
PATROLOGIAE TOMUS XC.

VENERABILIS BEDAE.

TOMUS PRIMUS.


PARISIIS, APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; APITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIORE DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDIT CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XC.


VENERABILIS BEDAE.



TOMUS PRIMUS.
VENEUNT 6 VOLUMINA 42 FRANCIS GALLICIS.

PARISIIS, APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume title page


VENERABILIS BEDAE

ANGLOSAXONIS PRESBYTERI

OPERA OMNIA

EX TRIBUS PRAECIPUIS EDITIONIBUS INTER SE COLLATIS, NEMPE COLONIENSI, DUABUSQUE IN ANGLIA STUDIO DOCTISSIMORUM VIRORUM SMITH ET GILES, NON SINE INGENTI LITTERATORUM PLAUSU IN LUCEM VULGATIS NOVISSIME AD PRAELUM REVOCATA, MELIORI ORDINE DIGESTA, VARIIS MONUMENTIS AUCTA, ET, QUOD MAXIMUM EST, INNUMERIS, QUIBUS SCATEBANT, MENDIS DILIGENTER EXPURGATA, ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
VENEUNT 6 VOLUMINA 42 FRANCIS GALLICIS.

PARISIIS, APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN HOC TOMO XC CONTINENTUR.


BEDAE OPERA DIDASCALICA.
Prolegomena amplissima. 	col. 9
De Orthographia. 	123
De Arte metrica. 	149
De Natura rerum. 	187
De Temporibus. 	277
De Ratione temporum. 	293
De Ratione computi. 	579
De Celebratione paschae. 	599
De Ordinatione feriarum paschalium. 	607
De Tonitruis. 	609
Opuscula dubia et spuria. 	613





Main volume text




[OPERA OMNIA V. BEDAE.]



AD OPERA VENERABILIS BEDAE, ANGLO-SAXONIS PRESBYTERI, PROLEGOMENA.




[Col. 0009]
VEN. BEDAE ELOGIUM HISTORICUM, AUCTORE D. MABILLONIO.
(Ex Actis SS. Bened. t. III.)



I. Bedae ortus, tempus discussum, monastica professio.
[Col. 0009A]

1. Venerabilis Beda, Ecclesiae Anglicanae lumen, in extremo natus orbis angulo, inquit Willelmus Malmesburiae monachus, lib. I de Regib. Angl., cap. 3, doctrinae corusco terras omnes perstrinxit. Nam Britannia, quae a quibusdam alter orbis appellatur, quod Oceano interfusa non multis cosmographis comperta est, habet in remotissima sui plaga locum nativitatis et educationis ejus, Scotiae propinquum. Is locus pertinebat ad Northanimbrorum regnum, quod ambitu suo Deiros seu Eboracenses, et Bernicios, id est Scottos hodiernos, Tina fluvio ab invicem discretos complectebatur. Fere ad ipsum Tinae ostium vicus Girvum dictus, vernacule Jarow cernitur, venerabilis Bedae natale solum. Istic lucis usuram accepit [Col. 0009B] parentibus ignotis, eo tempore quo Egfridus Northumbris imperabat. De anno inquirendum.

2. In Vita praemissa Beda natus dicitur anno incarnationis dominicae sexcentesimo septuagesimo septimo. At hic calculus stare non potest. Quippe Beda Historiam gentis suae libris quinque compositam absolvit anno dominicae incarnationis DCCXXXI, signato in fine libri V. Ipsomet anno Epitomen suam absolvit, uti advertimus in nostro exemplari ms., in quo desinit Epitome in annum DCCXXXI his verbis: Anno DCCXXXI Berctvald archiepiscopus obiit. Eodem anno Tatvini consecratus archiepiscopus nonus Dorvernensis Ecclesiae, Edilbaldo rege Merciorum quintum decimum agente annum imperii. Haec de historia ecclesiastica, etc., ita ut ea quae in libris editis leguntur [Col. 0009C] de rebus per annos posteriores gestis, subdititia censenda sint. Eodem proinde anno DCCXXXI Historiam suam et Epitomen absolvit Beda. Porro Epitomen absolvit anno aetatis suae quinquagesimo nono. Sic enim paulo post praedicta scribit: Ex tempore accepti presbyteratus usque ad annum aetatis meae LIX, haec in Scripturam sanctam meae meorumque necessitati [Col. 0010A] ex opusculis venerabilium Patrum breviter adnotare . . . curavi. Quod si ab anno DCCXXXI retrogrado calculo numeres novem et quinquaginta annos aetatis, Bedae ortum anno DCLXXIII statuendum esse intelliges.

3. Natus, inquit Beda, in territorio monasterii beatorum apostolorum Petri et Pauli quod est ad Wirimuda et in Girvum, cum essem annorum septem, cura propinquorum datus sum educandus reverendissimo abbati Benedicto ac deinde Ceolfrido: cunctumque ex eo tempus vitae in ejusdem monasterii habitatione peragens, etc. Utrumque monasterium ae lificavit Benedictus seu Biscopus, Wiremuthense quidem anno DCCLXXIV, indictione II, anno IV imperii Egfridi regis ad ostium fluminis Wiri, teste Beda in libro I de Vita [Col. 0010B] S. Biscopi, saeculo II, ad annum 690, unde Wiremuthense dictum (nam mouth Anglis ostium significat), Girwense autem anno circa DCLXXX, siquidem ecclesia S. Pauli Girwensis anno XV Egfridi regis, Ceolfridi abbatis ejusdem ecclesiae conditoris anno IV dedicata est, prout eodem loci adnotavimus. Ex his conjicimus, Bedam non in Girwensi, sed in Wiremuthensi monasterio traditum fuisse Biscopo: tam etsi postea apud Girvum cum Ceolfrido mansit, ibidemque diem supremum explevit. Et certe una erat utriusque loci pax et concordia, eadem perpetua familiaritas et gratia, inquit Beda in eodem libro: adeo ut unum monasterium tum propter locorum viciniam, tum maxime ob unum idemque regimen, mutuumque monachorum consensum et commercium [Col. 0010C] passim ab ipso dicatur. Regulam S. Benedicti in utroque illo coenobio a primordiis viguisse manifeste demonstratum est in Observationibus ad Biscopi Vitam ex ipsius Bedae verbis, quo auctore discimus Biscopum morti proximum discipulis suis praecepisse, ut juxta regulam magni quondam abbatis Benedicti et juxta privilegii sui decreta dignum successorem eligerent: quod etiam Ceolfridus abbas regimen [Col. 0011A] abdicaturus monuerit. Et Alcwinus in epistola 49 Wirenses et Girwenses monachos exhortans, ut regularis vitae observationem a Benedicto et Ceolfrido statutam diligentissime custodirent, addit: Regula S. Benedicti in conventu fratrum propria exponatur lingua, ut intelligi possit ab omnibus. Cum ergo Beda cunctum, ut ipse ait, vitae suae tempus in alterutro monasterio peregerit, eum Benedictinis paruisse institutis inficiari nemo potest. Quamobrem vero passim presbyter, non monachus appelletur, dicemus inferius, quanquam S. Bonifacius martyr in epist. 9 ad Huetbertum abbatem Wiremuthensem, aliqua de opusculis sagacissimi investigatoris Scripturarum Bedae monachi postulat.



II. Exercitia, studia maxime Scripturarum, praeceptores.
[Col. 0011B]

4. Quid rei egerit Beda in monasterio suo, nobis aperit in Epitome sua his verbis: Cunctum ex eo tempus vitae in ejusdem monasterii habitatione peragens, omnem meditandis Scripturis operam dedi: atque inter observantias disciplinae regularis et quotidianam cantandi in ecclesia curam, semper aut discere, aut docere, aut scribere dulce habui. Summa ergo haec vitae ipsius fuit, meditatio et studium Scripturarum, cui tantum impendebat temporis discendo, docendo et scribendo, quantum sibi post disciplinae regularis et officiorum divinorum pensum supererat. Quo magis mirandum est, hominem tantum tot rebus impeditum, nec posthabuisse status sui officia, a quibus facile eximi potuisset; nec tamen minus [Col. 0011C] a summis viris aut didicisse, aut scripsisse. Beda monachus erat, inquit Gaufridus Boussardus, per dies et noctes cum fratribus suis jugi psallentio invigilans; ac veluti nihil oraret, studiis litterarum semper incumbens. Ejus vitam si consideres, nihil ipsum litteris indulsisse; si studia, nihil orationi impendisse judicabis. Ita ille in epistola ad Petrum Securibilem de editione Commentarii in Apostolum a Beda ex Augustini operibus deflorati. Utinam etiam pia haec mentis agitatio ad multos derivetur Bedae exemplo! cui post monastica exercitia id solum cordi fuit, meditari Scripturas, discere, docere et scribere. Quanquam utriusque istius coenobii monachi non solis animi actionibus exercebantur, siquidem Biscopus abbas, teste Beda in ipsius Vita, fratrum simillimus aliorum, [Col. 0011D] ventilare cum eis et triturare, oves vitulasque mulgere, in pistrino, in horto, in coquina, in cunctis monasterii operibus jocundus et obediens gaudebat exerceri. Et Beda ipse tametsi fortasse exterioribus officiis minus occupatus, tamen amanuensis et exscriptoris laborem non defugiebat ut inferius videbimus num. 8.

5. Nullum fuit artis aut disciplinae genus, in quo vir discendi avidus non fuerit diligentissime versatus: in cujus rei subsidium praeter Latinam, etiam Graecam linguam comparaverat. Quod quidem mirum est in homine privato, et in extremis fere Britanniae recessibus intra monasterii parietes consistente. Omnem vero studiorum suorum rationem in [Col. 0012A] Scripturae sacrae interpretationem conferebat. Huc vigilias suas, huc lucubrationes dirigebat, quo posset vel in suo, vel in discipulorum animis tam sanctum et laudabile studium promovere. In libro de Arte metrica sic Cuthbertum discipulum suum affatur in fine: Haec tibi, dulcissime fili et conlevita Gutberte, diligenter ex antiquorum opusculis scriptorum excerpere curavi; et quae sparsim reperta diutino labore collegeram, tibi collecta obtuli; ut quemadmodum in divinis litteris statutisque ecclesiasticis imbuere studui, ita etiam metrica arte, quae divinis non est incognita libris, te solerter instruerem. Cui etiam de figuris vel modis locutionum quae a Graecis schemata vel tropi dicuntur, parcum subjicere libellum non incongruum duxi: tuamque dilectionem [Col. 0012B] sedulus exoro, ut lectioni operam impendas illarum maxime litterarum, in quibus nos vitam habere credimus sempiternam. Et in libro de Schematis Scripturae: Sed ut cognoscas, dilectissime fili, cognoscant item omnes qui haec legere voluerint, quod sancta Scriptura caeteris omnibus scripturis, non solum auctoritate, quia divina, vel utilitate, quia ad vitam ducit aeternam; sed et antiquitate et ipsa praeeminet positione dicendi: ideo placuit mihi collectis de ipsa exemplis ostendere, quia nihil hujusmodi schematum sive troporum valeant praetendere ullis saeculis eloquentiae magistri quod non in illa praecesserit. Neque res quantumlibet minutissimas, si modo ad sacrae Scripturae intelligentiam conducere poterant, insuper habebat. Hinc est quod libellum de [Col. 0012C] Indigitatione, seu de ratione numerandi per digitos composuit. Neque enim, inquit, contemnenda parvique pendenda est regula, cujus omnes pene sacrae expositores Scripturae non minus quam litterarum figuras monstrantur amplexi.

6. Plures habuit praeceptores Beda, in his Trumberhtum monachum, Ceaddae Liccidfeldensis episcopi discipulum, quem unum fuisse de iis qui se in Scripturis erudiebant, fatetur Beda in Historiae lib. IV, cap. 3. Sunt qui eum Joannis de Beverlaco episcopi Hagustaldensis discipulum aiunt, rectius Joannis archicantoris Romani fuisse dixeris. Nam Biscopus, testante Beda tum in Hist. lib. IV, cap. 18, tum in ipsius Biscopi Vita, ordinem cantandi, psallendi, atque in ecclesia ministrandi juxta morem Romanae [Col. 0012D] institutionis suo monasterio contradidit, postulato videlicet atque accepto ab Agathone papa, archicantore ecclesiae B. apostoli Petri et abbate monasterii B. Martini Joanne, quem sui futurum magistrum monasterii Britannias, Romanum Anglis adduceret. Qui illo perveniens, non solum viva voce quae Romae didicit ecclesiastica discentibus tradidit, sed et non pauca etiam litteris mandata reliquit, quae hactenus in ejusdem monasterii bibliotheca memoriae gratia servantur. Nec dubium quin aliquos audierit praeceptores ex discipulis Theodori et Cantuariensis episcopi et Hadriani abbatis, qui, litteris sacris simul et saecularibus abundanter ambo instructi congregata discipulorum caterva scientiae salutaris quotidie flumina irrigandis eorum cordibus emanabant: ita ut etiam me [Col. 0013A] tricae artis, astronomicae et arithmeticae, ecclesiasticae disciplinam inter sacrorum apicum volumina suis auditoribus contraderent, inquit Beda in Hist. lib. IV, cap. 2.



III. Ordinatio, doctrina, reverentia erga Patres.

7. Decimo nono vitae meae anno, inquit Beda in Epitome, diaconatum, tricesimo gradum presbyteratus, utrumque per ministerium reverendissimi episcopi Joannis, jubente Ceolfrido abbate suscepi. Is est Joannes Hagustaldensis primum episcopus factus circiter annum DCXXCVII, principio regni Aldfridi Northanimbrorum regis, teste Beda lib. V, cap. 2, deinde vero archiepiscopus Eboracensis post Bosam anno circa DCCIV mortuum. Porro mansit in episcopatu, ait Beda, lib. V, cap. 6, annis triginta tribus; postea ordinato [Col. 0013B] in episcopatum Eboracensis Ecclesiae Wilfrido presbytero suo secessit ad monasterium a se conditum in silva Deirorum; mortuus demum anno incarnationis dominicae DCCXXI, quo anno de ipso egimus. Annum quo Beda diaconus initiatus est, illigamus aerae Christianae anno DCXCI. Presbyteratus gradum adeptus est anno DCCII, quo Joannes adhuc praeerat sedi Hagustaldensi, ad quam monasteria Wiremuthense et Girwense tum pertinuisse videntur, antequam episcopatus Dunelmensis erectus esset. Nam praeter Bedae ordinationem a Joanne Hagustaldensi episcopo factam, id suadet auctoritas Accae episcopi in ipsum Bedam, qui hortante et compellente Acca complures lucubrationes suas aggressus est. Acca vero cathedrae Hagustaldensi praefuit post Wilfridum [Col. 0013C] anno DCCIX defunctum, ut superius ad eumdem annum vidimus. Mirum forsan aliquibus videatur, quod Beda anno aetatis suae XIX ordinatus sit diaconus, cum canones annum vicesimum quintum praescribant. Verum nonnunquam ob sanctimoniam ordinandorum dispensabant episcopi, uti in SS. Germano Parisiacae urbis episcopo, Sequano, aliisque advertere licet.

8. Ex tempore accepti presbyteratus, pergit Beda in Epitome, usque ad annum aetatis meae quinquagesimum nonum haec in Scripturam sacram meae meorumque necessitati ex opusculis breviter adnotare, sive etiam ad formam sensus et interpretationis eorum superadjicere curavi. Hinc intelligimus, Bedam non ante annum aetatis tricesimum libris scribendis dedisse [Col. 0013D] operam. Qua in re Accam Hagustaldensem episcopum praecipue hortatorem et incitatorem habuit, cujus exstat epistola Bedae inscripta ante ipsius Bedae commentaria in Evangelium Lucae hoc exordio: Reverendissimo in Christo fratri et consacerdoti Bedae presbytero Acca perpetuam in Domino salutem. Saepe quidem tuae sanctae fraternitati et absens scribendo, et colloquendo praesens suggessi, ut post expositionem Actuum apostolorum, in Evangelium quoque Lucae scribere digneris. Quod ipse hactenus verecunda excusatione differre quam facere maluisti, attestando te duas maxime ob causas a tentando hoc opere deterritum: quia videlicet et ipsum opus arduum, et a sanctissimo ac doctissimo antistite Ambrosio sit praeoccupatum. Et quia Beda reponebat timere se, [Col. 0014A] ne in reprehensionem studii veterum nova condere putaretur; objectioni Acca facit satis, subditque: Volo enim, completo a te per Dei auxilium opere quod postulo, hanc simul epistolam in capite praeponi, te non ob aliam quam condescensionis fraternae gratiam in Lucam scribere rogatum: ut qui ob teneritudinem ingenii sublimia vel difficilia capere nequeunt, haec simpliciori stylo exposita facilius apprehendant. Et post pauca: Credo etiam tuo vigilantissimo studio, qui in lege Dei meditanda dies noctesque ducis pervigiles, nonnullis in locis quae ab eis (Patribus) intermissa sunt, quid sentiri debeat, Auctor lucis aperiet. Justum namque satis est, et supernae pietatis atque aequitatis moderamini conveniens, ut qui neglectis ad integrum mundi negotiis aeternum verumque sapientiae [Col. 0014B] lumen indefessa mente persequeris; et hic fructum intelligentiae purioris assequaris, et in futuro ipsum, in quo sunt omnes thesauri sapientiae et scientiae absconditi, Regem in decore suo mundo corde contempleris. At quia haec in Bedae honorem magnificentius (uti ipse sentiebat) dicta esse videbantur; humili epistola respondet in hunc modum: Domino beatissimo et nimium desiderantissimo Accae episcopo Beda humilis presbyter in Domino aeterno salutem. Mira vere est et vera mire doctoris egregii sententia, quia charitas omnia credit, omnia sperat. Datis namque ad me epistolis, ut aliqua tibi scribam rogare te dicis: et inter rogandum, necdumque meae consensionis accepto responso, quaesitis adhuc opusculis quasi jam acquisitis ac perfecte consummatis, praefationis signaculum [Col. 0014C] condis. Nondum fundamine jacto, non allata saltem materia, ipse quasi completo jam tanti laboris aedificio, claves quibus introitus muniatur dirigis, ut pudeat non cito subire opus, quod cito subeundum, citius explendum fides amica praesumat. Et post versum: Unde et ego mox lectis tuae dulcissimae sanctitatis paginulis, injuncti me operis labori supposui: in quo (ut innumera monasticae servitutis retinacula praeteream) ipse mihi dictator, simul notarius et librarius existerem. Qua in re miranda sane tanti viri modestia, qui tantis rebus dignus et tam arduis occupatus studiis, scriptoris amanuensis operam non subterfugit, nec innumera monasticae servitutis retinacula. Pergit ipse in eadem epistola: Nonnulla etiam quae (ut verbis tuae sanctitatis loquar) [Col. 0014D] mihi Auctor lucis aperuit, proprii sudoris indicia, ubi opportunum videbatur, adnexui, qui in legis divinae meditatione, etsi non (ut ipse scripsisti) dies noctesque pervigiles ducere sufficio, non parum tamen studii me in Scripturis impendisse non dubito. Eodem Acca auctore scripsit Beda duos commentariorum libros in Hexaemeron, tum etiam libros sex in Samuelem, tum expositionem in Esram, ex quibus praefatio in Hexaemeron, non abbati Accae, ut in editis libris, sed antistiti Acca inscribi debent, ut praeferunt mss. Codices, in quibus Acca seu Accan sine flexione quocunque casu exprimitur.

9. In omnibus vero lucubrationibus suis Beda doctrinae SS. Patrum addictissimus fuit, ita ut non tam nova opera cudisse, quam ex ipsorum monumentis [Col. 0015A] collectanea excerpsisse videatur. Sic commentaria in Hexaemeron ex Patrum Basilii, Eustathii, Ambrosii et Augustini operibus defloravit. Sic librum prolixiorem de temporum Ratione perspectis Patrum venerabilium scriptis edidit, quod etiam praestitit tum in libro Quaestionum XXX, quibus vestigia Patrum sequens satisfacere studuit; tum in expositione in Canticum canticorum, ut ipse in prooemio affirmat. Certe in expositione in Lucae Evangelium, aggregatis hinc inde quasi insignissimis ac dignissimis tanti muneris artificibus opusculis Patrum, quid B. Ambrosius, quid Augustinus, quid denique Gregorius suae gentis apostolus, quid Hieronymus sacrae interpres historiae, quid caeteri Patres in Lucae verbis senserint, quid dixerint, diligentius inspicere sategit. Et in expositione [Col. 0015B] in Marci Evangelium, maxime quae in Patrum venerabilium exemplis invenit, hinc inde collecta ponere curavit, lectorem obsecrans, ut si haec opuscula transcriptione digna duxerit, adnotationem nominum eorum quae in margine apposita sunt, diligens scriptura conservet. Quo iniquior in virum modestissimum Desiderius Erasmus, qui in adnotationibus ad Marci cap. XIV suggillat Bedam ob dissimulatum (ut putat) Hieronymi nomen, dum locum ex Hieronymi commentariis in Matthaeum Beda transcribit in Marcum, quasi novi commenti gloriolam ex veterum scriptis suffurari voluerit. At longe alia mens homini, ut vidimus. E Patribus Augustinus potissimum Bedae in deliciis fuit: adeo ut continuam in Pauli Epistolas expositionem ex solis tanti doctoris verbis composuerit. [Col. 0015C] Hoc se auctore tuetur adversus nonnullos conquerentes, quare in expositione Apocalypsis, ubi ad quatuor animalia ventum est, nova interpretatione Matthaeum in leone, Marcum in homine designatum dixisset: cum nonnulli contra Matthaeum homini quasi de Domino scribere incipiat; Marcum leoni, in quo vox in deserto rugientis audiatur, assignent. Sic enim ipse reponit in epistola ad Accam episcopum commentario in Lucam praefixa: Quod vero ais movere quosdam, quare in Apocalypsi nova interpretatione Matthaeum leoni, Marcum homini assignaverim; intueri debuerant quicunque illi sunt quos hoc movet, quod non in hoc mea nova, sed antiqua Patrum explanatione traditum dixi. Neque enim mihi a meipso ita visum, sed [Col. 0015D] ita a B. Augustino expositum fuisse memoravi, nimirum in libro I de Consensu evangelistarum, cap. 6, ut postea probat.



IV. An Beda Romam a Sergio vocatus, an Eboraci praeceptor, et quos discipulos habuerit.

10. Tantam existimationem ingenii sui monumentis Beda obtinuit etiam apud exteros, ut ipsum Sergius pontifex Romanus Romam arcessivisse dicatur: cujus rei epistolam a Sergio scriptam profert Willelmus Malmesburiensis monachus in libro I de Regib. Angl., cap. 3, sub hac forma.

Sergius episcopus, servus servorum Dei, Celfrido religioso abbati salutem. Quibus verbis ac modis clementiam Dei nostri atque inenarrabilem providentiam possumus effari, et dignas gratiarum actiones pro [Col. 0016A] immensis circa nos ejus beneficiis persolvere, qui in tenebris et umbra mortis positos ad lumen scientiae producit. Et infra: Benedictionis interea gratiam quam nobis per praesentem portitorem tua misit devota religio, libenter et hilari animo, sicuti ab ea directa est, nos suscepisse cognosce. Opportunis ergo ac dignis amplectendae tuae sollicitudinis petitionibus arctissima devotione faventes, hortamur Deo dilectam tuae religiositatis bonitatem, ut quia exortis quibusdam ecclesiasticarum causarum capitulis non sine examinatione longius innotescendis opus nobis sunt ad conferendum arte litteraturae imbuti; sicut decet Deo devotum auxiliatorem sanctae matris universalis Ecclesiae, obedientem devotionem huic nostrae hortationi non desistas accommodare: sed absque aliqua remoratione religiosum Dei famulum Bedam venerabilis monasterii tui presbyterum, [Col. 0016B] ad limina apostolorum principum Petri et Pauli amatorum tuorum ac protectorum, ad nostrae mediocritatis conspectum non moreris dirigere: quem favente Deo tuis precibus non diffidas prospere ad te redire peracta praemissorum capitulorum cum auxilio Dei desiderata solemnitate. Erit enim, ut confidimus, etiam cunctis tibi creditis profuturum, quidquid Ecclesiae generali claruerit per ejus praestantium impertitum.

Exclamat hoc loco Willelmus: Ita jam celebris erat Bedae fama, ut in quaestionibus enodandis indigeret eo sublimitas Romana. Bedam tamen non vertisse patrium solum, satis intelligitur ex ipsius Epitome, ubi cunctum ab infantia tempus vitae suae in sui monasterii habitatione peractum a se affirmat. Est etiam [Col. 0016C] nonnihil suspicionis in praedicta epistola: tum quia vix Beda presbyter ordinatus est ante mortem Sergii papae anno DCCI demortui, tum quia libris scribendis vacare coepit a tempore suscepti presbyteratus, quibus factum est ut fama ipsius ad exteros spargeretur. Dignus quidem fuit Beda quem consulerent Romani pontifices, sed interest certa secernere ab incertis. Sane Bedam nunquam adiisse Romanam urbem vel inde recte colligit Baronius, quod ea quae ad texendam suae gentis historiam Roma expetere opus erat, non a se ablata, sed opera Nothelmi qui Gregorio papa II Romam petierat, se accepisse testatur in epistola ad Ceolvulfum regem Historiae suae praefixa. Quanquam reponi potest, Bedam eo temporis quo Sergii jussu Romam adierit, nondum de scribenda [Col. 0016D] Historia cogitantem, de monumentis huic consilio necessariis non fuisse sollicitum: nec brevissimum tempus quod insumpserit in Romanam profectionem obstare quominus vere dici possit, cunctum tempus vitae suae in sui monasterii habitatione peregisse. Certe Beda testatur in lib. II Hist. monasterii sui monachos exinde Romam missos tempore papae Sergii, a quo privilegium obtinuerint. Utut res se habeat, fabulosum est id quod legisse me memini tum in quodam monasterii Ursicampi apographo, tum etiam in Glossario Spelmanni voce Venerabilis, Bedam scilicet Romam profectum enodasse inscriptionem quamdam a nullo intellectam, quae Portae ferreae insculpta erat in hunc modum: P. P. P. S. S. S. R. R. R. F. F. F. eamque sic reddidisse: Pater Patriae Perditus est. Salus [Col. 0017A] Secum Sublata est. Ruet Regnum Romae, Ferro, Flamma, Fame. Qua ex interpretatione Venerabilis nomen senatus populique Romani decreto meruerit. Nugae.

11. Venerabilis Beda plurimam aetatis suae partem transegit in monasterio suo, ubi tot fere discipulos habuit quot monachos, id est sexcentos, tot enim in Wiremuthensi et Girwensi congregatione coenobitae degebant, imo etiam alios ex diversis monasteriis confluentes, ut ipsius eruditione proficerent. Istic auditores habuit Eusebium seu Huethbertum (nam binominis erat, ut patet ex praefatione ad lib. IV in Samuelem), postea abbatem Wiremuthensem, cui librum de Ratione temporum et Explanationem in Apocalypsin; Cuthbertum Huethberti successorem, cui [Col. 0017B] librum de Arte metrica nuncupavit; Constantinum, ad quem exstat libellus de numerorum Divisione; Nothelmum primo presbyterum Londinensem, dein episcopum Cantuariensem, quo petente edidit librum Quaestionum XXX in libros Regum; et alios, quorum nomina nobis ignota. Nec tamen intra monasterii sui cancellos ita sese continuit, ut foras prodierit nunquam. Nuper e tenebris eruta est ipsius epistola ad Egbertum Eboracensem archiepiscopum adversus corruptos sui saeculi mores, in qua huic praefatur: Memini te hesterno dixisse anno, cum tecum aliquot diebus legendi gratia in monasterio tuo demorarer, quod hoc etiam anno velles, cum in eumdem devenires locum, me quoque ob commune legendi studium ad tuum accipere colloquium. Id intelligendum videtur [Col. 0017C] de monasterio Eboracensis Ecclesiae, in quo Egbertus adhuc monachus, Ceolwlfi Northanimbrorum regis consanguineus, Bedam praeceptorem habuisse fertur in Vita Alcwini abbatis. Hinc Alcwinus a nonnullis inter Bedae numeratur discipulos, eo quod sub Egberti jam episcopi disciplina fuerit institutus, id quod in epistola quadam ad Carolum Magnum testatur, cujus fragmentum refert Willelmus Malmesburiensis monachus in lib. I de Regib. Angl., cap. 3, aut forte Albinum Flaccum seu Alcwinum Caroli Magni praeceptorem confundunt cum Albino abbate, cujus Beda in Historiae eccles. prologo meminit.



V. Bedae sanctimonia, modestia.

12. Porro de vitae illius sanctitate, inquit Willelmus [Col. 0017D] Malmesburiensis, lib. I de Regib. Angl., cap. 3, dubitare quemquam arcet illius dicti irrefragabilis veritas, quod protulit mundo divinae sophiae majestas: In malevolam animam non introibit sapientia, nec habitabit in corpore subdito peccatis (Sap. I, 4). Quod de mundana sapientia profecto non dicit, quae indifferenter hominum cordibus illabitur, et qua creberrime pessimi nullasque ad extremum diem ponentes metas, sceleribus pollere conspiciuntur: sed illam sapientiam nominat quae disciplinae effugiet fictum, et quae separat se a cogitationibus quae sunt sine intellectu; intellectum dico bene vivendi et bene dicendi. Emundabat ergo ecclesiasticus orator prius conscientiam suam, ut sic accederet ad recludendam mysticorum scriptorum intelligentiam. Quomodo enim fieri potest [Col. 0018A] ut serviret vitiis, qui medullas intimas hauriret, qui totas cogitationes consumeret in Scripturarum expositionibus? Nam ut ipse fatetur in lib. III super Samuelem: expositiones suae si non aliud afferrent lectoribus emolumentum, hoc sibi non mediocriter valerent, quod dum hoc omni studio agebat, lubricum saeculi et inanes cogitationes post tergum ponebat. Defaecatus ergo vitiis subibat in interiora velaminis, quae intus acceperat animo foras efferens sermone castigato. De ejus sanctitate plura inferius.

13. Modestiam viri satis indicat liber Retractationum ab ipso editus in Acta apostolorum, exemplo eximii doctoris ac pontificis Augustini. Quod quidem praestitit, maxime vel addendi quae minus dicta, vel emendandi quae secus quam placuit dicta videbantur. [Col. 0018B] In quo etiam, inquit, quaedam quae in Graeco sive aliter, seu plus aut minus polita vidimus, breviter commemorare curavimus, quae utrum negligentia interpretis omissa vel aliter dicta, an incuria librariorum sint depravata sive relicta, nondum scire potuimus; namque Graecum exemplar fuisse falsatum suspicari non audeo. Unde lectorem admoneo, ut haec ubicunque fecerimus, gratia eruditionis legat, non in suo tamen volumine velut emendatos interserat, nisi forte ea quae in Latino Codice suae editionis antiquitus sic interpretata repererit. Ex hoc modestiae affectu Beda non propriam in exponendis Scripturis sententiam, sed scita sanctorum Patrum exprimere studuit. Id jam pluribus demonstratum superius. Hinc in Retractationibus ad Actus apost. cap. II, ubi de linguis apostolorum [Col. 0018C] agitur: Scio, inquit, me reprehensum a quibusdam, quod hanc sententiam duobus modis posse intelligi dixerim, vel potius qualiter intelligenda sit quaesierim. Quibus breviter respondeo, quod omne quidquid de eadem sententia in praesenti meo volumine scripsi, non hoc ex proprio sensu protuli, sed ex verbis sancti et irreprehensibilis per omnia magistri, hoc est Gregorii Nazianzeni.



VI. Zelus pro veritate, fide, et puritate morum.

14. Nec tamen homo veritatis amantissimus sic in auctoritate majorum totus erat, ut quidquid illi dixissent nullo delectu sibi affirmandum esse putaret. Noverat praeclaram Augustini sententiam in epistola 19 ad Hieronymum: Solis eis Scripturarum libris qui [Col. 0018D] jam canonici appellantur didici hunc timorem honoremque deferre, ut nullum eorum auctorem scribendo aliquid errasse firmissime credam. Alios autem ita lego, ut quantalibet sanctitate doctrinaque praepolleant, non ideo verum putem, quia ita illi senserunt, sed quia mihi vel per illos auctores canonicos, vel probabili ratione quod a vero non abhorreat, persuadere potuerunt. Isidorum Hispalensem episcopum secutus erat Beda, dum in Commentario in Acta apost. cap. I scripsit, Simonem Zelotem eumdem esse qui post Jacobum fratrem Domini Hierosolymorum rexit Ecclesiam, ac sub Trajano crucis martyrio coronatum fuisse, cum centum et viginti esset annorum. Quod tamen in retractationibus suis in dubium revocat, tametsi non adhuc constanter negare audeat. Subdit de Hieronymi [Col. 0019A] auctoritate. Scripsi in eodem opere, commentarium Hieronymi secutus, et de Juda fratre Jacobi, qui etiam Thaddaeus vocabatur, missum eum ad Abgarum fuisse regem Osroenae, ut ecclesiastica tradiderit historia. Sed diligentius postmodum ipsam historiam ecclesiasticam inspiciens, reperi non ibi esse scriptum quia Thaddaeus apostolus unus ex duodecim, sed Thaddaeus unus ex septuaginta discipulis ad sanandum memoratum regem fuerit destinatus. Tum subinfert in sui excusationem: Non autem mihi imputandum errorem reor, ubi auctoritatem magnorum sequens doctorum, quae in illorum opusculis inveni, absque scrupulo suscipienda credidi. Et in ejusdem libri Retractat. cap. 8 rejicit librum de Dormitione B. Mariae ex persona Melitonis Asiae episcopi scriptum, et mendacia auctoris detegit. Haec [Col. 0019B] idcirco commemorare curavi, inquit, quia nonnullos novi praefato volumini contra auctoritatem beati Lucae incauta temeritate assensum praebere. Possunt et alia adduci testimonia, quibus probemus Bedam non ita credulum ac praecipitis fuisse judicii in scribenda Historia sua: cum etiam in scriptis Patrum delectum ac censuram adhibuerit. Lege ipsius praefationem Historiae ad Ceolwlfum regem, in qua quibus auctoribus res a se relatas didicerit, declarat.

15. Nec minor fuit in eo zelus pro fide catholica, cujus tuendae studio expositionem in Cantica canticorum aggressus est. Audi verba ejus in libri primi exordio. Scripturus juvante gratia superna in Cantica canticorum, primo admonendum putavi lectorem, ut opuscula Juliani Celanensis episcopi a Campania, quae [Col. 0019C] in eumdem librum confecit, cautissime legat, ne per copiam eloquentiae blandientis in coenam incidat doctrinae nocentis: sed ut dici solet, ita carpat botrum, ut et spinam caveat, id est, in dictis ejus sanos sensus scrutetur et eligat, et non minus vitet insanos. Est enim homo ut rhetor peritissimus, ita gratiae Dei post Pelagium impugnator acerrimus: ut apertius scripta ejus, quibus contra strenuissimum ejusdem gratiae propugnatorem Augustinum insanivit, ostendunt. Et infra: Sed et in alio libro quem ad Demetriadem virginem Christi de Institutione virginis scripsit, haec eadem de potentia liberi arbitrii quomodo sentiat pandit. Quem videlicet librum nonnulli nostrum studiose legentes, sancti et catholici doctoris Hieronymi esse temere arbitrantur: minime pervidentes, quod et suavitas eloquentiae [Col. 0019D] demulcentis, et haereseos perversitas seducentis, manifeste probat hoc illius opusculum non esse. Postea Juliani (ut putat) fragmenta refert ac refutat Beda, vere doctoris catholici gerens officium, quo lectores incautos adversus male blanda haeretici eloquia praemuniret. Ex hoc fidei catholicae studio factum est, ut cum aliquando nominis haeretici labem sibi inuri audisset, exhorruerit totus, et mox ad sui defensionem calamum arripuerit. Exstat hac de re epistola ad Plewinam monachum a Waraeo nuper edita, cujus hoc exordium. Venit ad me ante biennium, frater amantissime, nuntius tuae sanctitatis, qui pacificae quidem salutationis a te laetissima verba detulit, sed haec tristi mox admistione confudit, addendo videlicet, quod me audires a lascivientibus rusticis inter [Col. 0020A] haereticos per pocula decantari. Exhorrui, fateor, et pallens percunctabar, cujus haereseos argueret. Respondit, quia negarem in sexta aetate saeculi Dominum Salvatorem in carne venisse. Percunctari ergo coepi quomodo diceretur: utrum quod Dominus non venisset in carne, cum tamen sexta esset aetas: an quod Domino in carne veniente necdum sexta aetas veniret, vel certe aetas septima jam venisset, cum aperta ratione sexta aetas nonnisi ab ejus possit incarnatione coepisse. Deprehendique hoc, sive illud insimularetur, me in utroque sanae fidei et ecclesiasticae unitatis existere consortem. Dein causam suam strenue et nervose agit, sicque concludit epistolam: Obsecro sane ut has purgationis meae litteras religioso ac doctissimo fratri nostro David porrigas, quatenus eas ille coram venerabili [Col. 0020B] domino ac Patre nostro Wilfrido scilicet antistite legere possit; ut quoniam illo praesente atque audiente insipientius sum prius appetitus conviciis, ipso etiam nunc audiente ac dijudicante, quam immeritus eadem convicia sim perpessus appareat, etc. Is erat Wilfridus secundus, qui post Joannem Wilfridi senioris successorem sedi Eboracensi praefuit ab anno circa DCCXVII ad DCCXXXII.

16. Morum sanctimoniam quam in seipso exprimere toto animo studuit, etiam in aliis, quoad potuit, tum languentem excitare, tum violatam resarcire curavit. Hujus rei argumento est epistola illa, quam in extremo (ut conjicimus) morbo scripsit Egberhto post Wilfridum juniorem Eboracensi archiepiscopo in haec verba: Dilectissimo ac reverendissimo antistiti [Col. 0020C] Ecberhto Beda famulus Christi salutem. Memini te hesterno dixisse anno, cum tecum aliquot diebus legendi gratia in monasterio tuo demorarer, quod hoc etiam anno velles, cum in eumdem devenires locum, me quoque ob commune legendi studium ad tuum accipere colloquium. Quod si ita Deo volente posset impleri, non opus esset tibi haec per litteras scripta dirigere, cum possem liberius ore ad os loquens, quaeque velim sive necessaria ducerem, secreta tibi allocutione suggerere. Verum quia hoc ne fieret superveniens (ut nosti) corporis mei valetudo prohibuit; agere tamen quod potui, erga dilectionem tuam fraternae devotionis intuitu curavi, mittendo videlicet per litteras quod corporaliter veniendo per collocutionem nequiveram, precorque te per Dominum, ne harum apices litterarum [Col. 0020D] arrogantiae supercilium esse suspiceris, sed obsequium potius humilitatis ac pietatis veraciter esse cognoscas. In consequentibus monet episcopum, ut gradum sacrosanctum sacrosancta operatione et doctrina confirmet. Deinde ante omnia ut ab otiosis se confabulationibus, obtrectationibus, caeterisque linguae indomitae contagiis pontificali dignitate coerceat; divinis autem eloquiis ac meditationibus Scripturarum linguam simul et mentem occupet, maxime legendis B. Pauli apostoli Epistolis ad Timotheum et ad Titum; sed et verbis sanctissimi papae Gregorii, quibus de vita simul et vitiis rectorum, sive in libro Regulae pastoralis, seu in homiliis Evangelii multum curiose disseruit. Praeterea habeat societatem eorum qui Christo fideli devotione famulantur. Quod non ita loquor, inquit, quasi te aliter facere [Col. 0021A] sciam: sed quia de quibusdam episcopis fama vulgatum est, quod ita ipsi Christo serviant, ut nullos secum alicujus religionis aut continentiae viros habeant. Ad haec, quia latiora sunt spatia locorum quae ad gubernacula tuae dioecesis pertinent, quam ut solus per omnia discurrere et in singulis viculis atque agellis verbum Dei praedicare, etiam anni totius emenso curriculo sufficias, necessarium satis est ut plures tibi sacri operis adjutores asciscas, presbyteros videlicet ordinando atque instituendo doctores, qui in singulis vicis praedicando Dei verbo et consecrandis mysteriis coelestibus, ac maxime peragendis sacri baptismatis officiis insistant. In qua videlicet praedicatione populis exhibenda hoc prae caeteris omni instantia procurent, ut fidem catholicam quae apostolorum Symbolo continetur, et [Col. 0021B] Dominicam Orationem, omnium memoriae infigere curent; idiotas quidem haec ipsa sua lingua dicere ac sedulo decantare faciant. Amplius hortatur, ut plures consecret antistites, et enorme pondus ecclesiastici regiminis dividat in plures. Demum iterum inculcat, ut populis sufficientes doctores vitae salutaris adhibeat, et hoc eos inter alia discere faciat, quibus operibus maxime Deo placere, a quibus se debeant abstinere peccatis; quam frequenti diligentia signaculo se dominicae crucis suaque omnia munire; quam salutare sit omni Christianorum generi quotidiana dominici corporis ac sanguinis perceptio, juxta quod Ecclesiam Christi per Italiam, Galliam, Africam, Graeciam, ac totum Orientem solerter agere noverat. Quod videlicet genus religionis, ait, ac Deo devotae sanctificationis tam longe a [Col. 0021C] cunctis pene provinciae nostrae laicis per incuriam docentium quasi peregrinum abest, ut hi qui inter illos religiosiores esse videntur, nonnisi in Natali Domini et Epiphania et Pascha sacrosanctis mysteriis communicare praesumant: cum sint innumeri innocentes et castissimae conversationis pueri ac puellae, juvenes et virgines, senes et anus, qui absque ullo scrupulo controversiae omni die dominico, sive etiam in natalitiis SS. apostolorum sive martyrum, quomodo ipse in sancta Romana et apostolica Ecclesia fieri vidisti, mysteriis coelestibus communicare valeant. Ipsi etiam conjugati, si quis sibi mensuram continentiae ostendat et virtutem castitatis insinuet, idem et licenter possint, et libenter facere velint. Vides quos ad frequentem sanctae Eucharistiae communionem admittendos velit [Col. 0021D] Beda, innocentes scilicet et castissimos quosque, etiam conjugatos, dummodo praescriptam castitatis conjujugalis regulam servent.



VII. Bedae obitus, sepulcrum et epitaphium, sanctitas declarata, reliquiae.

17. Finem vivendi fecit Beda die festo Ascensionis dominicae, VII Kalend. Junii. Nam, teste Cuthberto monacho in epistola superius relata, usque ad diem Ascensionis dominicae, id est septimo Kalendas Junii vitam ducebat. Ne quis vero excluso Ascensionis die Bedam in vigilia ipsius festi obiisse dicat, occurrit eadem epistola, in qua Beda feria quarta post horam nonam, id est, sub vesperam, presbyteris monasterii sui accitis munuscula dedisse, et ad eos verba fecisse [Col. 0022A] dicitur. Et certe vetustis auctoribus persuasum fuit Bedam in ipso Ascensionis festo diem supremum explevisse. Die Ascensionis, inquit Willelmus Malmesburiensis monachus loco jam citato, cum jam anima fragilem usum corporis exosa egredique gestiens palpitaret, contra Oratorium in quo consueverat orare, cilicio subjecto decumbens, illibato sensu et hilari vultu Spiritus sancti gratiam invitabat dicens: O rex gloriae, etc. Hac oratione finita spiritum efflavit. Et Simeon Dunelmensis monachus seu potius Turgotus in libro II de Dunelmensi Ecclesia, cap. 14: Obiit VII Kalend. Junii in Gyrwe, ibique sepultus est . . . transiit autem ipso die solemni Ascensionis dominicae. Quo anno? Audi eumdem Turgotum. Anno autem dominicae incarnationis DCCXXXV, imperii autem Ceolwlfi VII, [Col. 0022B] episcopatus vero Ethelwoldi anno XI, illa Ecclesiae catholicae lucerna ad eam quae se illuminaverat lucem, illa vena aquae salientis in vitam aeternam, ad fontem vivum Deum pervenit, defunctus anno aetatis suae quinquagesimo nono: ex quo autem rex Oswaldus et antistes Aidanus pontificalem cathedram et monachorum habitationem in Lindisfarnensi insula instituerant, anno centesimo primo; a constructione vero monasterii Petri apostoli in Wiramuthe LXXII; porro a Patris Cuthberti transitu LXIX anno. Annum mortis recte signat Turgotus, male aetatem Bedae, qui Historiam suam absolvit quidem Christi anno DCCXXXI, aetatis suae anno LIX, at cum superstes fuerit ad annum DCCXXXV, annos LXIII vixise dicendus est. Eosdem assignat diem et annum Thomas Stubesius Dominicanus [Col. 0022C] in libro de Actibus pontificum Eboracensium. Et certe praedicto anno DCCXXXV dies Ascensionis dominicae incidebat in VII Kalendas Junias, cyclo lunari XI, concurrente V, epacta XXIII, die dominicae resurrectionis XV Kalendas Maias. Hinc corrigendus auctor libri de Vita Alcwini abbatis qui juxta quorumdam opinionem, affirmat Bedam nonagenarium decessisse anno DCCXXXI. Nec dubium quin interpolatio irrepserit in Bedae epistolam ad Wichredam presbyterum de verno aequinoctio juxta Anatolium: qua in epistola adducitur exemplum de praesenti anno dominicae incarnationis DCCLXXVI, ad quem sine dubio Beda non pervenit, tum quia major centenario fuisset, tum quia S. Bonifacius Maguntinus antistes anno DCCLIV martyrio affectus, Bedam uti mortuum laudat [Col. 0022D] in suis epistolis, ut infra videbimus. Et certe si Beda diu vixisset post annum DCCXXXI, ultra hunc annum produxisset Historiam suam. Non produxit vero, ut patet tum ex dicendis infra num. 29, tum ex Chronici Fontanellensis principatu Ludovici Pii scripti cap. 9 in haec verba: Venerabilis presbyter Beda Historiam ecclesiasticam, quam de gente sua, id est Anglorum composuerat, usque in hunc annum, quo caesus Ragenfredus, mirabili opere perduxit, et non multo post ad coelestia regna perrexit VII Kalend. Junii. In quodam Chronico de sex mundi aetatibus manu exarato principatu itidem Ludovici Augusti legi haec verba: Karlus Martellus annis XXVII dominatur Hujus anno XXII Beda presbyter Anglorum obiit.

18. Sepultus in Gyvwe, inquit Turgotus prior Dunelmensis, [Col. 0023A] in cujus videlicet Bedae honorem porticus ad aquilonalem plagam ecclesiae S. Pauli in Gyrwe consecrata, venerandam fidelibus nominis ejus ibidem praestat memoriam. Ostenditur etiam locus hodie, ubi de lapide mansiunculam habens ab omni inquietudine liber sedere, meditari, legere, dictare consueverat et scribere. Et Willelmus Malmesburiensis monachus: Sepulta est cum eo omnis gestorum pene notitia usque ad nostra tempora. Adeo nullus Anglorum studiorum ejus aemulus, nullus gratiarum ejus sequax fuit, qui omissae monetae lineam persequeretur. Pauci quos aequus amavit Jesus, quamvis litteris non ignobiliter informati, vita tota ingratum consumpserunt silentium; alii vix primis labris illas gustantes, ignavum confoverunt otium. Ita cum semper pigro succederet pigrior, [Col. 0023B] multo tempore in tota insula studiorum detepuit fervor. Magnum ignaviae testimonium dabunt versus epitaphii sui, pudendi prorsus et tanti viri mausoleo indigni.

Presbyter hic Beda requiescit carne sepultus.
Dona, Christe, animam in coelis gaudere per aevum,
Daque illi sophiae debriari fonte, cui jam
Suspiravit ovans intento semper amore.
Est et aliud genus epitaphii non ita impolitum, quod ex Codice Thuaneo superius retulimus post Cuthberti epistolam.

19. Statim ab ipso obitu Venerabilis Beda sanctus habitus est et appellatus. S. Bonifacius in epistolis suis non semel candelam Ecclesiae nuncupat, Lullus Bonifacii successor beatae memoriae Bedam, in cujus venerationem holosericam vestem ad ipsius reliquias mittit. Eumdem vocat beatum Patrem, ut postea videbimus. [Col. 0023C] Benedictus Anianae abbas, Bedae subpar, ex dictis beati Bedae versus quosdam refert in Concordia Regularum cap. 36, § 6. Alcwinus etiam in praefatione commentarii super Joannis Evangelio beatum Bedam presbyterum laudat, et in libris contra Felicem non semel. Hilduinus in epistola Areopagiticis praefixa ad Ludovicum Augustum, Bedam itidem sanctum et venerabilem vocat. Hincmarus Rhemorum archiepiscopus uno post Bedam saeculo, eumdem sanctum semel et iterum cognominat, nimirum in epistola nomine synodi Tusiacensis ad Rodulfum Bituricensem et Froterium Burdigalensem antistites, et in libro de Praedestinatione, cap. 9. Notkerus Balbulus in Martyrologio XIII Kalend. April. Sanctum Bedam [Col. 0023D] presbyterum laudat. Quin etiam in Fuldensi monasterio ara sancto Bedae erecta fuit ineunte saeculo IX, teste HRabano Mauro in inscriptione 39 ad altare S. Benedicti in crypta occidentali, cujus hic versus:

Cuthbertus, Beda hic, Aequitiusque manent.
In Litaniis ab Hartmanno Sancti-Gallensi monacho metrice eodem saeculo compositis, apud Canisium tomo V sanctus Beda recensetur post S. Pachumium.

Pachumius, Beda, Attala, Pafnutius.
Certe Elfredus presbyter Dunelmensis, referente Turgoto in lib. III Hist. Dunelm. cap. 7, ad monasterium quod est in Gyrvum, ubi Bedam doctorem conversatum, defunctum et sepultum noverat, singulis annis adveniente anniversaria dormitionis ejus die [Col. 0024A] venire, ibique precibus et vigiliis solebat insistere. Vivebat porro presbyter ille Eadmundo episcopo Dunelmensi, qui anno MXX electus est.

20. Is est Elfredus qui sancti Bedae reliquias clanculum suffuratus, Dunelmum transtulit. Unde saepius a suis familiariter requisitus, ubinam Venerabilis Bedae ossa requiescerent, certus de re inquisita solitus erat respondere: Hoc, inquit, nemo me certius novit. Firmum, o dilectissimi, et procul omni dubio certum habeatis, quod eadem theca quae sacratissimum corpus Patris Cuthberti servat, etiam ossa venerandi doctoris et monachi Bedae contineat. Anno MLIV, cum S. Cuthberti corpus incorruptum e loculo extraheretur, et ossa Venerabilis Bedae quae una cum illius corpore hospitium habuerant, pariter continebat sacculus [Col. 0024B] de lino, ut in historia translationis S. Cuthberti alias videbimus. Quae Bedae ossa a caeteris reliquiis segregata, in ligneo locello inveniebantur locata, inquit Turgotus. Hugo Dunelmensis episcopus anno MCLIV electus, feretrum nimis pretiosum, auro purissimo et argento mundissimo optime fabricatum, lapidibusque pretiosis opere mirifico adornatum construxit, in quo viri venerabilis Bedae presbyteri et Girwensis monachi ossa cum multorum aliorum sanctorum reliquiis collocavit, sicuti in appendice ad Turgotum legitur. Joannes Spedus in Theatro Britanniae, ubi de episcopatu Dunelmensi, scribit Bedae monumentum marmoreum in occidentali templi Dunelmensis parte etiam nunc exstare. Et tamen in Monastici Anglic. tomo I, ossa Venerabilis Bedae, Biscopi, S. Hesterpini, Sigfridi et [Col. 0024C] Herberti Wiornensium abbatum in Glastoniensi ecclesia haberi dicuntur.



VIII. Bedae varia elogia, cur et quando Venerabilis dictus.

21. Nemo fere veterum scriptorum sine laude Bedae meminit. Eum pluribus epistolis commendat S. Bonifacius Maguntinus antistes, epistola 8 ad Egbertum Eboracensem pontificem: Praeterea ut mihi de opusculis Bedan lectoris aliquos tractatus conscribere et dirigere digneris, quem nuper (ut audivimus) divina gratia spirituali intellectu ditavit, et in vestra provincia fulgere concessit: et ut candela quam vobis Dominus largitus est, nos quoque fruamur. Idem habet epistola 9 ad Huetbertum Wiremuthensis et Girwensis monasteriorum abbatem. Sic vero epistola 85 ad eumdem Egbertum: Modo inhianter desiderantes [Col. 0024D] flagitamus, ut nobis ad gaudium nostri moeroris eo modo quo antea jam fecistis, aliquam particulam vel scintillam de candela Ecclesiae, quam illuxit Spiritus sanctus in regionibus vestris, destinare curetis, id est, de tractatibus quos spiritalis presbyter et investigator sanctarum Scripturarum Beda reserando composuit: maxime autem si fore possit, quod nobis praedicantibus habile, et manuale, et utilissimum esse videtur, super Lectionarium anniversarium et Proverbia Salomonis, quia commentarios super illa edidisse audivimus. Eodem spectat Bonifacii epistola 150 ad Cuthbertum abbatem Huetberti successorem. Hic observare juvat, Bonifacium ab aliis non ab ipso Beda petere ipsius lucubrationes, eumque nuper fulsisse in provincia Northanimbrorum: ut dubium non sit, [Col. 0025A] praedictas Bonifacii epistolas post Bedae obitum scriptas fuisse.

22. Non minori venerationis studio affectus est Lullus Bonifacii successor adversus Bedam. Id testatur Bonifaciana Lulli epistola 109 ad Coenam episcopum Anglum. Obsecro ut quemlibet horum librorum acquiras, et nobis mittere digneris, quos beatae memoriae Beda presbyter exposuit, ad consolationem peregrinationis nostrae, id est, in primam partem Samuelis usque ad mortem Saülis libros quatuor, sive in Esdram et Neemiam libros tres, vel in Evangelium Marci libros quatuor. Eidem Lullo Gutbertus seu Cuthbertus abbas Wiremuthensis post Huetbertum (cujus Cuthberti de Bedae obitu scripta epistola videtur esse fetus) dirigit epistolas duas, quae inter Bonifacianas [Col. 0025B] sunt ordine 89 et 95. In priore Cuthbertus Lullo rescribit his verbis: Gratanter quidem munuscula tuae charitatis suscepi, et eo gratantius, quo te haec intimo devotionis affectu mittere cognovi, id est, holosericam ad reliquias beatae memoriae Beda magistri nostri, ob recordationem et illius venerationem mittere destinasti. Et rectum quidem mihi videtur, ut tota gens Anglorum in omnibus provinciis ubicunque reperti sunt, gratias Deo referant, quia tam mirabilem virum, praeditum diversis donis, tamque ad exercenda dona studiosum, similiterque in bonis moribus viventem Deus illis in sua natione donavit: quia per experimentum ad pedes ejus nutritus hoc quod narro didici. Et infra: Nunc vero quia rogasti aliquid de opusculis beati Patris, cum meis pueris juxta vires quod potui, tuae dilectioni [Col. 0025C] praeparavi, libellos de viro Dei Cudberto metro et prosa compositos. Et in epist. 95, librum quem clarissimus Ecclesiae Dei magister Beda de aedificio templi composuit, ad consolationem tuae peregrinationis mittere curavi.

23. Pluribus aliis elogiis celebratur Beda ab auctoribus, tum subparibus, tum sequioribus. Eum Alcwinus nobilissimum magistrum Bedam presbyterum in epistola 5; auctor libri de Officiis ecclesiasticis Alcwino subjectus, sacerdotem et doctorem eximium cap. de Purificatione; Ratramnus presbyterum Anglorum, membrum Christi non reprobum in libro de Nativitate Christi cap. 8; Lanfrancus Cantuariensis archiepiscopus Eboracensis Ecclesiae presbyterum et Anglorum doctorem in epistola ad Alexandrum papam [Col. 0025D] II appellant. Omnium vero illustrissimum est elogium, quod Patres concilii Aquisgranensis II anno DCCCXXXVI habiti tribuunt Bedae, quem sanctis Ecclesiae Patribus annumerant. Sic enim in praefatione libri III loquuntur: In fine praecedentis libelli nos promisisse meminimus, quod in hujus exordio, prout Deus posse dedisset, ex sanctorum Patrum oraculis breviter ostenderemus, quod templum Domini quod a Salomone aedificatum et dedicatum Domino est, figura fuerit catholicae Ecclesiae per universum orbem diffusae; et conditor illius Salomon rex personam gesserit Christi, quod quidem nos Domino favente adimplere conamur. Salva quippe super hac re caeterorum sanctorum eximiorum Patrum expositione, quorum dicta in subsequentibus ponenda sunt; quid venerabilis et [Col. 0026A] modernis temporibus doctor admirabilis Beda presbyter de saepe memorato templo in Expositione Evangelii Joannis sentiat, videamus. En Beda Venerabilis dictus, doctor admirabilis, et Patrum numero ascriptus et quodammodo praelatus. Paschasius Ratbertus abbas Corbeiensis in suo libro de Eucharistia, itidem Bedae auctoritatem in censum sanctorum Patrum refert, et Walafridus Strabus in lib. de Offic. eccles. cap. 25: Bedam Anglorum Patrem nominat. Denique Hincmarus Rhemorum antistes, testante Frodourdo in Hist. Rem. lib. III, cap. 23, Expositionem Bedae in Proverbiis Salomonis ad synodum sibi deferri petiit a Joanne episcopo Cameracensi.

24. Admoneor hoc loco adnotare, quo tempore quave de causa Beda sit dictus Venerabilis presbyter. [Col. 0026B] Mitto fabulas hac de re plures. Si Trithemio credimus, Venerabilis dictus est dum adhuc in vivis erat, ideo scilicet quod cum ipsius homiliae eo vivente in ecclesiasticis officiis lectitarentur, Venerabilem nuncupabant, quem adhuc in carne degentem nondum poterant sanctum appellare. Quo factum sit, ut nomen Venerabilis passim usu receptum apud omnes, hactenus auctoritatem retinuerit. Certe in Lectionariis monasterii Corbeiensis ante quingentos fere annos manu exaratis, plures Bedae homiliae assignantur hoc titulo vulgato: Homilia Venerabilis Bedae presbyteri. Et tamen Menardus noster in notis ad Concordiam Regularum, cap. 36, § VI, existimat recentiorem esse Venerabilis appellationem, ab Alcwino, monacho Sancti-Gallensi, Odoranno, [Col. 0026C] Willelmo Malmesburiensi, Florentio Wigorniensi, Henrico Huntidonensi et Rogerio Hovedensi nequaquam usurpatam. Equidem post Bedae aetatem prodiisse cognomentum istud, satis probat silentium comparium auctorum, quorum nullus, quem hactenus legerim, Bedam Venerabilem appellat. In veterrimo Codice Thuaneo ab annis octingentis manu descripto, in quo exstant Bedae homiliae omnes; ubique praefertur, Homilia domni Bedae. Praeterea ante quam Paulus Warnefridi, monachus Casinas, Lectionarium ecclesiasticum jussu Caroli Magni concinnaret, auctorum eorum quorum homiliae recitabantur in officiis divinis nomina haud praecinebantur, uti Carolus in epistola ad Paulum auctor est. Si ergo Bedae homiliae eo vivente in Ecclesia lectae sunt, non tamen [Col. 0026D] praemissum Bedae Venerabilis nomen. Jam tamen a nono saeculo Venerabilis nomen Bedae attribui coeptum. Amalario in libris de divinis Officiis passim Domnus Beda, at lib. I, cap. 37, Venerabilis presbyter Beda nuncupatur, uti etiam Jonae Aurelianensi episcopo in lib. I de Institut. laicali capp. 16 et 17, et lib. III capp. 6 et 7, nec non Usuardo in sincero Martyrologio Nonis Augustis. Addunt nonnulli Paschasium Ratbertum: at in loco citato ex libro de Eucharistia aliter praeferunt Codices mss. in quibus haec inscriptio: Bedae presbyteri in sermone suo, omisso nomine Venerabilis. Addimus vero auctorem Chronici Fontanellensis, capp. 9 et 16 (in editis 15), Hilduinum, Radbodum Trajectensem episcopum in sermone de S. Swiberto; et Hericum monachum, [Col. 0027A] qui in libro de Expositione computi hactenus (si non fallor) inedito, libros de hac eadem re praecipue Venerabilis viri domni Bedae presbyteri laudat: qui auctor opus suum anno DCCCCLXXX scribebat. Nec dubium quin ab aliis ejusdem aetatis auctoribus eadem appellatio frequentata fuerit, tametsi non ab omnibus; uti nec etiam nostro aevo, quo honorificum istud vocabulum jampridem usu inolevit. Mittimus alios sequiorum temporum scriptores, relaturi duntaxat Algerum coenobitam Cluniacensem, a quo Venerabilis Beda presbyter memoratur in libro I de Sacram., cap. 8, et Matthaeum Westmonasteriensem monachum, cujus tempore (scribebat autem medio saeculo XIII) Beda jampridem promeruerat ut ab universali Ecclesia doctor Anglorum et Pater venerabilis [Col. 0027B] nomine censeretur. Cur vero, inquis, presbyter, non monachus, si monachus fuit? Nimirum tanta erat quondam (ut par est) existimatio sacerdotalis dignitatis, ut qui hoc gradu insigniti erant, missis aliis nominibus, presbyteri vocitarentur. Hinc Hieronymus, et ipse (ut saepe fatetur) monachus, vulgo presbyter audit. Imo etiam abbates presbyteri (nam presbyteri quondam non erant omnes) ob gradus dignitatem presbyteri, raro abbates dicebantur. Haec causa est cur SS. Carilefus, Richarius, Gallus, Walaricus, etsi abbatiali dignitate praediti, tamen presbyteri in antiquis Martyrologiis cognominari solent.

25. Nec ab re erit observare hoc loco, Venerabilis nomen ab Audoeno in Vita S. Eligii severiori monachorum [Col. 0027C] instituto, et monachis illustrioribus signanter attributum. Nam Buchinus ex gentili conversus, postea, inquit, Venerabilis, id est monachus, exstitit, ac Ferrariensi coenobio praefuit, lib. I, cap. 10, et Thillo vernaculus Eligii, postmodum venerabilem, id est, monasticam vitam duxisse dicitur; et Eligius tanquam dominos honorasse eos qui venerabilem monachorum vitam arriperent. Ado Viennensis episcopus in historia sua de Wilicario ejusdem sedis episcopo agens, relicto, inquit, episcopatu in monasterium SS. martyrum Agaunensium ingressus, vitam venerabilem duxit. Et in Vita S. Desiderii Cadurcorum episcopi, Arvanus Scottus vitam venerabilem in monasterio duxisse fertur. Denique, ut caetera id genus omittam, S. P. Benedictus vir vitae venerabilis a Gregorio Magno praedicatur.



IX. Observationes in Bedae xeniola.
[Col. 0027D]

26. Huc in secessum consulto rejecimus observationes nonnullas, tum in munuscula quae Beda morti proximus presbyteris monasterii sui distribuit, tum in quaedam ipsius opuscula.

27. Ad extremam vitae periodum accedens vir sanctus, uni e discipulis suis Cuthberto hora nona dixit: Quaedam pretiosa in mea capsella habeo, id est, piperem, oraria et incensa. Sed curre velociter, et presbyteros nostri monasterii adduc ad me, ut et ego munuscula qualia Deus donavit, illis distribuam. Nimirum eo tempore, si unquam alias, moris erat, ut id genus munusculorum amici darent acciperentque [Col. 0028A] in mutuae dilectionis indicium, non rerum pretium attendentes, sed animum. In S. Bonifacii archiepiscopi aliorumque aequalium epistolis exempla sunt id generis complura. Sic Lullus abbatissae Kanebadae, puellae regio sanguine ortae, mittit tria munuscula, thuris, piperis, et cinamoni in Bonifaciana epistola 5. Anonymus quidam Eadburgae abbatissae graphium argenteum, et storacis et cinamomi partem, epist. 7. Bonifacius Egberto Cantuariae archiepiscopo praeter exemplaria epistolarum S. Gregorii, dirigit, ad indicium charitatis, corporale, pallium et villosam unam ad tergendos pedes servorum Dei, epist. 8. Huetberto abbati Wiremuthensi lectisternia caprina, epist. 9. Herefrido presbytero partem thymiamatis et sabanum pro benedictione et signo purae charitatis, epist. 10. [Col. 0028B] Ethebaldo regi accipitrem unum, duos falcones, duo scuta, et duas lanceas, epist. 19. Egberto jam laudato duas vini cupellas, epist. 85. Cynehardus autem Ventanae civitatis episcopus inter alia mittit orarium et coculam et gunnam brevem. Lege epistolam 148. Bonifacium IV aliosque Romanos pontifices non raro pectines, specula, aliaque istiusmodi tribuisse legimus in ipsorum epistolis. Et Fortunatus in epigr. lib. XI passim gratias agit pro eulogiis transmissis. Quales putas eulogias? olere scilicet, castaneis, lacte, prunellis, ovis, etc. Nempe ut ipse ait epigr. 23:

Munere in angusto cernitur amplus amor.
Et scimus S. P. Benedictum in Regulae suae cap. 54 eulogias non prohibuisse, modo ne darentur acciperenturve [Col. 0028C] citra conscientiam abbatis. Notum est munusculum avari monachi, qui S. Hilarioni ciceris fascem virentis detulit, teste Hieronymo. Ergo venerabilis Beda, in mutuae dilectionis et fraternae concordiae indicium, morti proximus dat fratribus suis presbyteris xeniola, ut memoriam sui haberent in sacris officiis, ad eum modum quo Antonius Athanasio melotem unam, Serapioni alteram, fratribus cilicinum vestimentum testamento reliquit. Cur vero, inquis, incensa? Discimus ex Gemmuli Romanae Ecclesiae diaconi epistola ad Bonifacium, ordine 149: Transmisimus per praedictum vestrum presbyterum aliquantum coczumbri, quod incensum Domino offeratis temporibus matutinis et vespertinis, sive dum missarum celebratis solemnia, etc. Quid demum oraria? [Col. 0028D] nempe, ut conjicimus, linteola tenuia, quibus os tergi solet, quae sabana vocat Bonifacius in epistola 10. In hunc enim sensum non raro sumi orarium, vocabulum alioqui variae significationis, probat Vossius in libro III de Vitiis serm., cap. 31.



X. Judicium de Bedae scriptis.

28. His per quemdam excursum dictis, veniendum est ad quasdam animadversiones, quae mihi inter evolvendum Bedae scripta, tum edita, tum manu exarata, occurrerunt. Primum quidem de tempore scriptionum agendum, postea de operibus dubiis et subdititiis, postremo de relictis.

29. Beda librum tertium in Samuelem aggressus est mortuo Ceolfrido abbate, id est, anno DCCXVI, ut [Col. 0029A] ex praefatione libri III constat. Explanatiuncula in Epistolam Joannis prima videtur ex ipsius lucubrationibus in Scripturam sacram. Deinde Expositio in Apocalypsim, quam fratri Eusebio seu Huetberto, abbati suo futuro nuncupavit, nam binominem fuisse Huetbertum, et ob amorem studiumque pieta is Eusebium cognominatum, patet ex praefatione lib. III in Samuelem. Porro Beda librum Apocalypseos in capitula distinxit. Post Apocalypsim commentatus est librum de Actibus apostolorum, hortante Acca episcopo Hagustaldensi; tum etiam Lucae Evangelium: et Quaestiones triginta de libris Regum explicavit, petente Nothelmo tunc presbytero Londinensi, post Cantuariensi archiepiscopo, quo adjutore in scribenda ecclesiastica Historia usus est. Bedae Quaestiones [Col. 0029B] in utrumque Testamentum ex Anglia petiit Lupus abbas Ferrariensis, epistola 62 ad Altigisum abbatem Eboracensem. Postea omnia edidit Commentaria in Samuelem, ex quibus librum tertium, ut jam diximus, aggressus est anno DCCXVI; at vero Expositionem in Marcum vulgavit post annos plurimos quam Lucae Evangelium explanaverat. Quae omnia ex ipsius Bedae praefationibus in eosdem libros intelliguntur. Praeterea Expositionem in Epistolas Pauli, itidemque in Epistolas canonicas ex dictis S. Augustini magno studio contexuit; et librum de sex aetatibus absolvit Leonis Isaurici anno IX, Christi DCCXXIV. His absolutis edidit Historiam ecclesiasticam gentis suae, quam cum Epitome adjuncta perfecit anno DCCXXXI. Nam in optimo Codice ms. qui penes nos est, praedicta [Col. 0029C] Epitome ultra istum annum non excurrit, ut superius monuimus. In eadem Epitome Beda exhibet indicem lucubrationum suarum, in qua annumeratur Epistola de Aequinoctio verno juxta Anatolium, scripta proinde ante annum DCCXXXI. Unde exemplum in ea epistola Wichredae presbytero directa adductum de anno praesenti DCCLXXVI, est interpolatio scriptoris amanuensis ipso anno epistolam exscribentis, qui Bedae sententiam supposito exemplo explicare voluit. Denique Retractationum librum in Acta apostolorum post annum DCCXXXI scripsit jam senex.

30. Praeter Opera Bedae in suo Indice recensita, pauca sunt quae ipsi tribuere tuto possimus, excepta epistola ad Egbertum Eboracensem pontificem, scripta post annos triginta a morte Aldfridi regis [Col. 0029D] Northanimbrorum, hoc est anno Christi DCCXXXV, qui Bedae supremus fuit. Commentaria in Evangelium Joannis, siquidem Bedam habent auctorem, post annum DCCXXXI ab eo sunt edita, quae veluti quoddam Augustinianae Expositionis compendium esse videntur, insertis hinc inde sententiis aliorum Patrum, ut capite 5 agens de Regulo, verba Gregorii Magni adducit. Certe Jonas episcopus Aurelianensis, Ludovici Pii aequalis, in lib. I de Institut. laicali cap. 13, citat plures versus ex Beda in homilia Evangelii vigesima, qui in praedictis Commentariis leguntur capite 2. Unde suspicamur legendum esse apud Jonam, in homilia Evangelii secunda. Et quidem Alcwinus in praefatione Commentarii sui in Joannis Evangelium, ex homeliis beati Bedae presbyteri multa [Col. 0030A] se assumpsisse fatetur. His insuper Beda morbo supremo decumbens, patria lingua reddidit Joannis Evangelium, testante Cuthberto discipulo in epistola quam de ipsius obitu exaravit. In dubiorum classem rejicienda sunt Expositiones in Matthaei Evangelium, Commentarius in Psalmos, Vitae sanctorum, exceptis Actis SS. Felicis, Cuthberti et Anastasii, quae Beda agnoscit ut sua; libellus de Officiis, Commentarius in Boetii librum de Trinitate, Meditationes, Passionis, Libri de Elementis philosophiae, et liber de Remediis peccatorum, quem jam inter supposititia relegavit Spelmannus tomo I Conc. Angl., tametsi in collectione canonum Regino Poenitentialem librum Theodori seu Bedae citat in lib I, cap. 297. Ivo etiam et Gratianus ex Poenitentiali Bedae referunt capitulum de sacerdote Eucharistiam vomente. Non tamen praeteream id [Col. 0030B] quod in Bedae Homiliario Thuaneo vetustissimo legi manu recentiori ante annos quadringentos ascriptum: Ego non peto librum Expositionis Bedae super Evangelia; sed peto librum Expositionis Bedae super psalmos Psalterii. Apage Epistolam de divinatione mortis, quae deliramenta quantum a mente pii hominis absint, probat epistola ad Herenfridum presbyterum, libello de Tonitruis a se Latine verso praefixa. Is est Herefridus presbyter de regno Merciorum, ad quem exstat S. Bonifacii martyris epistola 10. Auctor libri de Officiis divinis scribebat post annum quam Pascha inciderat in VII Id. Apriles, ut patet ex cap. de Pascha annotino, quod ab anno DCCXXXI quo Beda indicem Operum suorum confecit, ante [Col. 0030C] annum DCCLXXI non accidit.

31. Scripsit quidem Beda Homiliarum Evangelii libros duos, ut ipse fatetur, seu in Lectionarium anniversarium, ut habet S. Bonifacii epistola 9, supra num. 21 relata; at quaenam ex editis ad Bedam pertineant, quaenam suppositae sint, interest distinguere. Sic enim explorabimus celebriores dies, qui tum anniversaria solemnitate colebantur. In bibliotheca Thuanea habentur duo pervetusti Codices, in quibus Bedae homiliae reperiuntur. In primo, num. 144, ante annos octingentos exarato, homiliae 39 continua serie exhibentur: in alio, num. 38, qui annos sexcentos praefert, distinguuntur in duos libros praemissis ad utrumque capitulationibus. Utrumque apographum conferre et repraesentare hoc loco juvat. Sic procedit [Col. 0030D] Codex posterior.



INCIPIT CAPITULATIO LIBRI I DE HOMELIIS BEDAE PRESBYTERI NUMERO VIGINTI QUINQUE.

1. Homelia lectionis S. Evang. secundum Lucam, Missus est Angelus Gabriel. In primo Cod., Homelia domni Bedae. In utroque sic incipit post Evangelii verba: Exordium nostrae redemptionis hodierna sancti Evangelii lectio commendat, etc, ut in editis ad diem Annuntiationis B. Mariae.

2. Homelia lect. S. Evang. sec. Luc., Exsurgens Maria, inc. in utroque: Lectio quam audistis sancti Evangelii.

3. Homelia lect. S. Ev. sec. Marcum, Fuit Joannes in deserto. In priori Codice, Homilia domni Bedae DE ADVENTU DOMINI. Inc. in utroque: Adventum dominicae praedicationis Joannes praeveniens, etc.

4. Homelia lect. S. Ev. sec. Joan., Joannes testimonium perhibet. Inc.: Redemptoris nostri praecursor testimonium de ipso perhibens, etc. Deest in priori Cod.

[Col. 0031A] 5. Homelia Evang. sec. Matth., Cum esset desponsata. In priori Homelia domni Bedae IN VIGILIA DOMINI. Incipit in utroque: Nativitatem Domini et Salvatoris N. J. C. qui aeternus ante saecula, etc.

6. Homelia S. Evang. sec. Luc., Pastores loquebantur. Inc.: Nato in Bethleem Domino, etc., ut in editis. Deest in primo Cod., citatur tamen a Jona Aurelianensi episcopo lib. II de Instit. laic., cap. 16.

7. Homelia Ev. sec. Joan., In principio erat Verbum. In priori Cod. Homelia domni B. IN NATALI DOMINI. Inc. in utroque: Quia temporalem Mediatoris Dei et hominum, etc., ut in editis.

8. Homelia Ev. sec. Joan., Dixit Jesus Petro, Sequere me, dicenda IN NATALI S. JOANNIS EVANG. Inc. in utroque: Lectio S. Evangelii quae nobis modo lecta est, etc.

9. Hom. Ev. sec. Matth., Angelus Domini apparuit, IN NATALI INNOCENTIUM. Inc. in utroque: De morte pretiosa martyrum Christi Innocentium, etc., ut in editis.

[Col. 0031B] 10. Hom. Ev. sec. Luc., Postquam consummati sunt dies octo IN OCTABAS DOMINI. I c. in utroque: Sanctam venerandamque praesentis festi memoriam, etc., ut in editis.

Hom. Ev. sec. Matth., Angelus Domini apparuit, dicenda IN VIGILIA EPIPHANIAE. Nulla homilia in utroque apog.

11. Hom. Ev. sec. Matth., Venit Jesu a Galilaea in Jord. In priori Cod., Homelia domni B. die sancto THEOPHANIAE. Inc. in utroque: Lectio S. Evangelii quam modo fratres audivimus, etc., ut in editis pro die octava.

12. Hom. Ev. sec. Luc., Ibant patentes Jesu per omnes annos. In primo Cod., Hom. domni Bedae DOMINICA PRIMA post Theophania. Inc. in utroque: Aperta nobis est, fratres char. sancti Evangelii lectio, etc., ut in editis.

13. Hom. Ev. sec. Joan., Nuptiae factae sunt. In primo Cod., Hom. domni B. DOMINICA II post Theophania. [Col. 0031C] Inc. in utroque: Quod Dominus ac Salvator noster ad nuptias vocatus, etc., ut in editis.

14. Hom. Ev. sec. Joan., Vidit Joannes Jesum venientem ad se. Hom. domni B. DOMINICA III post Theophania. Inc.: Joannes Baptista et praecursor Domini. Sic in utroque Cod., nisi quod in capitulatione posterioris non exstat.

15. Hom. Ev. sec. Luc., Postquam impleti sunt, dicenda IN PURIFICATIONE S. MARIAE. Inc. in utroque Codice: Solemnitatem nobis hodiernae celebritatis, etc., ut in editis.

16. Hom. Ev. sec. Joan., Erat dies festus Judaeorum. Inc.: Duo pariter miracula humanae sanationis hodierna nobis S. Evangelii lectio tradit. Deest in primo Cod.

17. Hom. Ev. sec. Joan., Voluit Jesu exire in Galilaeam, domni Bedae post THEOPHANIA. Inc.: Audivimus ex lectione Evangelii, fratres char. benignam Redemptoris nostri gratiam, etc. Deest in posteriori Cod.

[Col. 0031D] 18. Hom. Ev. sec. Matth., Filius hominis venturus est in gloria Patris sui. In primo Cod.: Homelia domni B. DOMINICA II in Quadragesima. Inc. in utroque: Quia Dominus ac Redemptor noster electos suos per hujus vitae laborem ad illam quae laborem nescit, etc.

19. Hom. Ev. sec. Matth., Egressus Jesus secessit in partes Tyri. Inc.: In lectione S. Evangelii quae nobis modo lecta est, etc., et haec deest in primo, exstat in editis ad Dominicam II Quadrag.

20. Hom. Ev. sec. Joan., Perrexit Jesus in montem Oliveti. In primo apog.: Hom. domni B. DOMINICA III Quadrag. Sabb. Inc. in utroque: Praesentis S. Evangelii lectionem tanto intentius considerare, etc.

21. Hom. Ev. sec. Joan., Abiit Jesus trans mare Galilaea. In primo Cod.: Hom. domni B. in Quadrag. Inc. in utroque: Qui signa et miracula Domini ac Salvatoris nostri recte cum legunt, etc., ut in editis ad Dominicam IV Quadrag.

[Col. 0032A] 22. Hom. Evang. sec. Joan., Descendit Jesus Capharnaum. In primo Cod.: Hom. domni B. FERIA II in Quadrag. Inc. in utroque: Solet movere quosdam quod in exordio hujus lectionis, etc.

23. Hom. Ev. sec. Matth., Cum appropinquasset Jesus Hierosolymis. In primo Cod.: Hom. domni B. IN PALMIS. Inc. in utroque: Mediator Dei et hominum homo Christus Jesus, qui pro humani generis salute et passurus, etc., ut in editis.

24. Hom. Ev. sec. Joan., Proximum erat Pascha Judaeorum. Inc.: Moris esse prudentium solet, etc. Deest in primo apog. Exstat in editis.

25. Hom. Ev. sec. Joan., Ante diem festum Paschae. In primo Cod.: Hom. domni B. IN COENA DOMINI. Inc. in utroque: Scripturus evangelista Joannes memorabile illud Domini mysterium, etc., ut in editis.

In posteriori Codice post librum primum homiliarum legitur: Explicit Homeliarum liber primus, numero 25. Et tamen in ipso Codice exstant homiliae duntaxat 23. Alias ex priori supplevimus. Pergit [Col. 0032B] Codex posterior.



INCIPIT CAPITULATIO LECTIONUM S. EVANGELII, NUMERO XXIV IN LIBRO II EJUSDEM AUCTORIS.

1. Homelia S. Evang. sec. Matth., Vespere autem Sabbati. In primo Cod.: Hom. domni Bedae IN VIGILIA PASCHAE. Inc. in utroque: Vigilias nobis hujus sacratissimae noctis, etc., ut in editis.

Haec homilia legebatur in Vigilia, hoc est in matutino officio Paschae. Et tamen in primo Cod. inseritur hoc loco homilia S. Gregorii in die sancto Paschae legi solita. Idem observa de Vigilia Pentecostes, infra.

2. Hom. Ev. sec. Luc., Stetit Jesus in medio discip. suor. In primo Cod.: Hom. Domni Bedae FERIA III in Pascha. Inc. in utroque: Gloriam suae Resurrectionis Dominus et Redemptor noster, etc., ut in editis.

3. Hom. Ev. sec. Matth., Undecim discipuli. In [Col. 0032C] primo ms.: Hom. domni B. FERIA VI in Pascha. Inc. in utroque: Evangelica lectio, fratres char. quam modo audivimus, etc., ut in editis.

4. Hom. Ev. sec. Luc., Una Sabbati valde diluculo. Inc.: Aperta nobis est, fratres, de Resurrectione Domini et Redemptoris nostri lectio recitata, etc. Deest in primo Cod. et in editis.

5. Hom. Ev. sec. Joan., Modicum et jam non videbitis me. In primo apog.: Hom. domni B. IN DOMINICA II post octabas Paschae. Inc. in utroque: Laeta Domini et Salvatoris nostri promissa, etc., ut in editis.

6. Hom. Ev. sec. Joan., Vado ad eum qui misit me. In primo Cod.: Hom. domni B. TERTIA DOMINICA post S. Pascha. Inc. in utroq.: Sicut ex lectione evangelica, fratres char. audivimus, etc., ut in editis.

7. Hom. Ev. sec. Joan., Si quid petieritis Patrem. Inc.: Potest movere infirmos auditores, etc. Deest in primo Cod. Exstat in editis.

8. Hom. Ev. sec Luc., Petite et dabitur vobis. In primo Cod.: Hom. domni B. in Laetania majore. Inc. [Col. 0032D] in utroque: Dominus et Salvator noster ad coelestis regni gaudia, etc., non exstat in editis.

9. Hom. Ev. sec. Luc., Haec sunt verba quae locutus sum, dicenda in ASCENSA DOMINI. Inc.: Ascensurus in coelum Dominus, etc. In utroque ms. Alia in editis.

10. Hom. Ev. sec., Joan. Cum venerit Paraclitus, dicenda DOMINICA post Ascensa Domini. Inc.: Ex multis sancti Evangelii locis invenimus, etc. In utroque et in editis. Haec homilia citatur ab Amalario lib. I de Offic., cap. 37; item lib. II, cap. 1.

11. Hom. Ev. sec. Joan., Si diligitis me, IN VICILIA PENTECOSTEN. Inc.: Quia Spiritus sancti hodie, fratres chariss. celebramus adventum, etc. In utroque ms. et in editis.

12. Hom. Ev. sec. Joan. Erat homo ex Pharisaeis. In primo Cod.: Hom. domni B. in Octav. Pentecost Inc. in utroq.: Sicut ex lectione S. Evangelii, fratre chariss., audistis, etc. Exstat in editis ad diem Inventionis S. crucis, et citatur in epistola quam Hincmarus [Col. 0033A] Rhemensis archiepiscopus scripsit nomine concilii Tusiacensis ad Rodulfum Bituricensem et Frotarium Burdigalensem antistites.

13. Hom. Ev. sec. Luc., Fuit in diebus Herodis, dicenda IN VIGILIA S. JOANNIS. Inc.: Venturus in carne Dominus et Redemptor noster, etc. In utroque ms. et in editis.

14. Hom. Ev. sec. Luc., Elizabeth impletum est tempus, dicenda IN NATIVIT. S. JOANNIS BAPT. Inc.: Praecursoris Domini nativitas, etc. In utroque Cod. et in editis.

15. Hom. Ev. sec. Joan., Dixit Jesus Simoni Petro, dicenda IN VIGILIA Apost. Petri et Pauli Inc.: Virtutem nobis perfectae dilectionis, etc. In utroque ms. et in editis.

16. Hom. Ev. sec. Matth., Venit Jesus in partes Caesareae, dicenda in NATALE apost. Petri et Pauli. Inc.: Lectio S. Evangelii quam modo, fratres, audistis, tanto intentius cogitanda, etc. In utroque ms. et in [Col. 0033B] editis.

17. Hom. Ev. sec. Matth., Dixit Simon Petrus ad Jesum: Ecce nos reliq. omnia, dicenda IN NATALI S. BENEDICTI, Biscopi scilicet. Inc.: Audiens a Domino Petrus, etc., ut in posteriori apog. et in editis. Deest in primo ms.

18. Hom. Ev. sec. Matth., Accessit ad Jesum mater filiorum Zebed. IN NATALE S. JACOBI APOST. Ad it primus Codex Jacobi fratris Domini. Inc. in utroq.: Dominus conditor ac redemptor noster vulnera superbiae nostrae, etc., ut in editis.

19. Hom. Ev. sec. Matth., Exiens Jesus de finibus Tyri. Inc.: Surdus ille, et mutus quem mirabiliter curatum a Domino, etc., ut in editis. Deest in primo Cod.

20. Hom. Ev. sec. Matth., Audivit Herodes tetrarcha, dicenda IN DECOLLATIONE S. JOANNIS BAPT. Inc.: Natalem, fratres chariss. B. Joannis diem celebrantes, etc., ut in editis. Deest in primo Cod.

[Col. 0033C] 21. Hom. Ev. sec. Joan., Facta sunt encaenia, dicenda IN DEDICATIONE ECCLESIAE. Inc. in utroq.: Audivimus ex lectione evangelica, fratres chariss., quia facta sunt encaenia, etc., ut in editis. In posteriori Cod. haec homilia sequenti postponitur, praeponitur in priori.

22. Hom. Ev. sec. Matth., Vidit Jesus hominem in teloneo, dicenda IN NATALE S. MATTHAEI apost. Inc. in utroque: Legimus apostolo dicente, quia omnes peccaverunt, etc., ut in editi.

23. Hom. Ev. sec. Joan., Stabat Joannes et ex discipulis ejus duo, dicenda IN NATALE S. ANDREAE apost. Inc. in utroque: Tanta ac talis est Scripturae divinae sublimitas., etc., ut in editis pro vigilia festi.

24. Hom. Evang. sec. Joan., Voluit Jesus exire in Galilaeam. Inc.: Audivimus ex lectione evangelica, fratres chariss., benignam Redemptoris nostri gratiam, etc. Deest in primo Cod. utpote lacero.

Sic vero desinit Codex posterior. Explicit Homeliarum liber secundus Bedae presbyteri, numero 24.

[Col. 0033D] 32. Ex his intelligimus, homilias in dominicos dies post Trinitatem, item in festos S. Stephani protomartyris, S. Scholasticae, S. Mariae Magdalenae, Transfigurationis Domini, Assumptionis B. Mariae, S. Bartholomaei, Nativitatis B. Virginis, S. Michaelis, S. Lucae, Praesentationis B. Mariae, et alias de Communi martyrum, etc., aut subdititias esse, aut dubias, aut certe ex sinceris Bedae commentariis in Marcum et Lucam expressas. Certe homilia de S. Scholastica S. Bertario abbati Casinensi tribuitur in Casinensi Cod. ms. et sermo in festo omnium sanctorum legi solitus ascribitur HRabano Mauro in apographis nonnullis, nescio an bene. Illud movet, quod Festum omnium sanctorum institutum est a Gregorio papa III, [Col. 0034A] ut probant veterrima Usuardi exemplaria, et Menardus noster in librum Sacramentorum S. Gregorii pag. 184; at sermo iste Bedae stylum sapit. Denique sermo Bedae ascriptus in versum psalmi, Dominus de coelo prospexit super filios hominum, etc., haudquaquam ipsius Bedae est, cum in eo referatur testimonium petitum ex Vita Gregorii Magni, a Joanne Diacono scripta post annos centum et quinquaginta a morte Bedae Venerabilis.

33. Sunt qui Bedae Expositiones in Pauli Epistolas ex libris S. Augustini excerptas cuidam Floro, monacho (ut Trithemius putat) Trudoniano, tribuendas existimant. Sic enim praefert egregium apographum Corbeiense, duobus voluminibus distinctum: Expositiones Epistolarum S. Pauli apostoli ex libris S. Augustini [Col. 0034B] doctoris eximii a quodam Floro collectae. Et in fine: Compositus est liber iste, id est, scriptus, a Richero subpriore et Joanne suo scriptore monoculo, anno quo restituta est ecclesia S. Joannis Corbeiae, et Turonis est secunda sedes Romanae urbis (Alexandro papa III Turonis synodum agente) anno MCLXIV, Ludovico rege Francorum, Theodorico episcopo Ambianensi, Joanne Corbeiae abbate. Verum expositiones istae, quae duobus illis voluminibus continentur, eaedem ipsae quae in Bedae Operibus exstant, sunt verus ac genuinus Bedae fetus, tum quia ipse in syllabo Operum suorum meminit earum expositionum, tum quia alia reperitur commentatio, Flori nomine praedita, non tantum ex Augustini, sed et aliorum Patrum operibus contexta, qualis penes Petrum Franciscum [Col. 0034C] Chiffletium soc. Jesu virum eruditissimum manu descripta habetur, ad eum modum quo Claudius Scottus, postea Taurinensis episcopus, aliam in Pauli itidem Epistolas ex Augustini aliorumque Patrum sententiis defloravit. Et tamen Ratbertus monachus in lib. de casibus monasterii S. Galli cap. 10 memorat Collectanea FLORI presbyteri de voluminibus S. Augustini in Epistolam Pauli ad Romanos: et paulo post Collectanea Flori in Epist. ad Corinth. secundam et ad Hebraeos: denique Lupus abbas Ferrariensis Collectaneum Bedae in Apostolum ex operibus Augustini laudat in epistola 76.

34. In editis Bedae operibus desiderantur (ni fallor) genuina ejus opera quaedam, nempe, Explanatio in Canticum Habacuc, quae in apographo nostro [Col. 0034D] num. 275 hoc praefert exordium: Canticum prophetae Habacuc quod tibi exponi petisti, dilectissima in Christo soror, sacramenta dominicae Passionis maxime pronuntiat. Unde ex consuetudine sanctae et universalis Ecclesiae sexta sabbati, qua eadem passio completa est, solet in laudibus matutinis per singulas hebdomadas solemniter repeti, etc. Item desideratur carmen de divino judicio ad Accam episcopum, editum a Simeone Dunelmensi monacho in libro de gestis regum Angl. qui Bedae etiam in ms. Cod. Thuaneo ascribitur. Epistola de sexta mundi aetate ad Plegwinam, quae una cum Historia abbatum monasteriorum Wiremuthensis et Girwensis et epistola ad Egbertum Eboracensem antistitem a Waraeo nuper vulgata est. Sincerum Bedae Martyrologium in tomo III Martii [Col. 0035A] Bollandiani recens in lucem prodiit: in quo tamen an Festum omnium sanctorum locum habere debeat, dubium est, cum Beda quatuor tantum annis vixerit post creationem Gregorii papae tertii, qui hujus solemnitatis auctor est. Istius Martyrologii verba de S. Lupo Tricassino episcopo adducit Herricus noni saeculi auctor in libro I de Mirac. S. Germani episc. Antisiod. cap. 15. Quaedam etiam refert Amalarius libro II de divin. Off., cap. 24, qui auctor fallitur in libro IV, capp. 39 et 41, in citando Bedae libro de Vita S. Cuthberti. Ea enim verba quae memorat, in neutra Bedae lucubratione de S. Cuthberto; at in ea quam anonymus quidam monachus Lindisfarnensis tribus libris in Martio Bollandiano editis adornavit, reperitur. In perantiquo et optimo apographo nostro, [Col. 0035B] num. 546, in quo Bedae opus de computo habetur, leguntur versus domni Bedae ad componendum horologium, hoc initio:

Quos cursus solis jungant sua tempora menses,
Carmine nunc, lector, paucis adverte, docebo.
Verum hi versus non Bedae, sed Wandalberto diacono Prumiensi tribuendi sunt. In eodem Cod. ms. exstant etiam plures scriptiones de Computo, in his [Col. 0036A] Excerptio vel Expositio computi Herici monachi, illustrando Bedae commentario instituta, cujus Prologus sic se habet. Cum quibusdam fratribus nostris adolescentulis quaedam calculatoriae artis rudimenta communi sermone explicare coepissem, hujusce quoque non contemnendae (ut multi arbitrantur) doctrinae aliquid impertirem, quos in arte grammatica, prout divina auxiliata est munificentia, aliquatenus introduxeram; nescio quo accensi desiderio, instare vehementer coeperunt, quatenus ea quae viva voce deprompseram, multorum utilitati profutura qualitercunque scripto ederem. Quibus obnixius renitens, id quod ostenderam superesse libros de hac eadem re . . . . . praecipue venerabilis viri domni Bedae presb., etc. Sub finem expositionis auctor scribere se indicat anno DCCCCLXXX, [Col. 0036B] indict. VIII, ut proinde alius sit ab Herrico monacho Antisiodorensi, qui integro saeculo fuit superior. An vero Helpericus coenobii S. Galli monachus, qui librum de Computo scripsit, testante Trithemio lib. II de Vir. illust. ord. S. Bened., cap. 77. Lege carmen de psalmo CXXII in tomo VI antiq. Lect. Canisii, pag. 619, Bedae Venerabili ascriptum, si tanti est.




[Col. 0035]
VITA BEDAE VENERABILIS PRESBYTERI ET MONACHI GIRWENSIS, Scripta partim a CUTHBERTO ipsius discipulo, partim ab alio qui saeculo XI vixit.
(Ex libris editis et ms. Cod. Thuaneo.)

[Col. 0035] 1. Fuere Bedae tres, haud longo tempore abinvicem summoti. Major Beda presbyter et monachus Lindisfarnensis laudatur a Beda Venerabili in libro de Vita S. Cuthberti, cap. 37. Alterum Bedam monachum sanctum, Caroli Magni aequalem, celebrant Genuenses, de quo agemus saeculo insequenti. Medius inter utrumque, sed utroque illustrior fuit Beda Venerabilis presbyter et monachus Girwensis, Beda seu Bedan antiquis absque vocabuli flexione dictus, cujus gesta hic repraesentare curamus.

2. Tametsi Beda Venerabilis plures habuit laudatores et praecones, tamen diligentem gestorum suorum scriptorem habuit neminem inter antiquos. Nam ea quam exhibemus ipsius Vita, rectius Bedae brevis commendatio dicenda est, quam accurata et absoluta narratio. Certe in apographo Cheminionensi hanc praefert inscriptionem: Brevis commemoratio de Venerabili B da presbytero et monacho, catholico doctore sanctae Ecclesiae et Scripturarum expositore. Et in fine: Explicit brevis commemoratio de Beda presbytero, quam edidit Antonius ejus discipulus. Forsan legendum Cuthbertus, Bedae revera discipulus, et post Huethbertum abbas Girwensis, cujus Cuthberti epistola de praeceptoris sui obitu hic refertur. Siquidem auctor ille qui caetera superaddidit, longo post Bedam tempore vixit, ut qui mentionem facit Bedae translationis Dunelmum, quae procedente saeculo XI facta est. Edwardus Maihew in Martyrologio Benedictino-Anglicano citat anonymum quemdam perantiquum, ex cujus lucubratione ms. refert nonnulla fragmenta, quae Bedae res gestas parum illustrant. Potiora sunt quae leguntur tum apud Simeonem Dunelmensem praecentorem, seu potius Turgotum priorem Dunelmensem in libro II de Ecclesia Dunelm., capp. 14 et 15, omnino sane huic Vitae a nobis relatae consonantia, tum apud Willelmum Malmesburiensem, lib. II de regib. Angl. cap. 4, tum apud Matthaeum Westmonasteriensem monachos ad annum 734, ex quibus aliisque scriptoribus Britannicis et Bedae ipsius scriptis conficiemus ejus Elogium, quod vice commentarii Vitae sequenti subjiciemus. Legesis Edwardum Mathew ad diem 27 Maii, et Joannem Capgravium in Legenda sanctorum Angliae.



VITA BEDAE VENERABILIS PRESBYTERI.
[Col. 0035C]

1. Venerabilis et Deo dilectus presbyter Beda natus est in provincia Northanimbrorum, in territorio monasterii apostolorum Petri et Pauli quod est ad Wiramutha et in Girvum, anno [a 1Kb] dominicae Incarnationis sexcentesimo septuagesimo septimo, [Col. 0036C] qui est annus secundus solitariae vitae S. Cuthberti. In quod monasterium cura propinquorum, cum esset septem annorum, datus est educandus reverendissime abbati Benedicto, ac deinde Ceolfrido, anno scilicet decimo postquam idem monasterium S. Petri apostoli fundatum est: ex quo autem S. Pauli monasterium [Col. 0037A] fuerat inceptum anno tertio. Quae utraque monasteria tanta pace et concordia et eadem familiaritate et fraterna societate fuerant conjuncta, ut sicut ipse Beda postea describit, pro uno in duobus locis posito haberentur monasterio. Unde ipse in historia Anglorum unius mentionem faciens, monasterium, inquit, Petri et Pauli, quod est ad ostium Wiri amnis et juxta amnem Tina, in loco qui vocatur in-Gyrvum.

2. Hic itaque infantulus bonae spei, et divina et saeculari litteratura diligenter imbuitur, quandoque sancti Spiritus organum futurus: quo ejus praecordia irradiante, in sanctae universalis Ecclesiae munimentum plurimos in Novi et Veteris Testamenti expositionem libros erat compositurus. Et cum in [Col. 0037B] Latina erudiretur lingua, Graecae quoque peritiam non mediocriter percepit. Quippe per id temporis in monasterio praefato deditus erat studio, quando Theodorus archiepiscopus et Hadrianus abbas, qui litteris sacris simul et saecularibus abundanter ambo eruditi erant, peragrata tota Britannia congregantes discipulorum catervam, scientiae salutaris quotidie flumina irrigandis eorum cordibus emanabant, ita ut etiam metricae artis, astronomiae, et arithmeticae disciplinam inter sacrorum apicum volumina suis auditoribus contraderent. [ [a 1Kb] Sic enim de his ipse Beda loquitur, deinde et istud subjungit (Hist. lib. IV, cap. 2): »Indicio est, inquit, quod usque hodie supersunt de eorum discipulis, qui Latinam Graecamque linguam aeque ut propriam in qua nati [Col. 0037C] sunt norunt.« Transeunte autem ad coelestia patre Cuthberto, ille vitae ipsius egregius quandoque scriptor futurus Beda aetatis jam tunc undecim, studii vero in monasterio quatuor habebat annos.]

3. Hic igitur Beda in extremo quidem mundi angulo vivens latuit, sed post mortem per universas mundi partes omnibus in libris suis vivens innotuit. In quibus terrarum regionumque diversarum situs, naturas, qualitates, subtiliter, ac si cuncta ipse peragrasset, plerumque describit: cum ab infantia in monasterio nutritus totam ibidem usque evocationis suae diem vitam transegerit, licet quidam eum fuisse Romae asserere velint. Ne vero quisquam aliud quam est de illo nos dicere suspicetur, ipsius de semetipso dicta congruum subjungere [Col. 0037D] videtur.

4. »Ego, inquit, Beda famulus Christi, et presbyter monasterii beatorum apostolorum Petri et Pauli, quod est ad Wiramutha et in-Gyrvum, natus in territorio ejusdem monasterii, cum essem annorum septem, cura propinquorum datus sum educandus reverendissimo abbati Benedicto, ac deinde Ceolfrido: cunctumque ex eo tempus vitae in ejusdem monasterii habitatione peragens, omnem meditandis Scripturis operam dedi, atque inter observantiam disciplinae regularis et quotidianam cantandi in ecclesia curam semper aut discere, aut docere, aut scribere dulce habui. Nono decimo autem vitae meae [Col. 0038A] anno diaconatum, tricesimo gradum presbyteratus, utrumque per ministerium reverendissimi episcopi Joannis jubente Ceolfrido abbate suscepi. Ex quo tempore accepti presbyteratus, usque ad annum aetatis meae quinquagesimum nonum haec in Scripturam sanctam meae meorumque necessitati ex opusculis venerabilium Patrum breviter adnotare, sive etiam ad formam sensus et interpretationis eorum superadjicere curavi.

    »In principium Genesis usque ad nativitatem Isaac et ejectionem Ismaelis libros tres.
    De tabernaculo et vasis ejus ac vestibus sacerdotum libros tres.
    In primam partem Samuelis, id est, usque ad mortem Saulis, libros quatuor.
    [Col. 0038B] De aedificatione templi allegoricae expositionis, sicut et caetera, libros duos.
    Item in Regum, librum triginta quaestionum.
    In Proverbia Salomonis libros tres.
    In Esdram et Neemiam libros tres.
    In Cantica canticorum libros sex.
    In Canticum Abacuc librum unum.
    In librum B. Patris Tobiae explanationis allegoricae de Christo et Ecclesia librum unum.
    Item Capitula lectionum in Pentateuchum Moysi, Josue, Judicum.
    In libros Regum et verba dierum.
    In librum B. Patris Job.
    In Parabolas, Ecclesiasten, et Cantica canticorum.
    [Col. 0038C] In Esaiam prophetam, Esdram quoque, et Neemiam.
    In Evangelium Marci libros quatuor.
    In Evangelium Lucae sex.
    Homeliarum Evangelii libros duos.
    In Apostolum quaecunque in Opusculis S. Augustini exposita inveni, cuncta per ordinem transcribere curavi.
    In Actus apostolorum libros duos.
    In Epistolas septem canonicas libros singulos.
    In Apocalypsim S. Joannis libros tres.
    Item Capitula lectionum in totum Novum Testamentum excepto Evangelio.
    Item librum Epistolarum ad diversos, quarum de sex aetatibus saeculi una est.
    [Col. 0038D] De mansionibus filiorum Israel una.
    Una de eo quod ait Esaias: Et claudentur ibi in carcerem, et post dies multos visitabuntur.
    De ratione bissexti una.
    De aequinoctio juxta Anatolium una.
    Item de Historiis sanctorum. Librum vitae et passionis S. Felicis confessoris de metrico Paulini opere in prosam transtuli.
    Librum vitae et passionis S. Anastasii male de Graeco translatum, et pejus a quodam imperito emendatum, prout potui ad sensum correxi.
    Vitam S. Patris monachi simul et antistitis Cuthberti [Col. 0039A] et prius heroico metro, et postmodum plano sermone descripsi.
    Historiam abbatum monasterii hujus, in quo supernae pietati deservire gaudeo, Benedicti, Ceolfridi et Huetberti in libellis duobus.
    Historiam ecclesiasticam nostrae insulae ac gentis in libris quinque.
    Martyrologium de natalitiis sanctorum martyrum diebus, in quo omnes quos invenire potui non solum qua die, verum etiam quo genere certaminis, vel sub quo judice mundum vicerint, diligenter adnotare studui.
    Librum hymnorum de diverso metro sive rhythmo.
    Librum Epigrammatum heroico metro sive elegiaco.
    [Col. 0039B] De natura rerum et de temporibus libros singulos.
    Item de temporibus librum unum majorem.
    Librum de orthographia alphabeti ordine distinctum.
    Item librum de metrica arte, et huic additum alium de schematibus sive tropis libellum; hoc est de liguris modisque locutionum, quibus Scriptura sancta contexta est.«


5. Cum ergo libros hos pervigili studio edidisset, obiit septimo Kalendas Junii in Gyrwe, ibique sepultus est. Sed post multa annorum curricula ossa illius inde translata, et cum incorrupto sanctissimi Patris Cuthberti corpore sunt collocata. Transiit autem ipsa die solemni Ascensionis dominicae. Cujus [Col. 0039C] nos transitum melius verbis ipsius scribendum putamus, cui ejus discipulus vocabulo Cuthbertus praesens fuit, ad condiscipulum taliter scribens.

»Dilectissimo in Christo collectori Cuthwino Cuthbertus condiscipulus in Deo aeternam salutem.

»Munusculum quod misisti libenter accepi, multumque gratanter litteras tuae devotae eruditionis legi, in quibus maxime quod desiderabam, Missas videlicet et orationes sacrosanctas pro Deo dilecto Patre ac magistro nostro Beda a vobis diligenter celebrari reperi. Unde delectat magis pro ejus charitate, quantum fruor ingenio, paucis sermonibus dicere, quo ordine migrarit e saeculo, cum etiam hoc te desiderasse et poscere intellexi. Gravatus quidem est infirmitate maxima creberrimi anhelitus, sine dolore [Col. 0039D] tamen, ante diem Resurrectionis dominicae, id est fere duabus hebdomadibus: et sic postea laetus et gaudens gratiasque agens omnipotenti Deo omni die et nocte, imo horis omnibus usque ad diem Ascensionis dominicae, id est, septimo Kalendas Junii vitam ducebat, et nobis suis discipulis quotidie lectiones dabat, et quidquid reliquum erat diei in psalmorum decantatione occupabat: totam quoque noctem in [Col. 0040A] laetitia et gratiarum actione pervigil ducebat, nisi quantum modicus somnus impediret. Evigilans autem statim consueta repetivit, et expansis manibus Deo gratias agere non desivit. O vere beatus vir! Canebat sententiam beati Pauli apostoli: Horrendum est incidere in manus Dei viventis, et multa alia de sancta Scriptura, quae in nostra quoque lingua, hoc est Anglica, ut erat doctus in nostris carminibus, nonnulla dixit [a 1Kb] . Cantabat etiam Antiphonas secundum nostram consuetudinem [b 1Kb] et sui, quarum una est: O Rex gloriae, Domine virtutum, qui triumphator hodie super omnes coelos ascendisti, ne derelinquas nos orphanos, sed mitte promissum Patris in nos Spiritum veritatis. Alleluia. Et cum venisset ad illud verbum, ne derelinquas nos orphanos, prorupit in lacrymas, et [Col. 0040B] multum flevit. Et post horam coepit repetere quae inchoaverat. Et nos audientes luximus cum illo. Altera vice legimus, altera ploravimus, imo semper cum fletu legimus. In tali laetitia quinquagesimales dies usque ad diem praefatum deduximus, et ille multum gaudebat, Deoque gratias agebat, quia sic meruisset infirmari. Referebat, et saepe dicebat: Flagellat Deus omnem filium quem recipit, et multa alia de sancta Scriptura. Sententiam quoque S. Ambrosii: Non sic vixi, ut me pudeat inter vos vivere; sed nec mori timeo, quia bonum Dominum habemus. In istis autem diebus duo opuscula multum memoria digna, exceptis lectionibus quas accepimus ab eo, et cantu psalmorum, facere studebat. Evangelium scilicet sancti Joannis in nostram linguam ad utilitatem [Col. 0040C] Ecclesiae convertit, et de libris Notarum Isidori episcopi Exceptiones quasdam, dicens: »Nolo ut discipuli mei mendacium legant, et in hoc post obitum meum sine fructu laborent.« Cum venisset autem tertia feria ante Ascensionem Domini, coepit vehementius aegrotare in anhelitu, et modicus tumor in pedibus apparuit. Totum autem illum diem ducebat et hilariter dictabat, et nonnunquam inter alia dixit: Discite cum festinatione; nescio quandiu subsistam, et si post modicum tollat me Factor meus. Nobis autem videbatur quod suum exitum bene sciret. Et sic noctem in gratiarum actione pervigil duxit. Et mane illucescente, id est quarta feria, praecepit diligenter scribi quae coeperamus. Et hoc facto, usque ad tertiam horam ambulavimus deinde cum reliquiis [Col. 0040D] sanctorum, ut consuetudo diei illius poscebat. Unus vero erat ex nobis cum illo, qui dixit illi: Adhuc, magister dilectissime, capitulum unum deest, videturne tibi difficile plus te interrogari? At ille: Facile est, inquit, accipe tuum calamum et tempera, et festinanter scribe. Quod ille fecit. Nona autem hora dixit mihi: [c 1Kb] Curre velociter, et presbyteros nostri monasterii adduc ad me, ut et ego munuscula, [Col. 0041A] qualia Deus donavit, illis distribuam. Divites autem in hoc saeculo aurum et argentum et alia quaeque pretiosa student dare: ego autem cum multa charitate et gaudio fratribus meis dabo quod Deus dederat. Et allocutus est unumquemque, monens et obsecrans pro eo missas celebrare et orationes diligenter facere: quod illi libenter spoponderunt. Lugebant autem et flebant omnes, maxime quod dixerat, quia amplius faciem ejus in saeculo hoc non essent visuri. Gaudebant autem quia dixit: Tempus est ut revertar ad eum qui me fecit, qui me creavit, qui me ex nihilo formavit. Multum tempus vixi, bene, mihi pius Judex vitam meam praevidit, tempus resolutionis meae instat, quia cupio dissolvi et esse cum Christo. Sic et alia multa [Col. 0041B] locutus est in laetitia. Diem usque ad vesperam duxit, et praefatus puer dixit: Adhuc una sententia, magister dilecte, non est descripta. At ille: Scribe, inquit, cito. Post modicum dixit puer: Modo sententia descripta est. At ille: Bene, inquit, veritatem dixisti: consummatum est, accipe caput meum in manus tuas, quia multum me delectat sedere ex adverso loco sancto meo, in quo orare solebam, ut et ego sedens Patrem meum invocare possim. Et sic in pavimento suae casulae [(a) 1Kb] decantans Gloria Patri, et Filio, et Spiritui sancto, cum Spiritum sanctum nominasset, spiritum e corpore exhalavit ultimum, ac sic regna migravit ad coelestia. [Col. 0042A] Omnes autem qui videre beati Patris obitum, nunquam se vidisse unum alium in tam magna devotione atque tranquillitate vitam finisse dicebant: quia sicut audisti, quousque anima in corpore fuit, Gloria Patri, et alia quaedam spiritualia expansis manibus Deo vivo et vero gratias agere non cessabat. Scito autem, frater charissime, quod multa possem narrare de eo; sed brevitatem sermonis ineruditio linguae facit [(b) 1Kb] .


Crystallus patriae, gregis astrum, lumen avorum,
   Laus juris, bajulus legis, honorque jacet.
Beda datus sacris, gravitate senex, puer annis,
   Devotae mentis aethera thure replet.
Discit, scrutatur divina, docet, meditatur:
   Hujus cura Deo reddere vota fuit.
[Col. 0042B] Justitiae sedes, virtutum regia, casus
   Illecebrae, gladius lubrica carnis arans.
Ense pio verbi confratrum castra tuetur,
   Ne Christi miles hoste ruente ruat.
Non invasit eo praesente penuria mentes:
   Esurie laesis pascua laeta fuit.
Hujus in Ecclesia nardus respirat odorem,
   Et circumfusos mulcet odore bono.
Hic dum subtrahitur caeco carbunculus orbi,
   Orbis damna ferens munere lucis eget.
Vellere deposito superum comitatur ovile,
   Cui merces operis vita beata Deus.




[Col. 0041]
VITA BEDAE VENERABILIS, AUCTORE ANONYMO PERVETUSTO.
(Ex edit. Opp. V. Bedae nuper a Giles Lond. data.)

[Col. 0041C] Inter catholicos sacrae Scripturae expositores qui secundo post apostolos loco refulserunt mundi luminaria, sacrae eruditionis presbyter ac imitabilis vitae monachus Beda nomen honoris excellentis tenet et locum. Nec immerito eum intra numerum doctorum sancta admittit Ecclesia; quorum in sacris Scripturis studium, diligentiam, intentionem imitans, dum meditando ac scribendo prosequitur, in munimen et decorem domus Dei magnam muneris sacri portionem verus Israelita obtulit. Edidit namque non pauca in explanationem divinorum eloquiorum apostolico sale condita volumina; quae super inviolabilis fidei petram solidata, portarum infernalium nullo poterunt impulsu labefactari. Cujus viri ante mortem quidem, utpote extra orbem degentis in insula Oceani, [Col. 0041D] nomen in obscuro latuit: post mortem vero Deo, ut Scriptura ait, educente nubes ab extremo terrae, quocunque pervenit apostolorum sonus, ipse libris tuis in memoria fidelium vivit, et lucerna supra candelabrum [Col. 0042C] Ecclesiae posita omnibus qui in domo Dei sunt lucet, ut matrem Ecclesiam quae se in Christo Jesu regenerans illuminaverat, ipse cooperante Dei gratia scriptis illuminaret. Cum ergo tam sublimiter merito doctrinae cum principibus Ecclesiarum sedeat, et inter eos solium gloriae teneat, ubique gentium cum iis clamans, et quasi tuba vocem Evangelii exaltans; tanta tam illustris viri claritudo quodam videtur obscurari dejectionis nubilo, si unde vel quis quaeve illius vita aut qualis ejus vitae fuerit terminus, aures Ecclesiae silentio praetereat, quasi videlicet inutile quippiam vel etiam indignum, quod nesciri potius expediat. Procul sit contagium hujusce suspicionis de illo vase electionis et organo sancti Spiritus, cujus, sicut doctrina fides roboratur, sic et [Col. 0042D] exemplo vitae dummodo innotescat, nihilominus fidei ardentius amor inflammatur. Ab ipsis siquidem cunabulis in domo Domini plantatus, gratia provehente ut palma excrescens justitiae flores emisit, jugiter [Col. 0043A] annuntians misericordiam Dei et veritatem in psalterio decem chordarum, cum cantico verborum jungens citharam operum bonorum. Quippe inter sanctos et a sanctis sub monasterialibus disciplinis enutritus, et litteris liberaliter institutus, sanctus cum sanctis et innocens cum innocentibus peragens cursum aetatis insistebat conamine toto immaculatum se custodire ab hoc saeculo. Cujus rei fidem factura indubiam, tam sua de se quam aliorum scripta quia de diversis collegimus, quasi collectis in unam corporis compagem hinc inde membrorum particulis, perfectum in Christo virum describendo compinximus. Scriptorum namque series, quae per volumina diversorum sparsim interrupta memorabilis viri notitiam legenti praeciderat, continuata sicut gestorum [Col. 0043B] ordo expetit, ejus agnitionem digestae lectionis efficacia expressius informat. Et certe hujus negotii difficultas quam quidem peritorum strenua sedulitas facile admittit, nostras qui nec verbo nec scientia aliquid digne valemus, vires transcendit. Verum quia omnia possibilia credenti, non deficiemus verbo qui credimus in verbum, Christum dico Dei virtutem et Dei sapientiam; quem ut nostri operis et sermonis principium habere mereamur et finem, ejus misericordia quidquid vel dicturi sumus vel facturi, et aspirando praevenire, et adjuvando prosequi dignetur.



Incipit vita Venerabilis Bedae presbyteri et Girwensis monachi.

Humanae salutis auctore Christo Jesu in messem [Col. 0043C] crediturae multitudinis mittente operarios sanctae praedicationis, jamque per mundum universum omni creaturae coruscante Evangelii gratia, provincia quoque Northanhumbrorum quanquam extremo pene situ ab orbe seclusa divinae agnitionis particeps, in frigida plaga Aquilonis sacro incanduit igne Salvatoris. Ignem namque sancti Spiritus venit Dominus mittere in terram; et quia non est qui se abscondat a calore ejus, etiam extrema nationum penetrans, flammas suae dilectionis operatur in cordibus humanis, ut a vetustate vitae discedentes, nova in Christo fiant creatura. Denique percepta fide, ex infidelibus qui juxta Scripturam sunt latera illius apostatici Aquilonis, fundatur ibi civitas magni Regis, quae in [Col. 0043D] laudem sui fundatoris gratulabunda cum exsultatione universae terrae proclamat: Magnus Dominus et laudabilis nimis in civitate Dei nostri. Ut enim a summis inceperim, ipsi etiam ipsius provinciae reges agnito Creatore eo verius regnabant, quo regi saeculorum Christo devotius servire gaudebant, civesque futuri coelestis Jerusalem publicae administrationis tolerando sarcinas in sola angaria servierunt Babyloniae. Testatur hoc fervens in Edwino rege et pia in religionem devotio; testatur hoc et inexpugnabilis in Oswaldo fidei constantia, qui cum non gloriaretur nisi in cruce Domini nostri Jesu Christi, in cruce de sanctae crucis inimicis victor triumphavit, opibusque regni in subsidia pauperum distributis, duplici misericordiae videlicet et martyrii glorificandus [Col. 0044A] corona coelos intravit. In cujus fratre Oswio zelus domus Dei exardescens, quidquid zizaniorum per erroneos et schismaticos super bonum semen Evangelii inimicus superseminaverat, catholicae veritatis falce praecisum, de regno suo funditus eradicatum propulit. Taceo filii ejus Egfridi industriam; praetereo consilium et favorem construendis per loca regni sui monasteriis impensum. Piissimum eum ac Deo dilectum scripta fide digna testantur. Ut alia praetermittam, hoc vel maximum ejus laudes occumulat quod virum virtutis et angelicum conversatione beatum Cuthbertum promoveri in episcopatum fecerat

Felicem et non immerito beatum dixerim illius per id tempus provinciae statum, cui sacerdotum [Col. 0044B] quoque in Christo et Ecclesia sublimium vita et doctrina magno ornamento fuere ac munimini. Nam praetermissis his quos ante vel post regio ipsa eximiae sanctitatis habuerat praesules, magnificos suae illuminationis et salutis patres, Wilfridum dico, Eatam, Cuthbertum, Joannem, excoluit contemporaneos, praeclaros utique et incomparabilis meriti pontifices. Sub his geminis reipublicae et Ecclesiae rectoribus cum sacrosanctae religionis in dies ferveret studium, ecclesiae ubique licenter construebantur et monasteria, in quibus adunati cives futuri sanctorum et domestici Dei, ut spiritualiter in carne viverent, sua pariter et seipsos abnegantes crucem Salvatoris sua conversatione portarunt, totosque sese per superni amoris ignem in holocaustum suavissimi [Col. 0044C] odoris Domino concremarunt.

Inter istos in militiam Christi conjuratos contra mundum et mundi principem dimicantes, conspicuis valde in Christo actibus eminebat abbas Benedictus, eam nimirum quam indicio praetenderat nominis, consecutus a Domino gratiam benedictionis. Ut enim quandoque in gaudium Domini sui intraturus credita sibi talenta multiplicaret, duo quidem monasteria quae tamen indissolubili pacis et charitatis vinculo unum essent condidit; quorum alterum ad ostium Wiri fluminis in beati principis apostolorum Petri, alterum in Girvum in honorem doctoris gentium Pauli, fecit ordinari. Quid plura? Beati patriarchae Abraham exemplo, exeuntes de terra et de cognatione veteris et mundialis vitae filii Dei qui erant [Col. 0044D] dispersi, plures ibidem congregantur in unum, et evangelicae perfectionis turrim vita sua aedificaturi, renuntiatis omnibus, voluntarii pauperes pauperem secuti sunt Christum. Ita frequens et nobile monachorum examen brevi utrobique coaluit, ubi jucundam illius beatae societatis dulcedinem quam psalmus pronuntiat, experimento didicit, scilicet quam bonum sit et quam jucundum habitare fratres in unum.

Religiosa etiam parentum cura bonae spei suas soboles Deo nutriendas commendavit Benedicto, ut sacrosanctis institutionibus informatae obliviscerentur populi sui et domus patris sui: sicque cum in tenero hostia viva, sancta, Deo placens, exhiberentur, [Col. 0045A] ante spiritui servire inciperent, quam ea quae sunt carnis et sanguinis scire potuissent. Horum unus imo prae aliis solus bonae indolis infantulus Beda jam septennis memorato sanctitatis viro, ut ministerio solius Divinitatis adaptetur, a parentibus in monasterium traditur. Erat autem territorii Girwensis haud grandi oriundus viculo, quem non longe inde lapsurus in Oceanum perpete profundo amnis Tina praeterfluit.

Nativitatis vero ipsius annus, ut chronica supputatione colligitur, incarnati Verbi sexcentesimus septuagesimus septimus invenitur; qui imperii regis Transhumbranae gentis Egfridi habetur septimus, a praedicto autem incepto beati Petri monasterio quartus. Et in hoc quidem primum, postmodum vero in [Col. 0045B] monasterio apostoli Pauli aetas infantilis sub disciplinae frenis educatur, atque exemplo beati quondam Samuelis accommodatus Domino, in templo Dei puer conversatur ut in aure cordis sibi revelata quandoque populis sermonum Dei manifestet arcana. Verum ut hoc aetatis processu posset, ne studii liberalis cui deditus erat, parva vel nulla in puero esset efficacia, etiam in illam aetatem ex vi naturalis ingenii magna Deo auctore scintillavit intelligentia. Postquam vero adepta liberalium artium scientia, usu exercitii altioribus capiendis ingenium expolierat, etiam profunda sanctarum Scripturarum penetranda ingredi contendit, hisque intelligendis quidquid virium habuerat insumit, desiderio ac labore preces adjungens Psalmistae precibus, Revela, inquit, [Col. 0045C] oculos meos, et considerabo mirabilia de lege tua. Et quoniam postulavit in fide, nihil haesitans, datur ei a patre luminum datum optimum et donum perfectum sapientiae, non autem sapientiae hujus saeculi quae destruitur, sed quam Apostolus praedicat Dei sapientiam in mysteriis absconditam. Accepit namque in studium continuae in lege Domini meditationis, vigilantem oculum perspicacissimi sensus; cui cum sacrorum voluminum copia, magistrorum quoque accessit probata in litteris ecclesiasticis sedula et frequens diligentia. Ita illis in spem boni fructus plantantibus atque rigantibus memorabilis viri adolescentia excolitur. Deo autem incrementum dante oliva fructifera in domo Dei, id est Ecclesia, praeparatur.

[Col. 0045D] Sed ista forsan aliquis non facile credens aegre admittit, quoniam, ut etiam auctor eloquentiae saecularis testatur, quae quisque sibi factu facilia putat, aequo animo accipit: supra ea veluti ficta pro falsis ducit. Quis enim non obstupescat, vel etiam supra fidem esse arguat, tanta in extremo mundi angulo donorum spiritualium exuberare charismata; ut ibi sacrae Scripturae non modo legerentur, verum etiam earum mysteria per mundi latitudinem inde diffundenda explanarentur? Ubi etsi nomen Christi auditum non fuisset, profecto mirandum non esset, quo, ut poetice loquar, Boreas penna deficiente venit. Sed hinc dubitanti satisfecerit pietas fidei, quae spiritus omnipotentis majestatem nullis spatiis localibus distentam, nullis angustiis inclusam, sed omnibus [Col. 0046A] ubique praesentem affirmat, cujus omnipotentia ubi voluerit suae inspirationis gratiam praestat: Quo, inquit, ibo a spiritu tuo, et quo a facie tua fugiam?

Dixerim ergo breviter, quorum ministerio in haec extrema Oceani littora suae bonitatis divitias sancti Spiritus afflaverit aura: ut ubi nihil aliud quam barbarum frendere noverant, ibi mirabilia testimonia Domini perscrutantes, in labiis suis omnia judicia oris Dei pronuntiarent. Vir vitae venerabilis, de quo supra dictum est gratia Benedictus et nomine, cum ecclesiae suae impiger provisor crebro recurreret Romam; quinquies enim illuc pro monasterii utilitate peregrinatus est; inter plurima quae in decorem domus Dei ornamenta attulerat, etiam librorum innumerabilem, [Col. 0046B] ut legitur, omnis generis copiam domum comportavit. Quidquid enim utilitatis ecclesiasticae ac decoris Anglia sibi minus praestitit, id Gallia vel Roma aut sponte ab amicis dandum, aut placito pretio comparandum pio negotiatori obtulit. Siquidem et gloriosorum apostolicae sedes pontificum Vitaliani et postea Agathonis non minimam in monasterii quod exstruxerat munimentum et magnificos ecclesiae cultus expertus est munificentiam. Qui etiam, jubente papa Vitaliano, Theodorum archiepiscopum et ejus collegam Hadrianum abbatem Britannias perduxit, viros certe apostolicos valdeque idoneos verbi Dei ministros, utpote utriusque, saecularis scilicet et ecclesiasticae philosophiae scientia sufficienter instructos et hoc in utraque lingua, Graeca videlicet et Latina. Qui, peragrata insula tota [Col. 0046C] quaquaversum Anglorum gentes morabantur, congregantes discipulorum catervas, scientiae salutaris quotidie flumina irrigandis eorum cordibus emanabant, ita ut etiam metricae artis, astronomiae et arithmeticae ecclesiasticae disciplinam inter sacrorum apicum volumina suis auditoribus contraderent. Et quicunque lectionibus sacris erudiri cuperent, haberent in promptu magistros qui docerent. Indicio est quod post illos multi diu supererant de eorum discipulis, qui Latinam Graecamque linguam aeque ut propriam in qua nati sunt noverant. Haec paucis dicta sint, ne per extremas mundi latebras in nostro theologo Beda incredibilis videatur Scripturarum scientia, cui instituendo coelestis magisterii providentia et librorum sacrorum contraxerat sufficientiam, et insignium in [Col. 0046D] omni scientia magistrorum industriam. Per id quippe temporis quo praedictis doctoribus et eorum post illos discipulis Anglorum ecclesias perlustrantibus, utriusque litteraturae floruerant studia, docibilis adolescens in amorem transfusus scientiarum, acriter eisdem studiis insudans exercebatur. Cumque Latinae aeque ut vernaculae linguae in qua natus est percepisset notitiam, Graecae quoque non parva ex parte attigit scientiam. Praeterea et archicantatorem sanctae Romanae Ecclesiae Joannem abbatem, tam ille quam ecclesia apostolorum in qua conversatus est legendi et modulandi praeceptorem habuit, ad hoc ipsum ab Agathone papa impetrante Benedicto ac ducente illuc directum. Sed et monachum quemdam sub magisterio antistitis Ceaddae, viri revera sancti [Col. 0047A] et sacris Scripturis sufficienter instructi educatum, vocabulo Tunbertum, suum in sacris paginis ipse testatur eruditorem. Habuit et alios complures in calle Scripturarum praevios, quippe qui inter sexcentos sanctae monachilis militiae commilitones degens (hunc enim numerum fratrum legitur habuisse supradictum apostolorum Petri et Pauli monasterium), in singulis aemulabatur charismata meliora; ut quod quisque illorum spiritualis scientia accepisset, ille totum ex singulis perdiscendo combiberet, quatenus inebriaretur ab ubertate domus Dei, et torrente voluptatis suae potaret eum Dominus. Sicque prudentissima Ecclesiae apes gratae Deo dulcedinis avida, agri pleni quem benedixit Dominus hinc et inde flosculos collegit, quibus artificio sapientiae [Col. 0047B] quasi mellificans, eloquia super mel et favum dulcia componeret. In haec sacrosanctae philosophiae studia flagranti, cum incremento annorum crevit et gratia spiritualium donorum, ut cum spiritu sapientiae et intellectus acciperet etiam spiritum timoris Domini, quo castigans corpus suum et in servitutem redigens, sciret secundum Apostolum vas suum possidere in sanctificatione et honore.

Unde nonum decimum aetatis adhuc agens annum, quasi de caeteris tribubus electus in ministeria sacrorum sacer assumitur levites; ut ministrans altari Domini, Dominum meum cum veris veri sanctuarii levitis sortem haberet et partem haereditatis, quam cum Psalmista desiderando suspirans et suspirando clamans; Dominus, inquit, pars haereditatis meae, [Col. 0047C] spes mea et portio mea in terra viventium. Itaque diaconus solenniter Evangelium legebat; atque ut evangelicae lectioni congrueret, evangelicis institutis vitam informabat, succinctus lumbos mentis et calceatus pedes in praeparatione Evangelii pacis. Jam vero tricenarius efficaciter theoriae studiis vir beatus insistebat, cum ecce gradu altiori sacris altaribus admovetur, ubi cum sacrificio spiritus contribulati et cordis contriti Filius Patri hostia placationis quotidie et reconciliationis immolatur. A quo videlicet suscepti presbyteratus tempore in Scripturarum sacrarum explanationem ingenui sui laxat acumina; pluresque catholicae libros eruditionis conficiens, quidquid eatenus discendo, legendo et meditando mundum scilicet animal ruminaverat, totum in divinos usus [Col. 0047D] scribendo ac docendo eructuat. Crescit quotidie in mysticos intellectus proficiens, in tantum ut et ipsos quos in Scripturarum semitas habuerat duces, plerosque in intelligentiae altioris abyssum, gratia magistrante, duceret ipse peritior. Ita patefactis mysteriorum penetralibus, mundi cordis oculo speculatur sancta sanctorum, illo nimirum in quo sunt omnes thesauri sapientiae et scientiae absconditi incerta et occulta sapientiae suae ei manifestante; ut videlicet quod in tenebris didicerat, diceret in lumine, et quod in aure audierat, praedicaret per tecta ecclesiae. Cujus secundum Psalmistam ignitum eloquium vehementer quia sublimiter intelligere appetit, quasi ad montem igneum in quo lex digito Dei scripta est accedit, [Col. 0048A] ubi dum sacramentorum occulta rimatur, cum Moyse quodammodo in nubem et caliginem ingreditur. Ejus scilicet Moysis vultus claritatem, quam in intellectu legis Israel carnalis respicere non potuit, noster spiritualis Israelita, ablato quod super infidelium cor positum est, velamine ignorantiae, intellectuali oculo libere attendit. Ubi enim spiritus Domini, ibi libertas intelligentiae. Quam cum in lege perfectae libertatis perspexit, sermo ejus et doctrina secundum Apostolum erat non in doctis humanae sapientiae verbis, sed in verbis fidei spiritualibus spiritualia comparans, ut abyssus Veteris Testamenti abyssum invocet evangelicam in voce cataractarum, id est in voce prophetarum et apostolorum.

Cum igitur tam sublimiter Dei in eo gratia emineret, [Col. 0048B] nomen viri celebris circumquaque fama ferebat, quae illius in Scripturis excellentiam Ecclesiae auribus infundebat. Videres illico reginae Sabae multis inesse studium, quae venit a finibus terrae audire sapientiam Salomonis, quia veri Salomonis, id est nostri pacifici qui fecit utraque unum, per interpretem suum audituri sapientiam plurimi etiam de longinquo confluxerunt. Hi individua ei cohabitatione adhaerentes, authenticum observant magistrum; alii qui praesentes esse nequibant, directis epistolis quaestiones super capitula Scripturarum nodosas enodari, et obscuras sibi expostulant dilucidari. Integros etiam quosdam divinae auctoritatis libros nonnullis petentibus Patrum persequens vestigia dum planius tractando disseruit, a vertice, ut aiunt, usque ad extremum unguem exposuit. [Col. 0048C] Unde et inter alia et in Evangelium Lucae sex explanationis libros luculenter edidit, postulatus a reverendissimo Hagulstadensi episcopo Acca, cujus exhortatoria in hoc opus ad eum epistola ita incipit: »Saepe quidem tuae sanctae fraternitati et absens scribendo et praesens colloquendo suggessi, ut post Expositionem Actuum apostolorum, in Evangelium quoque Lucae scribere digneris. Quod ipse hactenus verecunda excusatione differre quam facere maluisti.« Et in processu epistolae: »Beatum Lucam luculento sermone expone. Et quia sanctus Ambrosius quaedam indiscussa praeteriit, quae illa quasi summae eruditionis viro plana nec quaesitu digna videbantur, haec quoque perspectis aliorum Patrum opusculis, diligentius tuis vel eorum dictis explanare [Col. 0048D] curato. Credo etiam tuo vigilantissimo studio, qui in lege Domini meditando dies noctesque ducis pervigiles, nonnullis in locis quae ab eis intermissa sunt quid sentiri debeat auctor lucis aperiat. Justum namque satis est, et supernae pietatis atque aequitatis moderamini conveniens, ut qui, neglectis ad integrum mundi negotiis, aeternum verumque sapientiae lumen indefessa mente persequeris, et hic fractum intelligentiae purioris assequaris, et in futuro ipsum in quo sunt omnes thesauri sapientiae et scientiae absconditi, regem in decore suo mundo corde contempleris.« His verbis vir sanctus ut sanctitatem nobis venerandi doctoris innueret, eum et a mundi occupationibus liberum, et in contemplatione verae aeternaeque [Col. 0049A] sapientiae negotiosis semper otiis indicat deditum.

Denique, ut et ipse de se Beda scribit, cunctum tempus vitae in saepe dicti beatorum apostolorum Petri et Pauli monasterii habitatione peragens, omnem, ut jam superiora demonstrant, meditandis Scripturis operam dedit, atque inter observantiam disciplinae regularis et quotidianam cantandi in ecclesiae curam, semper aut discere, aut docere aut scribere dulce habuit. Summo itaque studio libris suis irreprehensibili per viginti novem annos opere confectis, sanctae conversationis et pii in Ecclesia laboris praemio donandus, ingemiscit gravatus in corpore mortis hujus, cupiens ut, domo suae terrenae inhabitationis dissoluta, aedificationem ex Deo domum non manufactam [Col. 0049B] aeternam mereretur habere in coelis. Unde in aeternam sui memoriam praenotatis omnibus suorum quos confecerat nominibus librorum, cum jam depositio tabernaculi sui immineret, incredibilis ardore desiderii anhelans ad fontem aquae salientis in vitam aeternam, hanc oratiunculam subegit.

»Te,« inquit, »deprecor, bone Jesu, ut cui propitius donasti verba tuae scientiae dulciter haurire, dones etiam benignus aliquando ad te fontem omnis scientiae pervenire, et parere semper ante faciem tuam.«



INCIPIT LIBELLUS SECUNDUS.

Ita venerabilis viri Deum suspirans anima, sancti amoris igne liquefacta concupivit, et defecit in atria Domini, ut videns Deum deorum in Sion, evacuato [Col. 0049C] quod ex parte est, id quod perfectum est apprehendat, quodque hic per speculum in aenigmata viderat, ibi facie ad faciem videat. Aderat propitia Divinitas votis et vocibus supplicis servi, eumque in misericordia et in miserationibus coronandum, ne macula in illo vel ruga resideret peccati, disciplinis piae castigationis voluit expurgari, ut camino diutinae infirmitatis auro purior purissimo in coelestis Jerusalem quae aedificatur ut civitas rutilus coruscaret ornamento.

Denique repente corripitur angusti pectoris gravi incommodo, ut difficili arteriarum meatu vox ei admodum tenuis spiritu coarctaretur anhelo. Qua pene intercepti anhelitus molestia multis, id est quinquaginta fere tribus diebus, laboravit; sed ut virtus in infirmitate perficeretur, libenter cum Apostolo in infirmitatibus [Col. 0049D] gloriabatur. Nam nisi quando lassitudo paulisper in somnum compulit, eum nec sol per diem nec luna per noctem a Dei laudibus cessantem vidit, ut et tum super lectum doloris in voces erumperet exsultationis et confessionis: Confitebor tibi, Domine, ait, in directione cordis mei, qui castigans castigas me ut morti non tradas me, ut ingressus portas justitiae cum beatis qui habitant in domo tua in saecula saeculorum merear laudare te. Salutaris quoque doctrina videlicet fluminis impetus qui laetificare civitatem Dei, hoc est sanctam Ecclesiam, consuevit, nec tunc tametsi langueret ab illius ore scilicet aquae vivae fistula profluere destitit.

Testatur hoc scribens ad condiscipulum Cuthwinum Cuthbertus, qui magistro aegrotanti et morienti cum [Col. 0050A] aliis sedulus aderat: »Quotidie,« inquit, »nobis discipulis suis Scripturas sacras legebat, et earum mysticos sensus pandebat. Post lectionem autem quantum diurni temporis superfuit, psallens spiritu psallens et mente transegit. Beati quippe David magisterio edoctus laudans invocabat Dominum, ut ab inimicis suis salvus fieret, quia prope est Dominus omnibus invocantibus eum in veritate, ut voluntatem timentium se faciat, et deprecationem eorum exaudiat, et salvos faciat illos. Jam multo ante sua opuscula grandi studio emendaverat; nunc quoque lasso licet anhelitu indeficienter deficeret quaedam quidem minima quae majorum fuerant occupatione neglecta saepius emendando eadem repetebat, ut cum amodo requiescens a laboribus suis in pace factus fuerit locus ejus, et [Col. 0050B] in Sion habitatio illius, ejus non solum non sententia ecclesiasticum lectorem offendat, sed nec oratio aut hiulca vocalibus, aut aspera consonantibus docibilem grammaticum moveat. Quamvis enim, ut ait quidam, elegans sit exercitatumque ingenium, et longo usu trita currat oratio, tamen nisi auctoris manu curata fuerit et expolita, redolet sordes negligentiae.

Inter haec doctor memorabilis vehementioribus suspiriis concutitur; jamque beate post mortem victurus, in debitum mortis spiritu coarctante acriter urgetur, lethali quodam tumore inferiora corporis jam occupante. Qui utique palmes in vite Christo manens licet jam fructificasset suavitatem odoris, tamen hunc ut salutiferi fructus plus afferat, acrius [Col. 0050C] flagellando Deus agricola expurgat. Ne vero contra voluntatem Domini sui murmurando in faciem Deo benedicat, ex propitiatorio divini sermonis sententias consulit in argumentum spei et exsultationis, ut illam: »Fili, noli esse pusillanimis in disciplina Dei, neque deficies correptus ab illo. Quem enim diligit Dominus, corripit; flagellat omnem filium quem recipit. Nullus est enim,« inquit Apostolus, »filius, qui cum peccaverit, non flagelletur a patre.« Et iterum de ipsis in regnum Dei praedestinatis: »Qui proprio,« inquit, »filio non pepercit, sed pro nobis omnibus tradidit illum, quomodo non et cum illo omnia nobis donabit?« Cum haec, ait, promissio complebitur, quid erimus, quales erimus, quae bona in illo regno accepturi sumus, quandoquidem Christo [Col. 0050D] moriente pro nobis tale jam pignus accepimus. At contra nihil reputabat infelicius felicitate peccantium qui ducunt in bonis dies suos, et in puncto ad inferna descendunt, qui in labore hominum non sunt, et cum hominibus non flagellantur, ut in aeternum cum daemonibus puniantur. Nimirum tales divina severitas quia alto justoque judicio reprobat, in desideria cordis illorum sine obstaculo laxat. In quos in personam perditae ac desperatae Jerusalem illa metuenda a Deo deserente profertur sententia: Jam non irascat tibi, zelus meus recessit a te. Quos autem praedestinavit vasa misericordiae, visitat in virga iniquitates eorum et in verberibus peccata eorum, quibus praedestinatae haereditatis conferet bonum, cum dederit, ut ait Scriptura, dilectis suis somnum. Illud [Col. 0051A] quoque beati Ambrosii dictum: »Non sic,« inquit, »vixi, ut me pudeat inter vos vixisse, sed nec mori timeo.« Brevis quidem laus, sed viro perfectae conversationis sufficiens. Nec arrogantiae debet ascribi, quod imitabile omnibus de se ut glorificarent Patrem nostrum qui in coelis est, audientium protulit utilitati. Et hoc sub extremi pene spiritus articulo, quando et laus virtutis cor laudati in superbiam non extollit, et audientes ad virtutis studium eo vehementius accendit, quo carnis conditio ipsam mortis necessitatem oculis opponit. Unde et Apostolus (qui ante dixerat: Ego sum minimus apostolorum, qui non sum dignus vocari apostolus, quoniam persecutus sum Ecclesiam Dei) dum tempus suae resolutionis instaret, se quidem sed in Domino laudans, ut qui gloriatur in [Col. 0051B] Domino glorietur, bonum, inquit, certamen certavi, cursum consummavi, fidem servavi, de caetero reposita est mihi corona justitiae.

His et horum similibus Scripturarum testimoniis, sese in infirmitatibus quodammodo effecerat alienum doloris, quippe lacrymis totius amoris inspirans magnam illam multitudinem tuae, Domine, dulcedinis, quam abscondisti timentibus te, perfecisti autem eis qui sperant in te. Coepit interea annuus ordo temporum diem revolvere Ecclesiae festivum, quo Dei Filius in alta coelorum potenter ascendens captivitatem nostram sua duxit virtute captivam: diem, inquam, Bedae exoptabilem, qui ei transeuntis diei terminum, et permanentis in saeculum saeculi praeberet initium. Unde ille ut videbatur, praescius horae sui [Col. 0051C] exitus, pridie quam transiret, discipulos prope adesse mandat, ut quidquid dubii adhuc animis resedisset, haud segniter ab illo perquirant, et perquisita ne oblivio deleat, litteris tradant. Fit itaque mixta fletibus interrogatio discentium, imo praepediuntur singultibus voces discere cupientium. Dumque sese dolor immoderatus nec lacrymis satiat, in ipso meatu faucium progredi spiritum coarctat. Nec immerito; talis enim magistri amissio, erit eis paris magisterii aeterna destitutio.

Prope autem deinde ad exitum devota fratrum circumstat corona, quos hortatur ut, eorum quae retro obliti, et in ea quae sunt priora se extendentes, palmam supernae vocationis Dei assequantur: meminerintque exemplo Joseph Aegyptiae dominae, videlicet [Col. 0051D] mundiali concupiscentiae pallium, id est retinacula rerum saecularium relinquenda; ut, cum ejus obscenos amplexus fugiendo vincant, redacta in servitutem carne peccati, regnum Aegypti, hoc est vitiorum, sibi subjaciant. Docet eos non posse aliter dare experimentum Christi in se habitantis, nisi per spiritum sanctae ac individuae charitatis. Ut qui communione coelestis panis unum Christi corpus efficiuntur, ab unitate ipsius corporis spiritu dissensionis non separentur. Et, »Oh!« inquit, »charissimi, quoniam tempus est persolvendi debitum conditioni, rogo vos, rogate Patrem Domini nostri Jesu Christi, Patrem misericordiarum, ut per eum in quo princeps mundi hujus nihil invenit, in occursum salutis mihi dirigat [Col. 0052A] angelum pacis, cujus circumseptus tutela non confundar cum loquar inimicis meis in porta. Plane cupio dissolvi et esse cum Christo, cujus morte perempta, de morte ad vitam me transiturum confido. Si quid autem vobis laboravi, si quantulumcunque Ecclesiae frucificavi, id beneficii quaeso mihi rependatis, ut ibi post mortem mei memineritis, ubi quotidie Christus est sacerdos et sacrificium placationis.« Non se poterat ulterius cohibere a lacrymis pietas mota fraterni pectoris, quas quidem hinc gaudii, illinc magnitudo elicuit moeroris. Gaudebant namque quod hunc jam coelis inferendum enutrierant: dolebant quod in illo lumen Ecclesiae amissuri erant. Sed quia fides non aliquando sentit quamcunque jacturam, illius non est plangenda amissio, sed cum Deo cui [Col. 0052B] omnia vivunt congaudenda cohabitatio.

Interea cum horam mortis imo ingressum vitae perennis laetus exspectaret, quiddam de Scripturis restabat, super quo discipulis magistri sententiam audire necesse fuerat. Qua percepta ab illo atque descripta, dicente scriptore Consummatum est, ille hilarior verbo consummationis aggaudens, »Bene,« ait, »ac vere dixisti; consummatum est.« Nec mora, jubet sese in pavimentum casulae, qua scribere, dictare, legere ac docere consueverat, deponi, ubi erecto paululum capite manibus suorum supinatur, ut e regione oratorii quo solitus fuerat secretius orare, cujus etiam nunc intuitu delectabatur, adoraret ad templum sanctum tuum, et confiteretur nomini tuo, Domine. Taliter se praeparans ad iter coeleste atque [Col. 0052C] ad Deum fontem vivum sitiens pervenire: »Tibi,« inquit, »Domine, dixit cor meum, quaesivi vultum tuum, Domine, requiram, ne avertas faciem tuam a me, in quam concupiscunt angeli prospicere.«

Jam instabat dies memoratae solemnitatis festivus, quo scilicet in coelum ut illuc suorum membra fidelium sequerentur, caput nostrum principiumque praecessit; cum vir beatus Jesum [a 1Kb] quasi jam ascendentem intueretur totus sequi suspirat, jam spiritu in manibus anhelante, expansis manibus in laudem ascensionis ejusdem Jesu Christi mox et ipse ascensurus exclamat: »O rex gloriae, Domine virtutum, qui triumphator hodie super omnes coelos ascendisti; ne derelinquas nos orphanos, sed mitte promissum Patris in nos, Spiritum veritatis. Alleluia.« Adjunctaque [Col. 0052D] laude sanctae et individuae Trinitatis, gloria Patri et Filio et Spiritui sancto cum nominatione sancti Spiritus ejus spiritus carne solvitur, moxque beatifico spirituum sanctorum comitatu coelis invehitur; ubi Jerusalem coelesti hymnidicos admiscens concentus, Regem saeculorum Deum sabaoth unum substantialiter trinum personaliter perpetuo collaudat beatus.

Taliter Ecclesiae columna et doctore Venerabili Beda viam Patrum ingresso, pietas fratrum devota fletu miserata casum conditionis, gaudium testata spe resurrectionis, resonantibus hinc inde psalmis exsequias rite celebravit, suique alumni pariter et doctoris corpus solemniter sepulturae contradidit. Cujus in aeterna pace dormitio exstitit regnante Ceolwulfo [Col. 0053A] anno incarnationis dominicae septingentesimo tricesimo quinto, aetatis vero suae quinquagesimo nono, qui est annus centesimus primus ex quo perclarissimos et sanctissimos regem et pontificem, Oswaldum dico et Aidanum in provincia Berniciorum primum [Col. 0054A] fundata est Ecclesia Christi et instituta: quae hodieque in fide catholica vivit et exsultat, auctore ac gubernatore Deo Dei Filio Domino Jesu Christo, quem cum Patre et Spiritu sancto viventem et regnantem per saecula omnis spiritus laudat et adorat Dominum.




[Col. 0053]
VENERABILIS BEDAE VITA ANONYMO AUCTORE.
(Ex Gil. edit.)

[Col. 0053B] Beda presbyter, Christi famulus, natione Anglicus, apud ecclesiam sive monasterium apostolorum Petri et Pauli, quae in civitate Cantiae in Anglia constructa est, claruit tempore Justiniani secundi: hic a septennio sub Benedicto ipsius monasterii abbate, et post sub Ceolfrido, in divinis eloquiis apprime eruditus, divino studio operam praebens, sacris litteris plenius imbutus, sapientia et vitae sanctitate admiranda profecit. Anno autem aetatis suae 24, diaconatum, et 30 presbyteratum a Joanne episcopo suscepit, inde usque ad annos 70 vitae suae scripturis et divinae sapientiae opusculis intendens, multa pectoris sui viris scholasticis contulit monumenta. Nam XXXVI volumina edidit, quae in LXXVIII libros divisit. Diem autem obitus sui per septem praecedentes hebdomadas [Col. 0053C] divina revelatione praescivit. Die autem ascensionis Domini, quae tunc illo anno VI Kalend. Junii evenit, dum vesperas cum caeteris clericis in ecclesia celebraret, nulla alia infirmitate detentus, sed corporis compos ac mentis, cum antiphonam illam, O rex gloriae decantaret, ipsa finita in suo appodiatus stallo spiritum emisit; statimque mirus odor de ejus corpore fragrare coepit: sepultus est in monasterio suo. Hic cum sanctissimus ab ecclesia reputetur, et in confessorum catalogo numeretur, solus inter sanctos non sanctus, sed Venerabilis appellatur, et hoc propter duas rationes sive miracula, quae de ipso contigerunt. Primo, quia cum ex nimia senectute oculis caligasset, et discipulo duce ad lapidum congeriem [Col. 0054B] pervenisset, discipulus ei suadere coepit quod magnus esset ibi populus congregatus qui summa affectione et silentio ipsius praedicationem exspectabant. Cumque sanctus ferventi spiritu elegantissimum sermonem fecisset, et conclusisset Per omnia saecula saeculorum, lapides responderunt: Amen, Venerabilis Presbyter. Secundo, quia dum alius discipulus ejus, ipso defuncto, titulum sepulcro facere disposuisset, unico carmine Leonino sic incipiens: Hac sunt in fossa, et vellet finire Bedae sancti vel presbyteri ossa, nec metrum stare posset, et nullum aliud vocabulum eidem occurreret, attaediatus tandem ivit dormitum. Et ecce mane in tumulo manibus angelicis reperit sculptum:

Hac sunt in fossa Bedae Venerabilis ossa
[Col. 0054C] Quievit autem in Christo VI Kal. Junii circa annos Domini 700. Corpus autem ejus [(a) 1Kb] Januam translatum digna veneratione colitur. Scripsit vir Domini, inter alia super Gen., lib. unum; de tabernaculo Moysi, lib. III; super Samuelem, libros IV; de templo Salomonis, lib. unum; super Esdram et Neemiam, lib. II; super Tobiam, lib. unum; super Parabolas Salomonis, lib. II; super Cantica canticorum, lib. V; super Epist. canon., lib. VII; super Marcum, lib. IV; super Lucam lib. IV; super Actus apost., lib. unum; super Apocalypsim, lib. unum; de quaest. lib. Regum ad Nothelmum, lib. unum; de Schismatib., lib. unum; de Gestis Anglorum insigne et egregium volumen, in quo et Chronica de temporibus continetur.




[Col. 0053]
[VITA BEDAE A TURGOTO COLLECTA.(C)]



COMMENTARIUS PRAEVIUS DE S. ET VEN. BEDA MONACHO PRESBYTERO IN ANGLIA Vel de ejus aelate, Vita a TURGOTO collecta, cultu sacro Antiquorum ei attestantium sententiae.
(Ex Bolland. Act. Maii t. VI)

[Col. 0053D] 1. Duo illustria saeculo Christi septimo construxit monasteria sanctus Benedictus Biscopius abbas, utraque in antiqua Northanhymbrorum regione, eaque parte quae episcopatui Dunelmensi subjacet. [Col. 0054D] Prius ad honorem sancti Petri apostoli surrexit prope ostium Vedrae fluminis, Anglis V. Verre; unde et V. Viramutha, teste Cambdeno, nunc Moncks V. Veremith dicitur, id est, Vedrae ostium, ad monachos [Col. 0055A] spectans. Alterum in honorem sancti Pauli aedificatum est ad ostium Tinae fluvii, Ingyrvum sive Gyrvi, nunc Jarrow dictum, in cujus vicinia natus est sanctus Beda anno Christi 677; natusque aetatis annos septem, in eodem monasterio coepit habitare. Hic ille, factus Angliae splendor singularis, pietate et eruditione cognomen Venerabilis est adeptus; eo potissimum quod ipsius homiliae in Ecclesia recitarentur, cum aut adhuc viveret, aut certe necdum esset Catalogo Sanctorum inscriptus. Si tamen antiquus iste titulus est, de quo propter vetustiorum scriptorum silentium merito dubitat Baronius, majori etiam merito rejiciens aniles fabellas, quae tali appellationi occasionem dedisse finguntur, nec digna sunt hoc loco referri. Appellationem tamen in Ecclesia [Col. 0055B] usitatissimam, et in Romano Martyrologio probatam, libenter usurpamus etiam hic. Decessit is, ad laborum suorum aeternam requiem evocatus, in festo Ascensionis Christi, VII Kalendas Junii, sive die 26 Maii, uti scripsit Cuthbertus ejus discipulus, qui moribundo astitit. Annus ergo erat Christi septingentesimus trigesimus quintus, quando Cyclo Lunae 14, Solis 16, littera dominicali b, Pascha incidit, in diem 17 Aprilis, festum Ascensionis in dictum 26 Maii. In Chronologia Saxonica, post Historiam ecclesiasticam Venerabilis Bedae Cantabrigiae anno 1643 excusam, obitus ejus ad annum praecedentem 734 refertur, quod modeste rejicit Florentius Wigorniensis in Chronico suo, ad dictum annum 734, ubi ista habet: Sacerdos venerabilis, monachus per omnia laudabilis, computator mirabilis, [Col. 0055C] Beda sanctissimus, secundum Anglicas Chronicas, anno praesenti, secundum vero suum discipulum Cuthbertum, qui ejus obitum descripsit, suaeque decessioni cum aliis quamplurimis interfuit, anno sequenti, ante Ascensionem dominicam quarta feria, id est VIII Kalendas Junii, circa horam decimam, in magna mentis devotione et tranquillitate ultimum e corpore spiritum efflavit, sicque gaudens ad regna coelestia migravit. Haec ibi. Verum quia festum Ascensionis a primis suis Vesperis censebatur coeptum, Cuthbertus illam horam decimam nocturnam, adnumeravit ipsi festo, affigens obitum ad diem VII Kalendas Junii, quo etiam die ex hac vita migravit Anglorum apostolus Augustinus episcopus Cantuariensis, uti supra ex ejus actis liquet.

2. Ad istum autem VII Kalendas, sive 26 Maii [Col. 0055D] utrumque referunt antiquiora Martyrologia mss. e quibus aliquod habemus in Anglia ante annos minimum sexcentos in pergamento exaratum, ubi primo loco memoratur elogium dicti sancti Augustini, et immediate ista subjunguntur: Item in eadem Britanniae insula depositio beati Bedae presbyteri, doctoris Anglorum sagacissimi: cujus quanta existunt merita, et doctrinae fluenta, mellita bonorum operum testantur exempla. Dein leguntur quae apud Usuardum praeponebantur. Eodem modo primo loco sanctus Augustinus et Beda celebrantur in Ms. Trevirensi sancti Martini. Ast ultimo loco apud Usuardum collocatur sanctus Augustinus; cui in Ms. Ultrajectino ecclesiae collegiatae sanctae Mariae, circa annum 1140 conscripto, ista adjunguntur: Item in eaedem Britanniae insula [Col. 0056A] beati Bedae presbyteri. Eodem modo in ms. Martyrologio monasterii sancti Cyriaci, quo plurimum usus est Baronius, et in ms. Patriciano, quod Neapoli in Codice membranaceo Antonii Caraccioli clerici regularis reperimus, ista conjunguntur: In Britannia sancti Augustini, primi Anglorum episcopi; et Bedae presbyteri, viri in divinis scripturis eruditissimi. Similia leguntur in ms. Centulensi sancti Richarii, et in appendice Adorus apud Mosandrum et Rosweydum; item in Martyrol. Bellini, secundum morem curiae Romanae aucto, et Parisiis sub annum 1521 excuso; item Auctario Usuardi per Grevenum et Molanum adornato aliisque. Solius autem Bedae memoria, ad eumdem 26 Maii, celebratur in Kalendario perantiqui Breviarii ms. cujus usus fuit ad partes Rheni.

[Col. 0056B] 3. Verum quod solemnitas sancti Augustini impediret venerationem sancti Bedae, haec translata est in diem hunc 27 Maii, uti patet ex Kalendario Enchiridii Ecclesiae Sarisburiensis, quod habemus in pergamento conscriptum; et consentiunt aliquot mss. Martyrologia Usuardi, ad usum Ecclesiarum Belgii circa annum 1400 aut etiam serius aucta, et cum iis Florarium ms. Item Martyrologia excusa Lubecae an. 1475, et Coloniae atque Lubecae an. 1490, cum Missali et Breviariis Ambrosianis excusis an. 1522, 1539 et 1560. Idem sequuntur Martyrologia monastica Wionis, Dorganii, Menardi, Bucelini, et Anglicanum Wilsoni. Illam porro diei mutationem suo calculo comprobavit Romana Ecclesia, in recognitione Martyrologii de mandato Gregorii XIII curata; quapropter [Col. 0056C] nos quoque distulimus de eo agere, ne, si quando Sanctorum cultus restituatur in Anglia (quod utinam fiat cito!), a populari usu in hoc opere discrepemus. Porro depositio venerabilis Bedae presbyteri, ad diem 10 Maii (quod miramur) assignatur in Mss. Leodiensibus ecclesiae sancti Lamberti et monasterii sancti Laurentii; et hoc secutus est Molanus in Auctario Usuardi, atque hunc Canisius in Martyrologio Germanico. Wilsonus in Martyrologio Anglicano, loco depositionis, reposuit translationem corporis Dunelmum: sed nusquam legimus ad hunc diem esse eam referendam.

4. Vitam damus ex Ms. Longipontano Domini Belfortii, collatam cum ea quae exstat ante Historiam ecclesiasticam ejus, Latine et Saxonice Cantabrigiae [Col. 0056D] editam anno 1643 ex Codice ms. collegii Benedictini: Non est autem ea aliud quam perbrevis relatio, a nobis in tria capita distincta. Primum desumptum fuit ex historia Ecclesiae Dunelmensis, auctore Turgoto (qui prior Dunelmensis floruit circa annum 1100), sub nomine Simeonis Dunelmensis perperam inter decem Historiae Anglicanae scriptores excusa, ubi hic narrata leguntur lib. I, cap. 8, et reliqua omnia referuntur cap. 14 et 15. Caput secundum refertur verbis ipsius Bedae. Tertium, quo obitus ejus narratur, habetur ex epistola supra memorati Cuthberti discipuli, qui moribundo astitit, et propositum habuit de Vita ejus prolixius scribere; sed, quod valde dolendum est, bene cogitata ad effectum nunquam perduxit. Addimus nos quartum ex capite 7 libri III, ejusdem Turgoti, [Col. 0057A] ubi translatio corporis Dunelmuni indicatur. Aliqua hujus Vitae compendia continentur in epistola Simeonis Dunelmensis, ad Hugonem Decanum Eboracensem, et latius apud Joannem Stubbs in Chronico sive Actis pontificum Eboracensium: ubi dicitur: Beda natus anno 677, mortuus anno 735, sepultus in suo monasterio Ingyrvo: sed postea dicuntur ossa illius ad corpus sancti Cuthberti translata.

5. Alia quaedam Acta sancti Bedae habemus ex bibliotheca Bodecensis coenobii canonicorum regularium in dioecesi Paderbornensi descripta, sed quae fabulis referta noluimus in lucem proferre. Alia a Joanne Cagravio in legenda Angliae excusa sunt, sed etiam in his varia displicent, quae ibidem legi possunt. Istorum autem loco malumus colligere aliquot [Col. 0057B] virorum illustrium testimonia de ejus vita et doctrina. Primus sit sanctus Bonifacius, martyr et archiepiscopus Moguntinus, qui eodem tempore claruit. Hic epistola 9 ad Huetbertum abbatem, sub cujus regimine sanctus Beda e vivis decesserat, inter alia scribit: Rogamus ut aliqua de opusculis sagacissimi investigatoris Scripturarum Bedae monachi, quem nuper in domo Dei apud vos, vice candelae ecclesiasticae scientiae Scripturarum fulsisse audivimus, conscripta nobis transmittere dignemini. Idem sanctus Bonifacius ad Egbertum archiepiscopum Eboracensem, qui etiam vivo adhuc sancto Beda eam dignitatem obtinuit, epistola 8 rogat istis verbis: Ut mihi de opusculis Bedae lectoris aliquos tractatus conscribere et dirigere digneris: quem nuper, ut audivimus, [Col. 0057C] divinae gratiae spirituali intellectu ditavit, et in vestra provincia fulgere concessit, ut candela quam vobis Dominus largitus est nos quoque fruamur. Iterum idem sanctus Bonifacius, cum aliquos tractatus accepisset, ita eidem archiepiscopo epistola 85 scripsit: Dona ac libellos dulcissimae beatitudinis vestrae, a vobis directa, gratanti animo gaudentes suscepimus: suspensisque ad aethera palmis supernum Regem obsecravimus, ut vobis in aeterna angelorum curia florentia mercedis praemia restituat . . . . . Modo inhianter desiderantes flagitamus ut nobis ad gaudium nostri moeroris, eo modo quo antea jam fecistis, aliquam particulam vel scintillam de candela Ecclesiae, quam illuxit Spiritus sanctus in regionibus vestris, destinare curetis; id est, de tractatibus, quos spiritalis presbyter et [Col. 0057D] investigator sanctarum Scripturarum Beda reserando composuit, partem qualemcunque transmittere dignemini: maxime autem, si fieri possit, quod nobis praedicantibus habile et manuale et utilissimum esse videtur, super Lectionarium anniversarium et Proverbia Salomonis, quia commentarium super illa condidisse audivimus.

6. Haec sanctus Bonifacius: cujus pius erga sanctum Bedam affectus transiit etiam ad successorem ejus sanctum Lullum, qui similiter ut ille ex Anglia in Germaniam profectus, eidem Sedi Moguntinae factus archiepiscopus, inter epistolas sancti Bonifacii numero CXI, ista Cuthberto abbati, et olim sancto Bedae discipulo, scripsit: Misimus tuae dilectioni parva munuscula, unam pallam holosericam. Petimus etiam ut ad consolationem, non solum peregrinationis, [Col. 0058A] sed etiam infirmitatis nostrae, libros a beatae memoriae Beda expositos mittere digneris de aedificatione templi, vel in Cantica canticorum, sive epigrammatum heroico metro sive elegiaco compositorum si fieri potest omnes; sin autem de aedificatione templi libros tres. Fortassis difficilis petitio, sed nihil arbitror esse difficile verae charitati. Haec sanctus Lullus, cui respondit Cuthbertus abbas, epistola numero 89 relata, istis verbis: Gratanter quidem munuscula tuae charitatis suscepi, et eo gratantius, quo te haec intimo devotionis affectu mittere cognovi, id est, pallam holosericam ad reliquias beatae memoriae Bedae magistri nostri, ob recordationem et illius venerationem, destinasti. Et rectum quidem mihi videtur, ut tota gens Anglorum in omnibus provinciis, ubicunque reperti sunt, gratias Deo referant: qui tam [Col. 0058B] mirabilem virum, praeditum diversis donis, tamque ad exercenda dona studiosum, similiterque in bonis moribus viventem, Deus illis in sua natione donavit, quia per experimentum, ad pedes ejus nutritus, hoc quod narro didici. . . . . . . . Nunc vero quia rogasti aliquid de opusculis beati Patris, cum meis pueris juxta vires, quod potui, tuae dilectioni praeparavi: libellos de viro Dei Cuthberto metro et prosa compositos tuae voluntati direxi, et si plus potuissem, libenter voluissem: quia praesentia praeteritae hiemis multum horribiliter insulam nostrae gentis in frigore et gelu, et ventorum et imbrium procellis, diu lateque depressit, ideoque scriptoris manus, ne in plurimorum librorum numerum perveniret, retardata est. . . . . . . . De opusculis beatae recordationis Bedae, quae adhuc descripta [Col. 0058C] non habes, promitto me, si vixerimus, tuae voluntati adfuturum. Haec Cuthbertus sancti Bedae discipulus, ad sanctum Lullum.

7. Tertius succedat Alchuvinus, magister Caroli Magni imperatoris, et ipse natione Anglus, sub supra laudato Egberto archiepiscopo Eboracensi, ab obitu sancti Bedae educatus, qui epistola 49 ad fratres Virensis et Girvensis ecclesiae, inter alia scribit ista: Recordamini quam nobiles habuistis Patres, et non sitis tantis progenitoribus degeneres filii. . . . . . . . Recogitate nobilissimum nostri temporis magistrum, Bedam presbyterum, quale habet in juventute discendi studium, qualem nunc habet inter homines laudem, et multo majorem apud Deum remunerationis gloriam. Illius igitur exemplo dormientes excitate animos, [Col. 0058D] magistris assidete, aperite libros, perspicite litteras, intelligite sensus illarum, ut et vosmetipsos pascere et aliis spiritalis vitae praebere valeatis decus. Idem epistola ad Davidem regem, agens de cursu lunae per singula signa, ista subjungit: Quid de concordia solaris lunarisque cursus per signa zodiaci lucidius dici poterit, quam quod talium inquisitor quaestionum Beda magister in scriptis suis nobis reliquit? Eumdem paulo inferius eodem modo laudat: et in poemate 178 ejus versus de Vita sancti Cuthberti his distichis exornat:

Magnus et ipse Pater, praesul, pastorque, sacerdos
   Cuthbertus, vestrae jam decus Ecclesiae,
Quanta piis precibus, Domino donante, peregit.
   Non opus est nostros dicere versiculis:
Dum prius heroicis praeclarus Beda magister,
   Versibus explicuit inclyta gesta Patris.

[Col. 0059A] 8. Nolumus hic, ex vita sancti Bedae ante opera ejus excusa, discipulos quos reliquit eruditissimos enumerare. Inter eos ibidem dicuntur, maxime praestitisse Rabanus, Albinus Alchuvinus, Claudius et Joannes Scotus, qui primi Lutetiae docuerunt, et Galliam bonis artibus referserunt. Vitam beati Rabani dedimus 4 Februarii, eumque § 6 in commentario praevio ostendimus natum fuisse anno 785, id est, annis omnino quinquaginta post obitum sancti Bedae, atque istam fabulam, etiam a Vincentio Bellovacensi lib. XXIII Speculi Historialis, cap. 173, ex Chronicis relatam, rejicimus, § 2, num. 7. Tempore dicti Rabani cum esset adhuc abbas Fuldensis, habitum est anno 836 Concilium Aquisgranense, libris tribus distinctum. Ibi cum in tertio libro esset ostendendum, [Col. 0059B] ut in praefatione legitur, quod templum Domini, a Salomone aedificatum et dedicatum, figura fuerit catholicae Ecclesiae, per universum orbem diffusae; et conditor illius Salomon rex personam gesserit Christi. . . . Salva quippe super hac re caeterorum eximiorum Patrum expositione, quid venerabilis et modernis temporibus admirabilis Beda presbyter, de memorato templo in expositione Evangelii Joannis sentiat, videamus. Reliqua ibidem late deducta legi possunt. Porro qui hic venerabilis et mirabilis scriptor dicitur, [Col. 0060A] a beato Lanfranco archiepiscopo Cantuariensi Anglorum doctor appellatur, epistola 3 ad Alexandrum II papam, anno 1061 creatum. Secuti deinde sunt Turgotus prior Dunelmensis, et Florentius monachus V. Vigorniensis: ex priore damus Vitam sancti Bedae, posterioris elogium supra relatum est. Successerunt istis Guilielmus Malmesburiensis, Henricus Huntindoniensis, Rogerus Hovedenus, Matthaeus Westmonasteriensis, et alii scriptores Angli, qui eumdem eximiis laudibus celebrant: inter hos vero Malmesburiensis et Westmonasteriensis referunt epistolam Sergii papae ad Ceolfridum abbatem: quem ille hortatur ut, quia, exortis quibusdam ecclesiasticarum causarum capitulis, non sine examinatione longius innotescendis, opus sunt ad conferendum arte litteraturae imbuti; absque [Col. 0060B] aliqua remoratione religiosum Dei famulum Bedam, venerabilis sui monasterii presbyterum, ad limina apostolorum. . . . et suae mediocritatis conspectum, non moretur dirigere. Verum, quia Sergius papa vita functus est 9 Septembris anni 701, id est, quinque annis antequam Beda consecraretur sacerdos, et aliquod opus ex suis elucubrationibus vulgaret; tota illa epistola, antiquioribus scriptoribus ignota, nobis fictitia apparet. Omittimus Trithemium et alios recentiores enumerare.



VEN. BEDAE VITA AUCTORE, ET COLLECTORE TURGOTO, PRIORE DUNELMENSI.
(Ex Bolland. Act. Maii t. VI.)
[Col. 0059]


CAPUT PRIMUM. Ortus, educatio in monasterio, scripta, obitus.
[Col. 0059C]

1. Venerabilis Domini famulus Beda, presbyter et monachus, natus est in provincia Northanhymbrorum, in territorio monasterii apostolorum Petri et Pauli, quod est ad Weremuthe et Ingyrium, anno dominicae Incarnationis sexcentesimo septuagesimo septimo, qui est annus secundus [(a) 1Kb] solitariae vitae beatissimi Patris Cuthberti. In quod monasterium, cura propinquorum, cum esset annorum septem, datus est educandus reverendissimo abbati [(b) 1Kb] Benedicto, ac deinde [(c) 1Kb] Ceolfrido anno scilicet [(d) 1Kb] decimo postquam idem monasterium sancti Petri apostoli fundatum est, ex quo autem sancti Pauli monasterium fuerat incoeptum anno tertio. Quae utraque [Col. 0059D] monasteria tanta pace et concordia, familiaritate et fraterna societate fuerant conjuncta, ut (sicut ipse Beda postea describit) pro uno duobus in locis posito [Col. 0060C] monasterio haberentur. Unde ipse in historia Anglorum, unius mentionem faciens, dicit [(e) 1Kb] monasterium Petri et Pauli, quod est ad ostium Wiri annis, et juxta amnem Tyna, in loco qui vocatur Ingyrum.

2. Hic itaque infantulus bonae spei divina et saeculari litteratura diligenter imbuitur: quandoque sancti Spiritus organum futurus, quo ejus praecordia irradiante, in sanctae universalis Ecclesiae munimentum, plurimos in Novi et Veteris Testamenti expositionem libros erat compositurus. Et cum in Latina erudiretur lingua, Graecae quoque peritiam non mediocriter percepit. Per id namque temporis in praefato monasterio studebat, quo [(f) 1Kb] Theodorus archiepiscopus et [(g) 1Kb] Adrianus abbas, qui in sacris simul ac saecularibus [Col. 0060D] litteris abundanter ambo erant instructi, pergrata tota Britannia, congregantes discipulorum catervam, scientiae salutaris quotidie flumina irrigandis [Col. 0061A] eorum cordibus emanabant, ita ut inter sacrorum apicum doctrinam, etiam metricae artis, arithmeticae ecclesiasticae et astronomicae disciplinas suis auditoribus contraderent, sicut de his ipse quoque [(a) 1Kb] Beda loquitur; deinde vere et istud subjungit: Usque hodie, inquit, supersunt de eorum discipulis, qui Latinam Graecamque linguam, aeque ut propriam in qua nati sunt, norunt. Transeunte autem ad coelestia Patre Cuthberto [(b) 1Kb] , ille Vitae ipsius egregius quandoque scriptor futurus Beda, aetatis jam tunc undecim, studii vero in monasterio quatuor annos habebat.

3. Anno autem dominicae Incarnationis septingentesimo trigesimo quarto, imperii autem [(c) 1Kb] Ceolvulfi septimo, episcopatus vero Ethelwoldi anno undecimo, illa Ecclesiae catholicae lucerna, ad eam quae se illuminaverat [Col. 0061B] lucem; illa vena aquae salientis in vitam aeternam, ad fontem vivum Deum pervenit: sacrorum scilicet librorum compositor, Venerabilis presbyter et monachus Beda, defunctus anno aetatis suae quinquagesimo nono, ex quo autem rex [(d) 1Kb] Oswaldus et antistes Aidanus pontificalem cathedram et monachorum habitationem in Lindisfarnensi insula instituerant anno centesimo primo, a constructione vero monasterii Petri apostoli in Wiramuthe sexagesimo secundo, porro a Patris Cuthberti transitu quadragesimo nono. Qui videlicet Beda, in extremo quidem mundi angulo vivens latuit; sed post mortem per universas mundi partes, in libris suis vivens, omnibus innotuit: in quibus profecto terrarum regionumque diversarum situs, naturas, qualitates subtiliter, [Col. 0061C] quasi ipse cunctas peragrasset, plerumque describit, cum tamen ab infantia in monasterio nutritus, totam ibi, usque ad evocationis suae diem, vitam transegerit. Ne vero quisquam aliud quam res est de illo nos dicere suspicetur, ipsius de se ipso dicta subjungere congruum videtur.



CAPUT II. Ratio vivendi et scripta sancti Bedae verbis relata.

4. Ego, inquit, Beda famulus Christi et presbyter monasterii beatorum apostolorum Petri et Pauli, quod est ad Wiremuth et Ingyrvum, natus in territorio ejusdem monasterii, cum essem annorum septem, cura propinquorum datus sum educandus reverendissimo abbati Benedicto, ac deinde Ceolfrido; [Col. 0061D] cunctumque ex eo tempus vitae in ejusdem monasterii habitatione peragens, omnem meditandis Scripturis [Col. 0062A] operam dedi, atque inter observantiam disciplinae regularis et quotidianam cantandi in ecclesia curam, semper aut discere, aut docere, aut scribere dulce habui. [(e) 1Kb] Nono decimo autem vitae meae anno diaconatum [(f) 1Kb] , tricesimo gradum presbyteratus, utrumque per ministerium reverendissimi episcopi [(g) 1Kb] Joannis, jubente Ceolfrido abbate, suscepi. Ex quo tempore accepti presbyteratus, usque ad annum aetatis meae quinquagesimum [(h) 1Kb] nonum, haec in Scripturam sanctam, meae meorumque necessitati, ex opusculis venerabilium Patrum breviter annotare, sive etiam ad formam sensus et interpretationis eorum superadjicere, curavi.

5. [(i) 1Kb] In principium Genesis usque ad nativitatem Isaac et ejectionem Ismaelis, libros tres. De tabernaculo [Col. 0062B] et vasis ejus ac vestibus sacerdotum, libros tres. In primam partem Samuelis, id est, usque ad mortem Saulis, libros quatuor. De aedificatione templi allegoricae expositionis, sicut et caetera, libros duos. Item in libros Regum, librum triginta Quaestionum in Proverbia Salomonis, libros tres. In Cantica canticorum, libros sex. In Esdram et Neemiam, tres. In canticum Habacuc, unum. In librum beati Patris Tobiae, explanationis allegoricae de Christo et Ecclesia, librum unum. Item capitula lectionum in Pentateuchum Moysi, Josue, Judicum. In libros Regum et Verba dierum. In librum beati Patris Job. In Parabolas, Ecclesiasten, et Cantica canticorum. In Isaiam prophetam, Esdram quoque et Neemiam. In Evangelium Marci libros quatuor. In Evangelium [Col. 0062C] Lucae, libros sex. Homiliarum Evangelii, libros duos. In Apostolum quaecunque in opusculis sancti Augustini exposita inveni, cuncta per ordinem transcribere curavi. In Actus apostolorum, libros duos. In Epistolas septem canonicas, libros singulos. In Apocalypsim sancti Joannis, libros tres. Item capitula lectionum in totum Novum Testamentum, excepto Evangelio. Item librum Epistolarum ad diversos, quarum de sex aetatibus saeculi una est; de mansionibus filiorum Israel, una; una de eo quod ait Isaias, Et claudentur ibi in carcerem, et post dies multos visitabuntur. De ratione bissexti, una; de aequinoctio juxta Anatolium, una. Item de historiis sanctorum librum [(j) 1Kb] Vitae et passionis sancti Felicis confessoris de metrico [Col. 0062D] Paulini opere, in prosam transtuli. Librum [(k) 1Kb] Vitae et passionis sancti Anastasii, male de Graeco translatum [Col. 0063A] et pejus a quodam imperito emendatum, prout potui ad sensum correxi. [(a) 1Kb] Vitam sancti Patris, monachi simul et antistitis Cuthberti; et prius heroico metro et postmodum plano sermone descripsi. [(b) 1Kb] Historiam abbatum monasterii hujus (in quo supernae pietati deservire gaudeo) Benedicti, Ceolfridi et Huetberti, in libellis duobus. Historiam ecclesiasticam nostrae insulae ac gentis, in libris quinque. [(c) 1Kb] Martyrologium de natalitiis sanctorum Martyrum diebus, in quo omnes quos invenire potui, non solum qua die, verum etiam quo genere certaminis, vel sub quo judice mundum vicerunt, diligenter annotare studui. Librum Hymnorum diverso metro sive rythmo. Librum epigrammatum theorico metro sive elegiaco. De natura rherum et de temporibus, [Col. 0063B] librum unum majorem. Librum de Orthographia, alphabeti ordine distinctum. Item librum de metrica Arte; et huic adjectum alium de Schematibus sive Tropis libellum; hoc est, de figuris modisque locutionum, quibus Scriptura sancta contexta est [(d) 1Kb] .

6. Cum ergo libros hos pervigili studio edidisset, obiit septimo Kalendas Junii Ingyrvae, ibique sepultus est. Sed post multa annorum curricula, ossa illius inde translata, et cum incorrupto sanctissimi Patris Cuthberti corpore sunt collocata. In cujus videlicet Bedae honorem porticus ab Aquilonalem plagam ecclesiae sancti Pauli Ingyrvae consecrata, venerandam fidelibus nominis ejus ibidem praestat memoriam. Ostenditur etiam locus hodie, ubi de lapide mansiunculam habens, ab omni inquietudine liber, sedere, [Col. 0063C] meditari, legere, dictare consueverat et scribere. Transiit autem ipsa die solemni Ascensionis Dominicae; cujus nos transitum melius verbis ipsius scribendum putamus qui ejus discipulus, vocabulo Cuthbertus, praesens adfuit, ad condiscipulum taliter scribens.



CAPUT III. Morbus et obitus a Cuthberto discipulo relatus.

1. Dilectissimo, inquit, in Christo collectori Cuthwino, Cuthbertus condiscipulus in Domino, aeternam salutem. Munusculum quod misisti multum libenter accepi, multumque gratanter litteras tuae devotae eruditionis legi. In quibus maxime quod desiderabam, missas videlicet et orationes sacrosanctas, pro Deo dilecto Patre ac nostro magistro Beda, a [Col. 0063D] vobis diligenter celebrari reperi. Unde delectat magis pro ejus charitate, quantum fruor ingenio, paucis sermonibus dicere, quo ordine migravit a saeculo: cum etiam hoc te desiderasse et poposcisse intellexerim.

2. Gravatus quidem est infirmitate maxima creberrimi anhelitus, et tamen pene sine dolore aliquo ante diem Resurrectionis dominicae, id est, fere duabus hebdomadibus. Et sic postea laetus et gaudens, gratiasque agens omnipotenti Deo, omni die et nocte, imo horis omnibus usque ad diem Ascensionis [Col. 0064A] dominicae, id est, septimo Kalendas Junii; vitam ducebat; et nobis suis discipulis quotidie lectiones dabat, et quidquid reliquum fuit diei, in psalmorum cantu prout potuit se occupabat: totam vero noctem in laetitia et gratiarum actione pervigil ducere studebat, nisi quantum modicus somnus impediret. Evigilans autem statim consueta Scripturarum modulamina repetivit, expansisque manibus Deo gratias agere non desivit. Vere fateor quia neminem unquam oculis meis vidi, nec auribus audivi, tam diligenter gratias Deo vivo referre. O vere beatus vir! canebat autem et sententiam beati Pauli apostoli, Horrendum est incidere in manus Dei viventis, et multa alia de sancta Scriptura, in quibus nos a somno animae exsurgere, praecogitando ultimam horam, admonebat; [Col. 0064B] et in nostra quoque lingua, hoc est Anglicana, ut erat doctus in nostris carminibus, nonnulla dixit. Nam et tunc hoc dictum Anglico sermone componens, multum compunctus aiebat: Ante necessarium exitum prudentior quam opus fuerit nemo exstitit ad cogitandum; videlicet hinc antequam proficiscatur anima, quid boni vel mali egerit, qualiter post exitum judicanda fuerit. Cantabat etiam antiphonas, secundum nostram consuetudinem et suam: quorum una est: O rex gloriae, Domine virtutum, qui triumphator hodie super omnes coelos ascendisti, ne derelinquas nos orphanos, sed mitte promissum Patris in nos Spiritum veritatis, alleluia. Et cum venisset ad illud, ne derelinquas nos orphanos, prorupit in lacrymas, multumque flevit; et post horam coepit repetere quae inchoaverat, [Col. 0064C] et sic tota die faciebat; et nos quidem audientes haec, luximus cum illo. Altera vice legimus, altera ploravimus: imo semper cum fletu legimus.

3. In tali laetitia quinquagesimales dies usque ad diem praefatum deduximus: et ille multum gaudebat, Deoque gratias agebat, quia sic meruisset infirmari. Referebat, et saepe dicebat: Flagellat Deus omnem filium quem recipit, et multa alia de sacra Scriptura; sententiam quoque sancti Ambrosii: Non sic vixi ut me pudeat inter vos vivere, sed nec mori timeo, quia bonum Dominum habemus. In istis autem diebus duo opuscula, multum memoria digna (exceptis lectionibus, quas accepimus ab eo, et cantu psalmorum), facere studuit, id est, a capite Evangelii sancti Joannis, usque ad eum locum in quo dicitur, sed haec quid [Col. 0064D] sunt inter tantos? in nostram linguam ad utilitatem Ecclesiae convertit; et de libris notarum Isidori episcopi exceptiones quasdam, dicens: Nolo ut discipuli mei mendacium legant, et in hoc post obitum meum sine fructu laborent.

4. Cum venisset autem tertia feria ante Ascensionem Domini, coepit vehementius aegrotare in anhelitu, et modicus tumor in pedibus apparuit. Totum autem illum diem docebat, et hilariter dictabat; et nonnunquam inter alia dixit: Discite cum festinatione, nescio quandiu subsistam, et si post modicum tollat me factor [Col. 0065A] meus. Nobis autem videbatur quod suum exitum bene sciret; et sic noctem in gratiarum actione pervigil duxit. Mane illucescente, di est, feria quarta, praecepit diligenter scribi quae coeperamus; et hoc fecimus usque ad tertiam horam. A tertia autem hora ambulavimus eum reliquiis sanctorum, ut consuetudo diei illius poscebat: unus vero erat ex nobis cum illo, qui dixit illi: Adhuc, magister dilectissime, capitulum unam de libro quem dictasti, deest: videturne tibi difficile plus te interrogari? At ille: Facile est, inquit, accipe tuum calamum, et tempera, et festinanter scribe. Quod ille fecit.

5. Nona autem hora dixit mihi: Quaedam pretiosa in mea capsella habeo, id est, piper, oraria et incensa; curre velociter, et presbyteros nostri monasterii [Col. 0065B] adduc ad me ut et ego munuscula, qualia Deus donavit, illis distribuam. Divites in hoc saeculo, aurum et argentum, et alia quaeque pretiosa student dare: ego autem, cum charitate multa et gaudio, fratribus meis dabo quod Deus dederat. Et praesentibus illis locutus est ad eos unumquemque monens et obsecrans pro ipso missas celebrare, et orationes diligenter facere, quod illi libenter spoponderunt. Lugebant autem et fiebant omnes, maxime quod dixerat quia aestimaret quod faciem ejus amplius non multum in hoc saeculo essent visuri. Gaudebant autem de eo quod dixit: Tempus est (si sic factori meo videtur) ut revertar ad eum qui me fecit, qui me creavit, qui me, quando non eram, ex nihilo formavit. Multum tempus vixi, bene mihi pius judex vitam meam praevidit: tempus [Col. 0065C] resolutionis meae instat, quia cupio dissolvi et esse cum Christo; etenim anima mea desiderat regem meum Christum in decore suo videre. Sed et alia multa ad aedificationem nostram locutus, in laetitia diem usque ad vesperam duxit.

6. Et praefatus puer Wiberth adhuc dixit: Magister dilecte, adhuc una sententia non est rescripta. At ille: Scribe, inquit, cito. Post modicum dixit puer: Modo sententia descripta est. Ille autem: Bene, ait, veritatem dixisti; consummatum est. Accipe caput meum in manus tuas, quia multum me delectat sedere ex adverso loci sancti mei, in quo orare solebam, ut et ego sedens Patrem meum invocare possim. Et sic in pavimento suae casulae decantans, Gloria Patri et Filio et Spiritui sancto, cum Spiritum sanctum nominasset, [Col. 0065D] spiritum e corpore exhalavit ultimum; atque (ut sine dubio credendum est) pro eo quod hic semper devotissimus in Dei laudibus laboraverat, ad gaudia desideriorum coelestium migravit. Omnes autem qui audire vel videre obitum Bedae patris nostri valebant, nunquam se vidisse ullum alium in tam magna devotione atque tranquillitate vitam finiisse dicebant. Quia, sicut audisti, quo usque anima ejus in corpore fuit, Gloria Patri, et alia quaedam spiritualia, [Col. 0066A] expansis manibus Deo vivo et vero offerre, gratias agens, non cessabat. Scio autem, frater charissime, quod multa possem narrare de eo; sed nunc brevitatem sermonis ineruditio linguae facit. Attamen cogito (Deo adjuvante) plenius de eo scribere, quae oculis vidi et auribus audivi.



CAPUT IV. Corpus sancti Bedae Dunelmum translatum et dissipatum, ex historia Turgoti et Wodi. An Romae reliquiae.

1. Sub [(a) 1Kb] Eadmundo antistite in Ecclesia Dunelmensi claruit quidem Presbyter, vocabulo Elfredus, filius Westou, qui usque tempus [(b) 1Kb] Egelvini episcopi permansit. Erat in omnibus sancto Cuthberto devotus, vir multum sobrius, eleemosynis deditus, in orationum [Col. 0066B] studio assiduus, lascivis et impudicis terribilis, honestis vero et Deum timentibus venerabilis, custos Ecclesiae fidelissimus . . . Cum ergo presbyter praefatus honestam ac religiosam ageret vitam, jussus per visionem perantiqua monasteriorum et ecclesiarum loca in provincia Northanymbrorum discurrere, ossa sanctorum, quae in illis sepulta noverat, de terra levavit, ac declaranda populis ac veneranda supra humum locata reliquit . . . . Ad monasterium quoque, quod est Ingyrvum, ubi Bedam doctorem conversatum, defunctum et sepultum noverat, singulis annis adveniente anniversaria dormitionis, ejus die venire, ibique precibus et vigiliis solebat insistere. Quodam tempore juxta morem illo pergens, cum aliquot ibidem dies solus in ecclesia orando et vigilando transegisset, [Col. 0066C] nescientibus sociis, summo diluculo solus, quod ante nunquam consueverat, Dunelmum rediit, sui scilicet secreti nullum volens testem habere. Nam cum multis postea vixisset annis, ad praefatum monasterium, tanquam jam adeptus id quod concupierat, amplius venire non curavit. Unde saepius a suis familiariter requisitus, ubinam Venerabilis Bedae ossa requiescerent, certus de re inquisita, sic erat solitus respondere: Hoc, inquit, nemo me certius novit. Firmum, o dilectissimi, et procul omni dubio certum habeatis, quod eadem theca quae sacratissimum corpus Patris Cuthberti servat, etiam ossa venerandi doctoris et monachi Bedae contineat. Extra hujus loculi hospitium nemo quaerat portionem ejus reliquiarum. Haec dicens familiares suos silentio praecepit legere, ne [Col. 0066D] scilicet extranei, qui tunc in ecclesia ipsa conversabantur, injurias aliquas machinarentur; quorum summum studium erat reliquias sanctorum, et maxime Bedae, si quas possent, auferre. Unde cum ipse sanctorum ossa cum sancti Cuthberti corpore, ut supra dictum est, locaret; id omnino occulte facere studebat. Cujus de Beda sententiae concordat etiam illud [(c) 1Kb] Anglico sermone compositum [(d) 1Kb] carmen: ubi cum de statu hujus loci et de sanctorum reliquiis, [Col. 0067A] quae in eo continentur, agitur, etiam reliquiarum Bedae una cum caeteris ibidem mentio habetur. Cujus nimirum ea ossa fuisse noscuntur quae multis post annis cum incorrupto Patris Cuthberti corpore a caeteris reliquiis segregata, in [(a) 1Kb] lineo saccello inveniebantur locata.

2. Antonius a Wod, lib. II historiae, et Antiquitatum Universitatis Oxoniensis, pag. 61: Sanctus Beda, ait, in Gervicensi monasterio requievit. Reliquiae dein ejus Dunelmum transductae sunt, scrinioque honorifice inclusae, atque sub initia regni reginae Elisabethae zelo fanatico correptus Whittinghamus, decanus indignus Dunelmensis, easdem templo detraxit et prorsus dissipavit.

3. In basilicae veteris Vaticanae descriptione, a [Col. 0067B] Romano ejusdem Ecclesiae canonico, tempore Eugenii papae III, composita, et a Paulo de Angelis illustrata, pag. 117, ipse Romanus ita loquitur: Requiescit etiam ante portam argenteam, sub rota scilicet porphyretica, ut a nostris majoribus accepimus, Venerabilis Beda [Col. 0068A] presbyter, qui fecit homilias; et ejus ob reverentiam antiqui nostri penitus non transibant per eam, nec nos transire permittebant. Ubi Paulus annotavit ista: Romanus presbyter auctor noster in hac sua hujus basilicae sancti Petri descriptione, merito adnotavit sepulturam Venerabilis Bedae in hac basilica positam. Verum haec acceptio a majoribus adeo tenuis visa est posteris, ut in enumerandis reliquiis hujus ecclesiae mentionem Venerabilis Bedae non voluerint facere Onuphrius, de VII Urbis Ecclesiis, pag. 54 et 55, Pompeius Ugonius, in Historia stationum, pag. 103 et sequent., et passim alii. Nulla etiam fit ejus mentio in ordine divini officii, in quo praescribitur veneratio aliorum sanctorum, quorum ibi sacra corpora aut notabiles reliquiae asservantur. Nempe ut urbs Genua [Col. 0068B] suum multo juniorem Bedam eumdemque sanctum habuit, de quo egimus die X Aprilis, et cum Anglorum doctore perperam confudit; sic etiam videtur factum Romae, occasione alicujus Bedae, ibidem post plura forsan saecula sepulti.




[Col. 0067]
DISQUISITIO DE VEN. BEDAE ET FLORI DIACONI LUGDUNENSIS COMMENTARIIS IN PAULUM EX DICTIS S. AUGUSTINI.
(Mabill. vet. Analect.)

[Col. 0067C] Tres invenio antiquos auctores qui commentarios in Epistolas Pauli apostoli ex meris sancti Augustini centonibus contexuerunt. Primus est Petrus abbas Tripolitanae provinciae, qui sancti Pauli Epistolas ex capitulis opusculorum beati Augustini subnotasse narratur, ut per os alienum sui cordis declaret arcanum, inquit Cassiodorus, in lib. de divinis Lectionibus, cap. 8. Alter est venerabilis Beda, cujus haec verba sunt in fine Epitomes historiae: In Apostolo quaecunque in opusculis sancti Augustini inveni dicta, per ordinem transcribere curavi. Tertius est Florus diaconus, seu (ut Wandalberto monacho Prumiensi ejus aequali visum est) subdiaconus Ecclesiae Lugdunensis, vir suo tempore doctrina et eruditione clarus.

Ex his tribus commentariis unicum habemus typis [Col. 0067D] editum inter opera Venerabilis Bedae, ipsiusque nomine praenotatum; sed an vere Bedae tribui debeat, jam dudum magna lis est inter studiosos. Id testatur Robertus de Torinneio abbas in monte sancti Michaelis, in prologo quem praefixit Abbreviationi expositionis Epistolarum Apostoli secundum Augustinum, quo in prologo, apud Acherium nostrum, in appendice ad Guibertum edito, censet Robertus, prolixum illum Commentarium (quem ipsum esse qui inter opera Bedae modo exstat non dubito) potius tribuendum esse Petro abbati Tripolitano, [Col. 0068C] quam Bedae, cui alium tribuit breviorem, libris itidem sancti Augustini excerptum, qui liber totus, inquit, non adaequatur magnitudine medietati solius expositionis Epistolae ad Romanos, quae in alio commentario habetur.

Magno post Robertum intervallo illustrissimus cardinalis Baronius, ad annum Christi 562 existimat commentaria illa typis edita non esse Bedae, sed Petri abbatis, qua in re cum Roberto consentit. Sed in hoc recedit ab eodem, quod neget ullam hujusmodi commentationem in Paulum a Beda conditam esse; aitque verba illa Bedae quae superius retuli, in ipsius Epitomen ex aliorum additamento irrepsisse.

A Baronio dissentit Bellarminus in libro de Scriptoribus ecclesiasticis, aitque nihil impedire quominus [Col. 0068D] duo auctores, Petrus abbas et Beda presbyter, diversis temporibus et locis in Paulo ex Augustini scriptis explicando desudaverint. Imo certe nihil impedit quominus his duobus tertium adjungamus, Florum diaconum Lugdunensem, ut postea demonstrabo.

Haec cum ita sint, manent tamen distracta eruditorum suffragia circa vulgatum commentarium. quem Bedae alii tribuendum censent, alii detrahunt Et mihi quidem aliquando, cum ipsius Bedae elogium texerem in saeculo tertio Benedictino, visus fuit Bedae [Col. 0069A] germanus fetus; sed postea deprehenso in mss. Bibliothecis germano Bedae commentario, a sententia discedere coactus sum.


I.

Commentarium aliquem in Paulum ex dictis Augustini a Beda consarcinatum fuisse, constans debet esse omnium persuasio, tum quia id diserte Beda testatur in Epitome sua, probantibus libris tam editis quam mss., tum quia Hincmarus, Rhemorum archiepiscopus, ac Lupus, Ferrariensis abbas, hoc Bedae collectaneum laudant. Hincmarus quidem in posteriori opere adversus Gothescalchum, cap. 1: Si quis tamen, inquit, eosdem libros non habet, videat in collectione venerabilis Bedae presbyteri de opusculis sancti Augustini super Apostolum, et ibi discere poterit quod antea ignoravit. Lupus vero in epistola 76 ad eumdem [Col. 0069B] Hincmarum: Collectaneum Bedae in Apostolum ex operibus Augustini veritus sum dirigere, propterea quod tantus est liber, ut nec sinu celari, nec pera posset satis commode contineri.

Itaque nemo jam in dubium revocare potest, an Beda collectaneum ediderit in Apostolum; nec Baronius dubitasset, si ad ea quae mox protuli argumenta animum intendisset. At videndum porro est qualis sit ille Bedae commentarius.


II.

Duos inveni Codices membraneos ejusmodi collectaneum sub Bedae nomine continentes: unum annorum fere octingentorum, alterum septingentorum. Primus codex hunc praefert titulum: Collectaneum [Col. 0069C] Bedae in Apostolum ex operibus beati Augustini. Tum commentarius in haec verba, Paulus servus Jesu Christi vocatus apostolus, etc., incipit in hunc modum: Ex libro contra quinque haereses. Ordo iste sequendus est, ut loquens de Evangelio, non sileam de prophetis, etc., Hic codex desinit in Epistola ad Thessalonicenses, aliis foliis avulsis.

Alter Codex ita inscribitur: Incipit liber collectionum Venerabilis Bedae presbyteri, ex scriptis beati Augustini episcopi, in Epistolas beati Pauli apostoli elaboratus. Idem habet exordium ac primus, sic vero desinit: Explicit collectio Bedae presbyteri ex opusculis beati Augustini in Epistolas Pauli apostoli.

Genuini hujus Bedae commentarii necdum typis editi copiam habemus, quem Deo dante aliquando [Col. 0069D] cum aliis ejusmodi monumentis in lucem proferemus.


III.

Nunc videndum est, cui auctori tribuendum sit collectaneum sub Bedae nomine hactenus vulgatum. Nempe Floro diacono Ecclesiae Lugdunensis, ut fidem faciunt multi Codices mss. quorum nonnulli in manus meas pervenerunt.

In primis id probant duo volumina membranea Bibliothecae Corbeiensis, in quorum priori statim ab initio haec leguntur: Continentur in hoc volumine expositiones epistolarum beati Pauli apostoli ex libris sancti Augustini doctoris eximii, a quodam Floro collecti. Tum in fine cujuslibet Epistolae, nomen Flori auctoris repetitur et initio sequentis. Ad calcem [Col. 0070A] porro posterioris voluminis haec subscriptio legitur: Compositus, id est scriptus, est liber iste a Richero subpriore, et Joanne suo scriptore et monoculo, anno quo restituta est ecclesia sancti Joannis Corbeiae, et Turonis est secunda sedes Romanae urbis, anno 1164, Ludovico rege Francorum, Theodorico episcopo Ambianensi, Joanne abbate Corbeiensi. Insignem hunc locum jam advertit illustravitque eruditissimus vir Stephanus Baluzius in notatione ad Lupi epistolam 76, ubi observat scriptorem istum hoc loco respicere ad synodum in urbe Turonica ab Alexandro III tunc temporis celebratam: quam urbem scriptor, eo quod tum ibi sederet Alexander, vocat secundam sedem Romanae urbis. Apposite quidem ad hunc locum Baluzius. Non praeteream tamen quod legisse me memini in Trevirensium Broweri Annalium lib. XIV, [Col. 0070B] ubi refertur Ivonis cardinalis et legati apud Treviros sepulti epitaphium, cujus ultimum distichon sic habet:

Sole duodenas Julii vertente Kalendas,
Roma secunda mihi exsequias venerandas.
ubi vides Trevirorum civitatem appellari Romam secundam, forsan ob copiam sacrarum reliquiarum quibus abundat urbs illa, vel ob frequentiam hominum eo voti causa confluentium. Ob eam siquidem causam etiam hoc nomine affectam lego Corbeiam nostram a Gerardo in libro de Miraculis sancti Adelhardi, cap. 4, ubi, relatis Adelhardi miraculis, haec subdit: Exinae hujusce modi famae ita longe lateque coepit vulgari, ut Corbeia merito duceretur ALTERA [Col. 0070C] ROMA appellari.

Verum ut ad propositum revertar, non solum Corbeiensis Codex, sed et alii plures praedictum commentarium Floro diacono tribuunt: quos inter numerandus est ille qui usui fuit Trithemio. Quem Codicem forsan quia reperit in monasterio sancti Trudonis, Florum illum diaconum, cujus nomen praeferebat Codex, monachum Trudonianum fuisse Trithemius existimavit. His Codicibus adjungo Aquicinctensem, in quo prima pars expositionis Epistolarum beati Pauli ex libris S. Augustini a quodam Floro collecta dicitur, ea nimirum quae legitur apud Bedam.

Praeterea prolixius istud collectaneum Floro tribuitur in veterrima canonum collectione, quae sub [Col. 0070D] finem saeculi noni, id est ipso Flori saeculo, scripta videtur, asservata in Antissiodorensi monasterio sancti Mariani. Nam in illa collectione haec referuntur: EX LIBRO SANCTI AUGUSTINI A DOMNO FLORO COLLECTA: Qui factus est ei ex semine David secundum carnem. Quod prophetae praeviderunt et praedixerunt, hoc apostoli viderunt et praedicaverunt. Qui erat factus est, Quid erat? Quid factus? Verbum erat, caro factus est, etc. Quae quidem leguntur in vulgato Bedae commentario in Epistolam ad Romanos. Item in praedicti apographi pag. 17 adducitur Dictum domni Flori in haec verba: Anathema est maledictio, devotatio; item condemnatus, detestabilis, abominabilis, alienatus, etc. Item aliud: Si quis non amat Dominum Jesum Christum, sit anathema maranatha. Simul [Col. 0071A] Syro et Graeco utitur verbo. Si quis non amat, etc. Anathema Graeco sermone dixit condemnatus; maranatha definivit, donec Dominus redeat. Quae duo loca reperiuntur in vulgato collectaneo apud Bedam, primum quidem initio commentarii Epistolae ad Galatas, alterum vero in fine Epistolae primae ad Corinthios. Denique Sigebertus, in lib. de Scriptoribus ecclesiasticis, cap. 92, meminit commentarii a Floro consarcinati in Pauli Epistolas ex libris sancti Augustini.

Ex his manifeste, ni fallor, conficitur istum commentarium non esse Bedae, sed Flori diaconi Lugdunensis. Non negaverim tamen eum in nonnullis Codicibus mss. Bedae tribui, sed fere semper addito nomine Flori; quali Florus non esset nomen proprium, [Col. 0071B] sed commune, florilegium significans. Audi Robertum de Torrinneio, in prologo superius citato, de isto commentario agentem: Hoc opus a quibusdam vocatur Florus, quia ex diversis opusculis beati Augustini excerptus, et quasi defloratus est; a quo autem illud opus collectum et ordinatum sit, plurimi dubitant. Quidam autem hunc Bedae presbytero ascribunt, et hoc ideo quia in fine historiae Anglorum enumerans opuscula sua, inter alia hoc ad verbum posuit: »In Apostolum quaecunque in Operibus sancti Augustini inveni dicta, per ordinem transcribere curavi.« Unde et quidam praedicta verba, et alia nonnulla in eadem Historia sibi connexa assumentes, loco prologi praedictae collectioni sententiarum sancti Augustini ponunt, ex eo volentes probare Bedam auctorem hujus [Col. 0071C] operis. Certe quod dicit Robertus ita esse deprehendi in Ms. Collectaneo Claromariscensi duobus voluminibus contento, in cujus priori apponitur haec inscriptio: In hoc volumine continetur expositio Epistolarum beati Pauli apostoli a Venerabili Beda presbytero, ut gesta Anglorum testantur, collecta ex libris sancti Augustini episcopi, doctoris eximii et fidelissimi, sicut in singulis locis ascripti sunt, etc. Et in fine secundi voluminis haec subjiciuntur: Explicit Epistola ad Hebraeos, et tertia pars Flori collecti a [Col. 0072A] Venerabili Beda presbytero ex dictis sancti Augustini Ubi vides Bedae nomen huic collectaneo apponi cum nomine Flori, quod pro florilegio usurpatur. Ex quo intelligitur eam collectionem antiquitus Floro ascriptam fuisse.

His unum objici potest, nempe Florum aliam composuisse collectionem in Paulum ex Patribus, nec veri esse simile allam ex scriptis sancti Augustini ab ipso conditam fuisse. Imo vero id maxime facit pro sententia nostra. Quandoquidem Florus posteriorem hanc collectionem ex duodecim Patrum opusculis eruit, praetermisso Augustino, quem sane non praetermisisset, nisi aliam separatim prius edidisset. Posteriorem hanc collectionem ex Codice ms. majoris Carthusiae descriptam Petrus Franciscus Chiffletius, [Col. 0072B] societatis Jesu presbyter eruditus, Acherio nostro transmisit ac dono dedit, observatque statim in limine collectionem istam delibatam esse, non tantum ex decem, ut Sirmondus scripsit in notis ad Avitum, sed ex duodecim Patribus, nimirum ex Cypriano Carthaginensi, ex Hilario Pictaviensi, ex Ambrosio Mediolanensi, ex Paciano Barcinonensi, ex Theophilo Alexandrino, ex Gregorio Nazianzeno episcopis; ex Ephrem diacono, ex Leone papa, ex Cyrillo Alexandrino, variisque Romanorum pontificum et conciliorum canonibus ac decretis, ex Fulgentio Ruspensi, ex Paulino Nolensi, ac demum ex Avito Viennensi episcopis. In duodecim libros pro totidem Patribus partitus est Florus collectionem suam uno volumine contentam; tertium decimum [Col. 0072C] ex Augustino contexuit, quem uno volumine, quia majoris erat molis, separatim inclusit.


IV.

Haec de Bedae ac Flori commentariis in Paulum fusius dicenda fuere, ut nemo in posterum quis cujus sit ambigat. De Petri abbatis Tripolitani commentario dicere supersedeo, de quo nihil mihi observare licuit. Et fortasse quidem excidit, aut in partes nostras non pervenit.




[Col. 0071]
DISSERTATIO DE SCRIPTIS VENERABILIS BEDAE PRESBYTERI ET MONACHI. AUCTORE CAS. OUDINO.
(Ex Oudin. Commentario de Script. eccl. t. I.)

[Col. 0071D] Beda, in Britannia ex Anglo-Saxonum genere oriundus, in Girwensi territorio non longe a Tinae fluminis ostiis natus est anno 673. Amplexus a puero vitam monasticam, in ea per multos annos perseveravit sub Benedicto et Geolfrido monasterii sanctorum Petri et Pauli ad Tinam abbatibus, in dioecesi Dunelmensi. Vulgo appellatus presbyter Anglus ac Venerabilis, quamvis esset monastico instituto addictus. Ex Sixto Senensi in Bibliotheca sancta observa factum illum anno aetatis suae 30, Domini 703, [Col. 0072D] presbyterum a Joanne episcopo, hortatu Accae Eboracensis archiepiscopi ac fratrum multorum; aggressum esse scribere in universam Scripturam diversa explanationum volumina in quatuor ordines distincta, videlicet in rapsodias, quaestiones, commentarios et homilias; in rapsodiis, sive stromatibus, vel collectaneis, mysticas magis quam historicas expositiones congregasse ex probatissimis Ecclesiae doctorum sententiis, etc.; in commentariis vero quaestionibus et homiliis, in quibus frequentius et [Col. 0073A] sermone et sensu suo utitur, stylum habere nec omnino inelegantem, nec affectatae eloquentiae curiosum, sed temperatum et medium. Obiit anno 735, die 26 Maii, sive VII Kalendas Junii, quo Ascensionis Dominicae memoria celebrabatur. De illo appendix anonymi ad ecclesiasticam Anglorum Historiam, ab eo ad annum 731, aetatis 59, perductam, ac Ceolwulfo Northumbrorum regi dicatam; ejus epitaphium, Alcuinus epistola 5, ubi nobilissimum sui temporis magistrum appellat; Honorius Augustodunensis initio libelli IV de Luminaribus Ecclesiae, ubi Romae mortuum ibidemque esse sepultum falso asserit; Sigebertus Gemblacensis, de Scriptoribus ecclesiasticis, cap. 68, qui minus accurate mortem ejus anno 634 assignat, ut ex die ascensionis cum 26 Maii [Col. 0073B] concurrente colligitur, quod anno sequenti contingit; Guillelmus Malmesburiensis, lib. I, cap. 3, qui eum a Sergio papa Romam vocatum asserit, cum tamen ex Anglia nunquam pedem movisse, certo certius constet; atque ex recentioribus cardinalis Baronius, qui multa de eo disputat in Annalibus, et in ejus aetate designanda, et quibusdam aliis hallucinatur; Gerardus Joannes Vossius, lib. II de Historicis Latinis, cap. 28; Joannes Mabillon amplissime omnium in elogio doctissimo illius, quod contexuit saeculo III, Sanctorum ordinis divi Benedicti parte, seu tomo I, pag. 534 et sequentibus, quem in multis sequimur.

Collecta primo in unum omnia Venerabilis Bedae Opera, que hinc inde variis atque incultis Editionibus separatim antea impressa fuerant, atque Parisiis, [Col. 0073C] anno 1544, tribus in-fol. tomis edita per Franciscum Jametium. Cumque bibliopolae opus successisset, illa eadem novis ornata curis atque accessionibus, ibidem, anno 1554, octo tomis in-fol. repetita sunt. Tum item tomis octo Basileae anno 1563, apud Joannem Hervagium, denique et Coloniae totidem tomis anno 1612, apud Antonium Hieratum. Hae quatuor Editiones Operum Venerabilis Bedae, quarum tres ultimae eodem modo procedunt. Nos ultimam anni 1612 Coloniensem sequemur, quae anno tandem 1688, ibidem, ordine eodem repetita fuit, illamque secundum tomos et ordinem in iis contentum singillatim expendemus, cum pauci sint qui Opera Bedae attributa accurate expenderint ad proximas Editiones illorum correctiores.



CAPUT PRIMUM. De tomo primo Operum Venerabilis Bedae.
[Col. 0073D]

Continet ille ea quae ad grammaticam, arithmeticam, geometriam, astronomiam, musicam et similes artes pertinent. Estque congruo ordine dispositus, si supposita Bedae Opera ad calcem voluminis cujusque, vel ad ultimum Operum omnium volumen, omnia conjecta fuissent. Jam expendamus singillatim singula.

Incunabula grammaticae artis Donati, pag. 1.

De octo partibus orationis liber, pag. 14. Contexuit Venerabilis Beda indicem potissimorum suorum Operum ex quibus facile genuina a spuriis distingui possunt, quem annis tantum quatuor ante mortem, anno nempe 731, aetatis 59, compositum legimus sub [Col. 0074A] finem Historiae suae Anglorum. Unde quamvis adhuc aliqua postmodum scripserit, potissima tamen in hoc indiculo continentur. Hujus utriusque de quibus loquimur Beda non meminit in suo indiculo; nihil tamen in iis est quo Bedae denegentur.

De Arte metrica liber, 25.

De Schematibus sacrae Scripturae, 42.

De Tropis sacrae Scripturae, 47.

De Orthographia liber, 53. Horum omnium meminit Beda in ultimis indiculi sui his verbis: Librum de Orthographia, alphabeti ordine digestum; item librum de metrica Arte, et huic adjectum alium de Schematibus, sive Tropis libellum, hoc est, de figuris modisque locutionum, quibus Scriptura sacra contenta est. Beda sacerdos de Orthographia ex Ms. Bongarsii editus [Col. 0074B] primum Hanoviae 1605, in-4o, ab Elia Putschio doctissimo juvene inter veteres Grammaticos, pag. 2327 ad 2350, diversus a libello ejusdem argumenti qui Bedae vulgo ascriptus, inter ejus Opera saepius prodiit, et infra a Putschio exhibetur, cum ejusdem libro uno de Ratione metrica, pag. 2350 ad 2383.

De arithmeticis Numeris, 72, cum dialogo de Notis numerorum et ratione temporum. Ad eum spectant quorum meminit in indiculo suorum Operum.

De arithmeticis Propositionibus, pag. 100. Ejusdem Bedae videntur.

De Ratione calculi, pag. 111, et de Divisione numerorum ad Constantinum, ejusdem videntur.

Opusculum de Loquela per digitorum gestus, pag. 127. Itemque libellus de Ratione unciarum, pag. 141. [Col. 0074C] Sunt certo Bedae ejusdem, cum in prologo loquatur de opusculis suis de Natura rerum et ratione temporum quos appellat libellos, et a se quondam stricto, id est brevi, sermone compositos. Sunt autem hi duo libelluli quasi praeludia majoris Operis de Ratione temporum quod nunc prolixius scribere necessarium duxit. Venerabilis Bedae presbyteri tractatus brevis de Computo, sive loquela, per gestum digitorum, exstat in Operum Bedae Editione Coloniensi novissima anni 1688, tomo I, pag. 127, cum glossis Brideferti Ramesiensis monachi, sed admodum jejunis, scholiisque Joannis Noviomagi. Librum hunc in multis ab usu veterum recedere observat Barthius, Adversariorum lib. II, cap. 12. Confer Rhabani abbatis Fuldensis librum de Computo quem Stephanus Baluzius, [Col. 0074D] Miscellaneorum tomo I edidit, et Nicolai Smyrnaei Numerorum notationem per gestum digitorum, quam Graece et Latine cum Beda de Indigitatione, Parisiis, in-8o, evulgavit Fredericus Morellus, post Morellum Petrus Possinus, Romae 1673, in-folio, ad calcem Catenae Graecorum Patrum Marcum et Spicilegii sui evangelici. Idem Possinus notas nescio cujus addidit, et figuras in aes incidi curavit pag. 449 et sequentibus.

Libellus de Argumentis lunae, pag. 143, cujus non meminit speciatim.

Computus vulgaris, qui dicitur Ephemeris, pag. 169 et seqq., cum Kalendario, nullatenus est Venerabilis Bedae presbyteri. Hoc invincibiliter cognoscitur ex [Col. 0075A] lectione calendarii, ubi innumerae sanctorum commemorationes, qui Beda posteriores sunt; unde miror qua fronte, quave impudentia, potuerint homines tale opus ascribere Bedae, anno 735 mortuo. Atque ut plurima paucis complectamur, hic auctor meminit ad diem Junii 5 sancti Bonifacii Moguntinensis archiepiscopi, qui mortuus est anno 754, viginti circiter annis post Bedam. Meminit ad diem Julii 4 sancti Udalrici Augustani episcopi, qui saeculo X mortuus est. Itemque eodem mense, ad diem 11 Julii, translationis corporis sancti Benedicti in Galliam. Die 15 Augusti, meminit festi Assumptionis beatae Mariae Virginis. Die 8 Septembris, meminit Nativitatis beatae Mariae Virginis, quae festivitates apud Latinos saeculum IX non excedunt. Denique in versibus quibus [Col. 0075B] omnem anni distributionem colligit ad finem operis, facit mentionem sanctae Elisabeth Thuringicae, ordinis sancti Francisci, quae saeculo demum XIII floruit:

Fertilis Elisabeth cantat Thuringia laudes.
Nonnulli sunt opinati scriptorem hujus laboriosi operis fuisse Vandelbertum monachum Prumiensem, qui saeculo IX floruit; sed, Deus bone, quam enormiter conjectantur! Quomodo enim fieri potest ut qui saeculo IX vixit et mortuus est, faciat mentionem sanctae Elisabeth viduae, quae saeculo XIII floruit ac defuncta est? Certum est scriptorem harum Ephemeridum esse Germanum, ex affectione quam habet in recensendis Germaniae sanctis, et martyribus, et episcopis, ut legenti constabit. At quisquis ille sit, non videtur mihi excedere, quoad aetatem qua vixit, [Col. 0075C] medium vel finem saeculi XIII. Haec bonus Cavus non notavit, qui Opera Bedae nunquam legit.

De embolismorum ratione Computus, pag. 216. Ejusdem mihi videtur esse auctoris cujus sunt praefatae Ephemerides. Sane tam prolixorum operum haudquaquam fuisset oblitus Venerabilis Beda in indiculo suorum Operum quem anno 731 scripsit, annis tantum quatuor ante mortem: nec credibile est Venerabilem doctorem, aetate fatiscente, istis sese immiscuisse calculationibus ante mortem. Denique non pertinere ad Bedam, sed ad auctorem ultimorum temporum, ut supra de Ephemeridibus diximus, constat ex ejus verbis, fol. 231, ubi sic: Inventa die quam quaeris, notataque littera quam habent Martyrologia quinta [Col. 0075D] retro linea. At tempore Venerabilis Bedae nondum erant Martyrologia, cum ipse primus unum conscripserit atque illud in multis diebus vacuum, ut Usuardus testatur. Ipsa facta sunt tantum vulgaria saeculo IX jam labente, unde qui sic scribit, se prodit auctorem posteriorum temporum. Denique omnis expressio hujus operis clara et aperta, tamque variis modis quae investigat edocens, auctorem saeculo XIII haud antiquiorem profert. Haec non notavit Cavus. Certe auctor utriusque operis est Anglus, Radulphus de Linham dictus, paucissimis cognitus, de quo ad annum 1250 postea loquemur.

Decennovales Circuli, pag. 257, una cum his quos scripsit Dionysius Romanus cognomento Exiguus, et beatus Cyrillus, usque ad millesimum quingentesimum [Col. 0076A] nonagesimum quintum annum salutis, quibus continentur tres circuli magni. Asserit hoc opus Venerabili Bedae praemissa praefatio pag. 256. Quae quamvis anonyma sit in impressis, lego tamen eam esse Abbonis abbatis Floriacensis, qui anno 1004 mortuus est, de cujus scriptis tam impressis quam deperditis doctissime agit Joannes Mabillon tomo II Analectorum, pag. 240, ubi varia praeludit.

De Cyclo paschali, pag. 306, de quo plura docebit te Aegidius Bucherius, presbyter Societatis Jesu, commentariis suis doctissimis in canonem paschalem Victorii Aquitani, quos in-folio edidit Antuerpiae ex officina Plantiniana, sumptibus Balthazaris Moreti, anno 1633.

Liber de Constitutione mundi coelestis terrestrisque, [Col. 0076B] pag. 323. Haudquaquam indignus est qui Bedae tribuatur, quamvis nihil habeam quo ipsi affirmem, illiusque ipse in indiculo Operum suorum non meminerit.

Libelli duo de Musica theorica et practica, pag. 344, suppositi Bedae sunt, variis ex argumentis. 1o Enim affectat iste scriptor, libello II de Musica practica, afferre exempla cantuum desumpta ex officiis festorum beatae Mariae Virginis, qualia sunt: O Maria beata genitrix, etc., Mariae praeconio, devoto servitio, etc. At festa ista beatae Virginis haudquaquam in Ecclesia Latina ante saeculum IX temporibus Ludovici Pii vel Caroli Magni invaluerunt, unde haec ad Bedam spectare nullatenus possunt. 2o Exempla ista sunt prosarum, quale et istud, O Maria, virgo Davidica, [Col. 0076C] etc., itemque alia ab ipso allata ex prosis de Spiritu sancto: Sancti Spiritus adsit nobis gratia, etc., Veni, sancte Spiritus, et emitte coelitus, etc. At usus iste prosarum in officiis ecclesiasticis missarum, secundum doctiores Rituum tractatores, nullatenus excedunt saeculum XII, ac pleraeque illarum saeculo praesertim XIII inductae sunt; unde nullatenus hi libelli ad Bedam anno 735 mortuum spectare possunt. Denique iste auctor tam Gallus quam Anglus esse potest, cum pag. 364 initia quaedam cantilenarum Gallice atque Anglice producat. Gallice: Demenant grande joye, etc. Anglice: Suant voile dont tans und, etc., vixque mihi ante saeculum XIV exstitisse videtur.

De Circulis sphaerae et Polo, pag. 365;

De planetarum et signorum Ratione, p. 369;

[Col. 0076D] De Signis coeli, p. 373, nihil affirmare vel negare possum.

Libellus de Tonitruis, ad Herenfridum, p. 387, a Beda in Latinam linguam tantum translatus est, cujus et simplicitatem ipse Beda agnoscit. Non ergo spectat proprie ad Bedam.

Libelli de Prognosticis temporum, pag. 390; de Mensura horologii, pag. 392; de Astrolabio, pag. 394; de Nativitate prognostica infantium, pag. 397; de Minutione sanguinis, pag. 398; de septem Miraculis mundi, pag. 400, vere libelluli sunt de quibus nullatenus constat an Bedae sint; imo plures ex illis omnino indigni sunt qui Venerabili Bedae attribuantur. Quales sunt inter alios de Prognosticis temporum, [Col. 0077A] de Nativitate infantium, de Minutione sanguinis.

Hymni Bedae presbytero inscripti, pag. 401 et seqq., ad Bedam spectare non videntur. Certum quidem est Bedam scripsisse librum Hymnorum diverso metro sive rhythmo, ut ipse tradit in indiculo suorum Operum a se composito; at isti hymni erant et varii, et de rebus sacris, et diverso metro seu rhythmo conscripti, quod nullatenus convenit istis metris vel versibus qui hymni appellantur. Sunt enim poeses, non metra; sunt plerique de rebus supputatoriis, non sacris; de naturalibus vel prognosticis, non de ecclesiasticis officiis. Convenire mihi videntur, tam quoad argumentum quam quoad stylum, cum carminibus Manfredi, quae habentur pag. 435, post librum Bedae de Computo.

[Col. 0077B] Libellus de Ratione computi, pag. 418, spectat indubie ad Bedam, cujus meminit Helpericus, qui juxta Petrum Franciscum Chiffletium scribebat anno 930, in prologo operis sui de Computo. Exstantque illius sub nomine Bedae varii et vetustissimi mss. Codices, in multis Galliarum ac praecipue Parisiorum bibliothecis, atque unus quidem in bibliotheca sancti Germani de Pratis Parisiensibus, num. 546, ut refert Joannes Mabillon, in elogio venerabilis Bedae. Imo ad imitationem opusculi Bedae de Computo, suum ejusdem argumenti Helpericus aggressus est.



CAPUT SECUNDUM. De tomo secundo Operum Venerabilis Bedae.

De natura rerum liber, pag. 1.

De temporum Ratione seu de Temporibus liber, [Col. 0077C] pag. 43.

De sex mundi aetatibus Chronicon, sive libellus, pag. 103.

De Temporibus liber, pag. 118. Nullus mihi videtur dubitandi locus quin haec quatuor opera ad Bedam pertineant, quorum meminit in indiculo suorum Operum, saltem trium ex istis, nempe de Natura rerum et de Temporibus libros singulos, item de Temporibus librum unum majorem. Haec Beda. Convenientius autem hi libri sic dispositi fuissent: 1o liber de Natura rerum, pag. 1; 2o liber brevior de Temporibus, pag. 118; 3o liber major de Temporibus, p. 43, quem scripsisse videtur Beda post breviorem; tandem, 4o de sex mundi aetatibus Chronicon, seu libellus, [Col. 0077D] pag. 103, cujus quidem ipse in indiculo suorum Operum non meminit, sed certo ad ipsum spectat. Non mirum autem quod illius non meminerit, quippe cum sit veluti pars et compendium majoris operis de Ratione temporum. Scriptum illud juxta Bedae supputationem anno 4680, Christi 726, Leonis imperatoris 9, annis novem post mortem Ceolfridi abbatis sui, quam describit ad annum 4671, et Christi 716, his verbis: His temporibus multi Anglorum gentis nobiles et ignobiles, viri et feminae, duces et privati, divini amoris instinctu de Britannia Romam venire consueverant: inter quos etiam reverendissimus abbas meus Ceolfridus, annos natus septuaginta quatuor, cum esset presbyter annis quadraginta septem, abbas autem triginta quinque ubi Lingonas pervenit, ibi defunctus [Col. 0078A] atque in Ecclesia beatorum Geminorum martyrum sepultus est. Qui inter alia dona quae afferre disposuerat, misit ecclesiae sancti Petri Pandecten, a beato Hieronymo in Latinum ex Hebraeo vel Graeco fonte translatum. Huic annorum numero consentiunt Chronica Hermanni Contracti, qui tot annos mundi dicit contineri in libro majori Bedae de Temporibus, sive de Ratione temporum. Hoc itaque Chronicon spectat, teste Hermanno, ad librum hunc Bedae majorem de Ratione temporum.

Quod diximus librum Bedae minorem de Temporibus esse longe anteriorem libro majori, facillimum est cognoscere, cum ille brevior cesset in quinto Tiberii III imperatoris anno, qui Christi annus est 701, vel 702. Unde sic illum librum Beda finit: [Col. 0078B] Tiberius de hinc quintum egit annum. Reliquum sextae aetatis Deo soli patet. At alter de Temporibus liber ut supra diximus, excurrit ad annum usque Leonis Isaurici nonum, et Christi 726.

Sententiae sive Axiomata philosophica, pag. 124.

Sententiae ex Operibus Ciceronis excerptae, p. 166.

Liber Proverbiorum alphabeticus ex sacris Scripturis, pag. 185.

Haec tria opuscula nullatenus ad Bedam spectant, sed ad recentiorem aliquem scriptorem, qui saeculum XIV superare mihi non videtur. Sola lectio prooemiorum tam libri Sententiarum ex Operibus Ciceronis, quam Proverbiorum ex Scripturis, idonea est ad hoc probandum, quippe quae nullam antiquitatem prae se ferant, sed novitatem, recentemque [Col. 0078C] aetatem. Unus idemque auctor horum trium collectaneorum esse apparet, quod de duobus primis certum est; nam praeludiis ad collectaneum Sententiarum ex Cicerone sic alludit ad sententias ex Aristotele a se collectas: Nunc quoniam auctoritatum Aristotelis longitudo et magnitudo crevit, commodius est in secundo praesentis opusculi tractatu de caeteris beatae vitae proverbiis deinceps exponere, ne qua possit animum defatigatio retardare. Quisquis autem opera ejusmodi Bedae voluerit ascribere, se plane novitium in antiquis dictionibus ac stylis ostendet.

Libellus de Substantiis, pag. 200. Male ita inscribitur, sed esset inscribendus Collectaneum variarum praeceptionum tam clericis quam laicis utilium. Est autem inscriptus de Substantiis, eo quod sub initium [Col. 0078D] acriter agat de substantiis seu bonis monasteriorium non alienandis, neque donandis, neque dissipandis. Itaque opusculum istud a primo capite nomen accepit.

Convenire Venerabili Bedae nullatenus potest, sed est scriptoris alicujus monachi Benedictini, qui saeculo XII, vel XI, antiquior non est. Quae namque capite 1 narrat de monasteriis frequentissime a laicis captis et usurpatis, et de substantiis illorum ab ipsis abbatibus et praelatis dissipatis, convenire temporibus Ven. Bedae nullatenus possunt. Audiamus hunc anonymum:

Quid, rogo, pejus esse poterit quam monasteria ad laudem Dei sanctorumque suorum venerandam memoriam ab antiquis principibus constructa, nunc ob inexplebilem [Col. 0079A] quorumdam avaritiam destruere? Quis namque fidelium religiosorum attendens, quanta modo cum omnia divina praecepta atque miracula, sanctorumque Patrum documenta sint plurimis notissima, coenobiorum destructio fiat non solum a laicis gestientibus et rapientibus praedia eorum, sed etiam a clericis ipsisque abbatibus ultro offerentibus, quasi quaedam venalia sibi commissa bona, unde alendi forent non solum monachi, sed etiam familia commissa, nec non pauperes et peregrini advenientes, non statim possit conjicere destructionem sanctae Ecclesiae, non statim doleat quod hostis antiquus tantam malitiam et persecutionem potuerit exercere in Christianos per alios Christianos, et per eos maxime qui constituti sunt pastores Ecclesiae? Nam si talis destructio locorum sanctorum a Barbaris [Col. 0079B] ageretur, Christianorum bello essent reprimendi, si aliter nequirent corrigi. Sed, proh dolor! tanta pax et concordia in hujusmodi nequitia habetur, ut, paucissimis exceptis, non inveniantur qui de tantae persecutionis curent miseria, quasi Christianae religionis ignari et tanquam hoc quod monasteria cuncta pro Christi sanctorumque honore constructa sint obliti. Quod dico, miserabile quidem est dictu, sed multo miserabilius actu, cum hi qui ad hoc specialiter electi sunt, ut in coenobiis sub religione disciplinaque spiritali viventes, Deo servirent, et pro eorum salute qui a saecularibus pompis adhuc se continere nequeunt jugiter intercederent, substantia qua ad quotidianum victum vestitumque indigent, privantur, etc. Haec sane nequaquam conveniunt in tempora Bedae, recte autem iis temporibus [Col. 0079C] quibus Ecclesia vexata est, saeculo XI, ob investituras, tempore Gregorii papae VII, quarum occasione discordiarum, laici expilabant monasteria atque diruebant. Secundo antea expresse significat hic anonymus se scribere post annum Christi millesimum, et consequenter non ante saeculum XI. Sed quia adversarius noster diabolus tanquam leo rugiens circuit jugiter, quaerens quem devoret, pluresque inter tot millia hominum, proh dolor! fragiles quam fortes contra eumdem adversarium modo inveniuntur, opus est cunctis fidelibus ut et ipsi circumeuntes quaerentesque qualiter tanto resistant adversario, invicem se variis modis instruant et admoneant, ne Ecclesia sancta sub temporis praeteriti partibus bene fundata et suffulta, penitus destruatur SUB TEMPORIBUS NOSTRIS, IN QUIBUS MILLE [Col. 0079D] ANNIS IMPLETIS juxta prophetiam in Apocalypsi praedictam, Satanas solutus esse videtur. Non enim solummodo occultis ut antea insidiis quosque decipit, sed etiam aperte prorumpit peritissimos subvertens, et ad pessima quaeque instigans. Denique postea ubi de officii divini procuratione loquitur, appellat illud Divinum servitium, quae vox inusitata mihi videtur ante saeculum XII. Unde qui coenobitis aufert praedia unde monachi sunt procurandi, et divini servitii et totius monasticae religionis destructor esse convincitur. Nullatenus itaque hic libellus Bedae esse potest.

, sive de Elementis philosophiae libri quatuor, fol. 206, spectant ad Guillelmum de Conchis, magnum saeculi XII philosophum, qui anno 1440, vel circiter, floruit, a multis ob suas opiniones singulares [Col. 0080A] exagitatus, potissimum a divo Bernardo ejusque sectatoribus, Guillelmo abbate sancti Theodorici et aliis. Quisquis de hac re ambigerit, consulat bibliothecas Parisienses, ubi Ms. legitur Philosophia minor istius Guillelmi de Conchis, atque inter alias Colbertinam Cod. ms. 6109 et Victorinam, littera MM 17, fol. 172, ubi hoc idem opus legitur Guillelmo de Conchis attributum. Conferatur et tertius ms. Codex in bibliotheca Lugduno-Batava, inter Mss. Latinos numero 96, ubi constat ex hujus bibliothecae catalogo, pag. 404, impressa in-4o, Lugduni-Batavorum, an. 1674. Seipsum suasque ab aemulis passas allocutiones, Guillelmus de Conchis aperit in prologo libri secundi, quae in Venerabilem Bedam cadere nullatenus possunt. Maluimus enim nudam veritatem praetendere [Col. 0080B] quam palliatam falsitatem. Sed quisnam est cui ariditas sermonis nostri displiceat, si nostri animi occupationes cognoverit, ornatum sermonis non quaesivit, sed de illo quod agimus stupebit? Quis enim ullus reliquus locus potest esse ornatus, cum oporteat quid et qualiter legamus cogitare, deinde legendo exponere, in disputationibus contra falsa declamare, de aliorum inventis judicare, contra invidorum detractiones linguam acuere? ut jam impletum sit in nobis illud de filiis Israel, qui reaedificantes templum, in una manu gladium, in altera lapidem habebant. Adhuc Guillelmus de Conchis seipsum magis prodit in prologo libri tertii, ubi sic: Etsi studiis docendi occupati, parum spatii ad scribendum habeamus, quoniam tamen multos vestes philosophiae abscendentes, et cum panniculis arreptis totam [Col. 0080C] sibi eam cessisse credentes, abiisse cognoscimus, voce ipsius reclamantis excitati, ne nuda remaneat, particulas abscissas stylo nostrae parvitatis consuimus, non ignari morsibus invidiae nos subjacere, quia hodie est periculum et nosse et habere. Alludit istis verbis Guillelmus de Conchis Normannus ad plurimos philosophiae magistros qui, relictis scholis quas bene multas Parisiis philosophicas erexerant, ob paucitatem discipulorum, professionem urbemque hanc reliquerant. Haec sane in Bedam nullo modo convenire possunt, qui nunquam conqueri potuit quod studiis docendi occupatus, parum spatii ad scribendum haberet, cum tam multa ipse conscripserit. Eumdem Guillelmum de Conchis scriptorem operis etiam arguit prologus libri quarti. Sed haec sufficiant.

[Col. 0080D] Epistola de Aequinoctio vernali juxta Anatolium, pag. 230, spectat certo ad Bedam. Cujus meminit ipse Beda in indiculo Operum suorum, quem contexuit ad calcem Historiae suae anno 731, unde epistola ista ante hunc annum 731 scripta est. Quare exemplum in ea epistola ad reverendissimum Wichredam presbyterum directa adductum de anno praesenti 776, est interpolatio scriptoris amanuensis ipso anno epistolam exscribentis, qui Bedae sententiam supposito exemplo explicare voluit. Ita Joannes Mabillon in elogio Venerabilis Bedae, num. 29, saeculo III, tom. I sanctorum ord. divi Benedicti. Sed hanc epistolam puram atque ab omni supposito mundam edidit Petrus Franciscus Chiffletius ante historiam Bedae, [Col. 0081A] pag. 13, in-4o, Parisiis, anno 1681, apud Gabrielem Martinum, via Jacobaea, sub Sole Aureo.

De Divinatione vitae et mortis, pag. 233; Similitudo arcae Noae, pag. 235; tractatus de Linguis gentium, ibidem; Interpretatio Sybillinorum verborum, pag. 236; sunt neniae quae Venerabili huic presbytero ascribuntur prorsus indignae, ut cuivis legenti vel primo intuitu patebit.



CAPUT TERTIUM. De tertio tomo Operum Venerabilis Bedae.

Quoad tomum III Operum Bedae presbyteri, sunt longe plura supposita quam germana. De illis sic Joannes Mabillon in insigni suo Bedae Elogio, num. 29 et 30: Contexuit librum de sex aetatibus quem absolvit Leonis Isaurici anno 9, Christi 724. His absolutis [Col. 0081B] edidit Historiam ecclesiasticam gentis suae quam cum Epitome adjuncta perfecit anno 731. Nam in optimo Codice ms. qui penes nos est, praedicta Epitome ultra istum annum non excurrit, ut superius monuimus. Idem infra in dubiorum classem rejiciendae sunt Vitae Sanctorum, exceptis Actis sanctorum Felicis, Cuthberti et Anastasii, quae Beda agnoscit ut sua. Omnia igitur vel saltem plurima hujus tomi supposita sunt, de quibus loqui plurimis haud otiosum erit.

Historia Ecclesiastica gentis Anglorum, quam Ceolulfo regi Anglorum obtulit.

Epitome ejusdem historiae, ad annum 731. Hujus operis meminit Beda in indiculo suorum Operum quem ipse subjunxit ad calcem dictae Epitomes, ut nullus ambigere de ea unquam possit. Et quamvis in [Col. 0081C] multis impressis et mss. etiam Codicibus haec Epitome usque ad annum 766 excurrat, in aliis tamen et impressis et mss. Codicibus haudquaquam annum 731 excedit; unde alia ab aliquo anonymo addita arguuntur. Hactenus autem Anglicana Bedae historia triplici in statu lucem aspexit. Primum sola Argentorati anno 1514; Antuerpiae 1550, in parvo folio; Coloniae, in-16, 1601; et Cantabrigiae Anglosaxonica in-folio, anno 1644, cum versione Anglicana Alfredi regis. Secundo prodiit cum vetustioribus aliquot Rerum Britannicarum scriptoribus, Heidelbergae, typis Commelini, in-folio, 1587. Cujus ipsius Editionis plurima Exemplaria Renatus Potelerius, Lugdunensis typographus, mutata prima pagina, eodem anno 1587, Lugduni a se procusa esse mentitus est, suoque ipsius nomine venum exposuit, [Col. 0081D] quare hujus anni Editionem Lugdunensem ab Heidelbergensi diversam frustra censueris. Tertio denique prodiit Anglicana Bedae historia cum aliis ejus operibus, per Franciscum Jametium, tribus tomis, anno 1544; ibidem octo tomis, an. 1554; item Basileae, tomis octo, 1563, per Joannem Hervagium; denique Coloniae, totidem tomis, anno 1612, per Antonium Hieratum. Haec Chiffletius ad calcem Editionis hujus Historiae, in notis, pag. 319, quam ad mss. Codd. exactam procuravit ultimo imprimi Parisiis in-4o, anno 1681, apud Gabrielem Martinum via Jacobaea, sub sole aureo.

Vita sancti Cuthberti Lindisfarnensis episcopi, cum

Vita sancti Felicis Nolae in Campania episcopi, spectant certo ad Bedam, quarum meminit ipse in [Col. 0082A] indiculo suorum Operum, ad calcem Epitomes Historiae suae Anglicanae.

Vita sancti Vedasti Atrebatensis episcopi non spectat ad Bedam, sed ad Gallum anonymum.

Vitae sanctorum Columbani, Attalae et Eustasii, abbatum Luxoviensium, omnes spectant ad Jonam Luxoviensem monachum, circa annum 630 illustrem, qui scripsit de primis abbatibus Luxoviensibus, de quo Labbeus in dissertatione de Scriptoribus ecclesiasticis, tom. I, verbo Jonas Luxoviensis monachus. Item Joannes Mabillon erudite, in saeculis suis Benedictinis, ubi de sanctis Columbano, Attalo et Eustasio disserit, quem videas.

Vita sancti Patricii libris duobus, spectat ad Probum quemdam, ut ex fine operis constat; de quo ad [Col. 0082B] nauseam loquuntur socii Bollandistae vel Bollandus ipse, in legendis et notis ad Acta sancti Patricii Hibernorum apostoli.

Vita sancti Bertulfi abbatis Bobiensis, ab eodem Jona, de quo supra, conscripta est.

Vita sancti Arnulfi Metensis episcopi opus est Pauli Diaconi, quod ex seniorum relatu qui Arnulfum olim noverant scripsisse dicitur.

Denique Vita sanctae Burgundoforae abbatissae eidem a multis ascribitur. Certe ad Bedam nullatenus spectare potest, cum auctor illius, dum de certis miraculis agit, testes afferat ipsam Burgundoforam, sanctum Faronem Meldensem episcopum et sanctum Waldebertum Luxoviensem abbatem, quibus se contemporaneum facit. At ista cadere in Bedam nullatenus [Col. 0082C] possunt, qui anno 730 florebat, et ex Anglia nunquam egressus est, ut testis esse posset miraculorum ab episcopo Meldensi vel abbate Luxoviensi auditorum.

Passio sancti et beatissimi Justini Martyris, nullo modo Bedam refert.

Martyrologium eo modo quo in Operibus Venerabilis Bedae est, ad eum non spectat. Certum quidem Bedam scripsisse tale opus, ut ipse testatur anno 731, in indiculo suorum Operum his verbis: Martyrologium de Natalitiis sanctorum martyrum diebus, in quo omnes quos invenire potui, non solum quo die, verum etiam quo genere certaminis, vel sub quo judice mundum vicerint, diligenter adnotare studui. Qui igitur post Eusebium et Hieronymum, a quibus quid hoc in [Col. 0082D] argumento revera factum sit haud satis constat, primus Martyrologium privato studio contexuit Venerabilis Beda, cujus Martyrologium Usuardus in suo laudat. Sed et ipsemet in Operum suorum catalogo illud censet. Etsi enim in Editione Basileensi anni 1563 nulla de ejus Martyrologio mentio fiat, in aliis tamen Editionibus diserte habetur, imo et in Alfredi regis versione Saxonica, quam Abrahamus Whelocus protulit in lucem anno 1644. Attamen Beda dies nominibus vacuos centum et octoginta in Martyrologio reliquit, qua de re Usuardus loquitur, quorum plurimos supplevit Florus Lugdunensis diaconus, non omnes, ut testatur Ado Viennensis archiepiscopus in praefatione Martyrologii sui. Bedae porro genuinum opus eruditi viri diu exspectarunt, sed tandem a se [Col. 0083A] repertum et ad varios mss. Codd. collatum, variisque interpolationibus quod fieri potuit repurgatum, socii Bollandistae ediderunt tomo II sui Martii, cum Flori Lugdunensis diaconi aliorumque auctariis. Auctarium Flori nomine minori charactere editum, ne cum Bedae textu iterum confunderetur. In isto sincero Ven. Bedae Martyrologio dubium tamen est an festum omnium Sanctorum locum habere debeat, cum Beda quatuor tantum annis vixerit post creationem Gregorii papae III, qui hujus solemnitatis auctor est. Inde probatur quam arduum sit opera interpolata a recentioribus suae puritati et integritati restituere.

Praeter prosaicum Bedae Martyrologium, aliud Metricum sub ejus nomine vulgatum est in Spicilegii tomo X, pag. 126 et sequentibus, carmine heroico, [Col. 0083B] erutum a Joanne Mabillonio ex pervetusto Codice sancti Rhemigii Remensis. An vero metricum hoc Martyrologium vere Bedae sit, an alicujus studiosi, qui prosaicum versu reddiderit, non facile definierim. Certe Remigianus Codex, qui annos minimum octingentos praefert, hunc habet titulum: Incipit Martyrologium quod Beda heroico carmine composuit. Quanquam Beda in sua Epitome non metricum sed prosaicum designasse videtur; nec penitus convenit metricum cum prosaico illo quod a Bollandistis impressum est. Verum metricum illud fortasse ipsemet Beda post absolutam Epitomen condiderit, quod tamen asserere nolim. Sane Remigianum exemplar annis non amplius centum ab ejus obitu exaratum est, studio Bertigarii monachi, pontificatu Ebonis Rhemorum [Col. 0083C] archiepiscopi. Istud Martyrologium non an. VIII Kalendas Januarii incipit, sed ab ipsis Januarii Kalendis. Complures sancti qui in Bedae Martyrologio prosaico apud Henschenium leguntur, omittuntur in metrico, ut in Januario Auterus papa, Salvius in Africa, Hilarius Pictavorum episcopus, Felix presbyter Nolanus, Marcellus papa. In Februario Scholastica, etc., Mellitus in Aprili, etc., Augustinus in Maio, etc. Auctorem Anglum fuisse colligitur ex variis sanctis Anglicanis, et quidem monachum Girwensis coenobii fuisse conjicitur ex festo Dedicationis, quod V Kalendas Maias notatur, tametsi Girwensis Ecclesiae Dedicationem VIII Kal. Maii factam doceat Monasticon Anglicanum. Nulli in eo sancti Martyrologio [Col. 0083D] celebrantur Beda posteriores, non sanctus Bonifacius Moguntinus, aut alii quivis illustres sancti; imo nullus aetate inferior sancto Wilfrido juniore, memorato in Aprili. Qui Wilfridus anno 732 obiit, anno uno postquam Beda suam absolvit historiam. Unde non mirum si metricum Martyrologium in indice Operum suorum Beda non recenseat, cum tribus duntaxat annis Wilfrido juniore superstes fuerit. Ita praefatur Lucas Dacherius ad illud Martyrologium. Qui plura cupit, legat dictum Dacherium, in prolegomenis ad tomum X Spicilegii; Bollandistas, in prolegomenis ad tomum II mensis Martii; Joannem Mabillonium, in praefatione ad tomum II saeculi IV Benedictini, cap. 6, fol. 85, num. 170; et in Elogio suo Venerabilis Bedae tom. I saeculi III Benedictini, num. 34, pag. 560.

[Col. 0084A] Libellus de Locis sanctis mihi videtur esse Bedae, qui ad calcem operis seipsum nominat, quamvis in indiculo Operum Bedae oblivioni datus sit, sed scriptus forsitan post ipsum indiculum.

Interpretationes Nominum Hebraicorum Scripturae, ordine alphabetico digestae; inveniuntur anonymae in plurimis bibliothecis manuscriptae, sed in Victorina Parisiensi, littera QQ, 22, et QQ, 19, et in aliis, sub nomine Remigii Antissiodorensis monachi, qui sub saeculi X initium floruit, ad quem spectare opus istud non ambigo, post mss. Codices inspectos optimae notae.

Excerptiones Patrum, Collectanea, Flores ex diversis, Quaestiones et Parabolae.

De quibus ita Bellarminus in libro de Scriptoribus [Col. 0084B] ecclesiasticis, anno 720, observatione tertia ad Opera Ven. Bedae: Sic etiam inter Collectanea et Flores quae habentur tomo tertio, nihil fere est, quod sit Bedae ingenio dignum. Collectaneum de Luminaribus Ecclesiae habetur etiam in quarto tomo sancti Hieronymi quod tamen nec Hieronymi nec Bedae est. Collectaneum de quatuor generibus ligni in cruce Domini, nihil solidi habet. Oratiuncula ubi invocantur tres Jacobi, et altera ubi invocantur Angelus Uriel et Rumiel, longe absunt a gravitate et scientia Bedae.



CAPUT QUARTUM. De quarto tomo Operum Venerabilis Bedae.

Hexameron, sive de sex dierum Creatione libellus.

Expositio in Genesim.

[Col. 0084C] Explanatio in Exodum, in Leviticum, in Numeros et Deuteronomium.

Allegorica Expositio in IV libros Regum, libris IV.

Quaestiones XXX in libros Regum.

In Esdram et Nehemiam prophetas allegorica expositio, libris III.

Allegorica Expositio in librum Tobiae.

Commentarius in librum Job, libris III.

Expositio in Parabolas Salomonis, libris III.

Expositio in Cantica canticorum, libris VII.

De tabernaculo et vasis ejus ac vestibus sacerdotum, Expositio, libris III.

De his omnibus in hoc quarto Operum Bedae tomo contentis, nullum dubium quin spectent ad ipsum, cum singulorum ipse mentionem faciat in indiculo [Col. 0084D] suorum Operum, quem anno 731 contexuit. De solo commentario in librum Job tribus conscripto libris, dubium est an ad Bedam pertineat. Imo dubium non est, cum ad ipsum nullo modo pertineat, sed ad Philippum quemdam presbyterum divi Hieronymi discipulum, qui hoc opus obtulit Nectario cuidam. De illo jam antea diximus ad an. 330, verbo Philippus presbyter, sed hic pluribus juvat hoc opus a Venerabili Beda amoliri. Primum enim Gennadius, qui an. 494 scribebat, opus suum de Viris illustribus illius meminit, cap. 62, atque illud Philippo attribuit, ducentis et amplius ante Bedam annis. Unde nulli dubium esse debet quin opus istud Philippi sit, atque illud vidimus ms. in antiquissimo Codice bibliothecae Igniacensis, in tractu Rhemensi, cum auctoritate Gennadii [Col. 0085A] operi praefixa. Secundo ipse Beda in libello de Ratione unciarum haec ipsa commentaria suo vindicat auctori, inquiens: Plerosque imperitos turbat, quia Philippus, in expositione beati Job aestum maris Oceani describens, adjunxerit hunc aequinoctionalis horae dodrantem tardius sine intermissione sive die venire, sive nocte. Habetur autem hic locus a Beda citatus in Explanationibus supra Job quas nuper sub nomine Philippi idem excudit Hervagius, libro III, ad expositionem illius sententiae: Nunquid ingressus profunda maris, etc. (Job XXXVIII). Haec Sixtus Senensis, lib. IV Bibliothecae sanctae, fol. 289. Igitur, teste ipso Beda, hic commentarius ad Philippum, ut supra diximus, pertinet. Tertio Faustus Regiensis in Gallia episcopus in libello adversus eos qui dicunt esse in creaturis [Col. 0085B] aliquid incorporeum, num. 7, allegat verba hujus commentarii in Job sub nomine sancti Hieronymi, ut probet et animas et angelos esse corporeos. Nempe ad illud Job (Cap. XXV, 5): Stellae non sunt mundae in conspectu ejus, affert haec ex istis commentariis: Globos siderum corporatos esse spiritus arbitrantur. Et iterum: Si angeli coelestia corpora ad comparationem Dei immunda esse dicuntur, quid putas homo estimandus est? quae in his commentariis inveniuntur. Ergo commentarii isti existebant jam tempore Fausti Regiensis episcopi, circa annum 475, vel 480; atque consequenter cum ducentis vel circiter annis citentur antequam Beda viveret, nullatenus possunt esse opus a Venerabili illo presbytero compositum. Quod autem a Fausto attribuantur divo [Col. 0085C] Hieronymo, hoc nihil ad rem de qua agimus, fuitque facillimum Fausto ut magistro ascriberet quod erat discipuli, atque id forsitan affectatum ad procurandam suae opinioni singulari majorem auctoritatem. Quarto hoc idem opus est impressum sub nomine Philippi presbyteri, anni 1527, Basileae, apud Adamum Petri, et in-4o, et in-folio simul eodem anno, quod rarissimum est; et longe antequam imprimeretur sub nomine Bedae presbyteri, quod contigit tantum in Editione Parisiensi omnium Bedae Operum, anno 1554, apud Franciscum Jametium, qui illa octo tomis collegit. Porro quamvis hoc opus habeatur inter ista Bedae opera, longe tamen correctius est tam in Editione speciali Basileensi anni 1527 quam inter Opera omnia divi Hieronymi, ubi etiam invenitur. Quod [Col. 0085D] annotasse ad proximam Editionem sufficiat.



CAPUT QUINTUM. De tomis quinto et sexto Operum Venerabilis Bedae.

Continentur tomo quinto Operum Bedae sequentia opuscula.

Expositio in Evangelium Matthaei, libris IV, pag. 1.

Expositio in Evangelium Marci, libris IV, p. 92.

Expositio in Evangelium Lucae, libris VI, p. 217.

Expositio in Evangelium Joannis, p. 451.

Expositio in Acta apostolorum, p. 625.

De Nominibus locorum vel civitatum quae in libro Actuum apostolorum leguntur, p. 666.

Expositio in septem Epistolas canonicas, p. 673.

[Col. 0086A] Explanatio in Apocalypsim beati Joannis apostoli, p. 761.

Quantum autem ad Expositiones in Evangelium Marci, in Evangelium Lucae, in Acta apostolorum, in septem Epistolas canonicas et in Apocalypsim Joannis apostoli, certum est spectare omnes ad Bedam, cum illarum ipse mentionem faciat in indiculo suorum Operum, quem anno 731 contexuit. De tribus tantum quaestio est, de Expositione in Evangelium Matthaei, in Evangelium Joannis, et de Nominibus locorum vel civitatum quae in libro Actuum apostolorum leguntur, de quibus a me sigillatim paucis agendum est.

Expositionem in Evangelium Matthaei, fol. 1, plerique ut spuriam rejiciunt, licet hujus proscriptionis [Col. 0086B] rationem nullam ipsi afferant, contenti solo hujus expositionis silentio, cum in indiculo Bedae non inveniatur. Ita censet Joannes Mabillon in elogio Venerabilis Bedae saeculo III sanctorum ordinis divi Benedicti, tomo I, parag. 10, n. 30. In dubiorum classem, inquit, rejicienda sunt Expositiones in Matthaei Evangelium, commentarius in Psalmos, Vitae sanctorum, exceptis, etc. Idemque Natalis Alexander qui Mabillonium hic in compendium redegit, in selectis Historiae ecclesiasticae capitibus, saeculo VIII, cap. 3, art. 2, pag. 255. Mihi legere opus non licuit, unde an aliquae suppositionis rationes sint, nescire me fateor. Hoc facient, qui Bedae Operibus terse evulgandis operam impendere voluerint.

Commentaria in Evangelium Joannis Bedam habere [Col. 0086C] auctorem videntur, unde post annum 731 ab eo edita esse creduntur. Haec velut quoddam Augustinianae Expositionis compendium esse videntur, insertis hinc inde sententiis aliorum Patrum, ut cap. 4, agens de Regulo, verba sancti Gregorii Magni adducit. Certe Jonas Aurelianensis episcopus, Ludovici Pii aequalis, in libro I de Institutione laicali, cap. 13, citat plures versus ex Beda in homilia Evangelii vigesima, qui in praedictis commentariis leguntur, capite 2: unde legendum esse suspicamur apud Jonam, in Homilia Evangelii secunda. Et quidem Alcuinus, in praefatione commentarii sui in Joannis Evangelium, ex homiliis beati Bedae presbyteri multa se assumpsisse fatetur. Nullum itaque mihi videtur dubium quin Expositio ista ad Bedam pertineat, ut [Col. 0086D] habet idem Mabillon loco citato. Hic insuper Beda morbo supremo decumbens, patria lingua reddidit Joannis Evangelium, testante Cuthberto ejus discipulo in epistola quam de ipsius obitu exaravit.

De Nominibus locorum et civitatum quae in libro Actuum apostolorum leguntur liber spectat ad eumdem auctorem ex fide mss. Codicum quos vidi, ad quem spectant Interpretationes nominum Hebraicorum sacrae Scripturae ordine alphabetico digestae, de quibus diximus ad excussionem tomi tertii Operum Bedae, nempe ad Remigium Antissiodorensem monachum, ut ibi diximus.

Tomo sexto Operum Venerabilis Bedae continentur tantum proprie Opera tria, Retractationes in Actus apostolorum, pag. 1, cum paucis quaestionibus. Expositio [Col. 0087A] in Epistolas quatuordecim sancti Pauli apostoli, pag. 31, et Sermones sancti Joannis Chrysostomi de laudibus sancti Pauli, pag. 824. Certum autem est sermones istos de laudibus sancti Pauli spectare ad sanctum Joannem episcopum Constantinopolitanum. Certum quoque est retractationes in Actus apostolorum spectare ad Bedam; sed quaestio est de immensis illis commentariis in quatuordecim sancti Pauli Epistolas ex verbis sancti Augustini, spectentne ad Bedam vel ad Florum quemdam Lugdunensis Ecclesiae diaconum? Ad quaestionem hanc definiendam, utar ipsis verbis Joannis Mabillon, qui tom. I Analectorum, pag. 12, habet singularem disquisitionem de Venerabilis Bedae et Flori Lugdunensis diaconi commentariis in Epistolas Pauli ex dictis sancti Augustini.

[Col. 0087B] »Tres invenio, inquit, antiquos auctores, qui commentarios in epistolas Pauli apostoli ex meris sancti Augustini centonibus contexuerunt. Primus est Petrus abbas Tripolitanae provinciae, qui sancti Pauli Epistolas ex capitulis opusculorum beati Augustini subnotasse narratur, ut per os alienum sui cordis declararet arcanum, inquit Cassiodorus in libro de divinis Lectionibus, cap. 8. Alter est venerab. Beda, cujus haec verba sunt in fine Epitomes Historiae: In Apostolo quaecunque in opusculis sancti Augustini inveni dicta, per ordinem transcribere curavi. Tertius est Florus diaconus, seu (ut Wandalberto monacho Prumiensi ejus aequali visum est) subdiaconus Ecclesiae Lugdunensis, vir suo tempore, doctrina et eruditione [Col. 0087C] clarus. Ex his tribus commentariis unicum habemus inter Opera venerabilis Bedae, ipsiusque nomine praenotatum; sed an vere Bedae tribui debeat jam dudum magna lis est inter studiosos. Id testatur Robertus de Torinneio abbas in monte sancti Michaelis, in prologo quem praefixit Abbreviationi Expositionis Epistolarum Apostoli secundum Augustinum. Hoc in prologo apud Lucam Dacherium in appendice ad Guibertum edito, censet Robertus prolixum illum commentarium (quem ipsum esse qui inter Opera Bedae modo exstat non dubito) potius tribuendum esse Petro abbati Tripolitano, quam Bedae, cui alium tribuit breviorem, ex libris itidem sancti Augustini excerptum: qui liber totus, inquit, non adaequatur magnitudine medietati solius Expositionis Epistolae ad [Col. 0087D] Romanos, quae in alio prolixo commentario habetur.

»Magno post Robertum abbatem intervallo illustrissimus cardinalis Baronius, ad annum Christi 562 existimat commentaria illa typis edita non esse Bedae, sed Petri abbatis, qua in re cum Roberto consentit. Sed in hoc recedit ab eodem, quod neget ullam ejusmodi commentationem a Beda in Paulum conditam esse, aitque verba illa Bedae quae superius retuli, in ipsius Epitomen ex aliorum additamento irrepsisse. Dissentit a Baronio Bellarminus, in libro de Scriptoribus ecclesiasticis, ad annum 720, observatione secunda ad Bedae Opera, aitque nihil impedire quominus duo auctores, Petrus abbas et Beda presbyter, diversis temporibus et locis, in Paulo ex Augustini scriptis explicando desudaverint. Imo certe nihil impedit, [Col. 0088A] quominus his duobus tertium adjungamus, Florum Lugdunensem diaconum, ut postea demonstrabo. Haec cum ita sint, manent tamen distracta eruditorum suffragia circa evulgatum commentarium, quem Beda alii tribuendum censent, alii detrahunt. Et mihi quidem aliquando, cum ipsius Bedae elogium texerem in seculo III Benedictino, visus fuit Bedae germanus fetus; sed postea, deprehenso in mss. Bibliothecis germano Bedae commentario, a sententia discedere coactus sum.

»Commentarium aliquem in Paulum ex dictis sancti Augustini a Beda consarcinatum fuisse, constans debet esse omnium persuasio, tum quia id diserte Beda testatur in Epitome sua, probantibus libris tam editis quam mss., tum quia Hincmarus, Rhemorum [Col. 0088B] archiepiscopus, ac Lupus Ferrariensis abbas, hoc Bedae commentarium laudant. Hincmarus quidem in posteriori opere de Praedestinatione adversus Gottescalcum, cap. 1. Si quis tamen, inquit, eosdem libros non habet, videat in Collectione Venerabilis Bedae presbyteri de opusculis sancti Augustini super Apostolum. Et ibi discere poterit quod antea ignoravit. Lupus vero in Epistola 76 ad eumdem Hincmarum: Collectaneum Bedae in Apostolum ex operibus Augustini veritus sum dirigere, propterea quod tantus est liber, ut nec sinu celari, nec pera posset satis commode contineri. Itaque nemo jam in dubium revocare potest an Beda collectaneum ediderit in Apostolum; nec Baronius dubitasset, si ad ea quae mox protuli argumenta animum intendisset. At videndum porro est qualis sit iste [Col. 0088C] Bedae commentarius.

»Duos inveni Codices membraneos ejusmodi collectaneum sub Bedae nomine continentes, unum annorum fere octingentorum, alterum septingentorum. Primus hunc Codex praefert titulum: Collectaneum Bedae in Apostolum ex operibus beati Augustini. Tum commentarius in haec verba, Paulus servus Jesu Christi vocatur Apostolus etc., incipit, in hunc modum: Ex libro contra quinque haereses. Ordo iste sequendus est, ut loquens de Evangelio, non sileam de prophetis. Hic Codex desinit in Epistola ad Thessalonicenses, aliis foliis avulsis. Alter Codex ita inscribitur: Incipit liber Collectionum venerabilis Bedae presbyteri, ex scriptis beati Augustini episcopi, in epistolas beati Pauli apostoli elaboratus. Idem habet Exordium ac primus; sic vero [Col. 0088D] desinit: Explicit Collectio Bedae presbyteri ex opusculis beati Augustini in Epistolas beati Pauli apostoli. Genuini hujus Bedae commentarii necdum typis editi copiam habemus, quem Deo dante aliquando cum aliis ejusmodi monumentis in lucem proferemus.« Haec Joannes Mabillon, loco citato, ubi et plura habet quibus probat commentarium in Epistolas divi Pauli ex verbis sancti Augustini, inter Opera Bedae impressum, spectare indubie ad Florum Lugdunensem diaconum. Quod nos etiam postea praestabimus saeculo IX in Floro diacono.



CAPUT SEXTUM. De tomo septimo Operum venerabilis Bedae.

In quo exstant Homiliae aestivales de tempore XXXIII, pag. 1.

[Col. 0089A] Homiliae aestivales de sanctis XXXII, p. 91.

Homiliae hiemales de tempore XV, p. 183.

Homiliae quadragesimales XXII, p. 218.

Homiliae hiemales de sanctis XVI, p. 290.

Sermones ad populum varii XXII, p. 339.

Itaque juxta impressiones excreverunt homiliae seu sermones Venerabilis Bedae usque ad centum quadraginta, qui tamen in antiquis mss. Codd. sunt tantum quadraginta novem. Hinc mirari subit quanta fuerit modernorum ab annis circiter ducentis impudentia, qui absque fundamento et ratione, ut suis omnia darent vel conjecturis, vel affectibus, vel phantasiis, scripta veterum patrum innumeris extraneis non amplificarunt, sed corruperunt, magno Ecclesiae probro. Hinc patet quam necessarium sit atque utile [Col. 0089B] reipublicae Christianae recurrere ad mss. Codices in potissimis Europae bibliothecis, jam multo numero hoc saeculo collectos ut, collatis ad ipsos editionibus, spuria a genuinis, falsa a veris, certa ab incertis secernantur. Insigne hujusce rei exemplum praebent rari satis Codd. mss. sermonum Venerabilis Bedae presbyteri, qui nunc in bibliotheca Colbertina, num. 102 et 1062, olim in Thuanea habebantur, num. 144 et 38. In primo num. 144, ante annos octingentos exarato, homiliae XXXIX, continua serie exhibentur; in alio num. 38, qui annos sexcentos praefert, distinguuntur in duos libros praemissis ad utrumque capitulationibus. Utrumque apographum contulit ac repraesentavit Joannes Mabillon in elogio Bedae parag. 31, nosque post ipsum tanquam instituto nostro conveniens, [Col. 0089C] magnumque modernae audaciae argumentum in interpolandis veterum Ecclesiae doctorum scriptis. Sic procedit Codex posterior:



INCIPIT CAPITULATIO LIBRI I DE HOMELIIS BEDAE PRESBYTERI, NUMERO VIGINTI QUINQUE.

1. Homilia lectionis sancti Evangelii secundum Lucam, MISSUS EST GABRIEL ANGELUS. In primo Cod., Homelia domni Bedae. In utroque sic incipit post Evangelii verba: Exordium nostrae Redemptionis hodierna sancti Evangelii lectio commendat, etc., ut in Editis ad diem Annuntiationis beatae Mariae.

2. Homilia lectionis sancti Evang. sec. Lucam, EXSURGENS MARIA, etc. (Incipit in utroque: Lectio [Col. 0089D] quam audistis sancti Evangelii. Quae edita est inter aestivales de sanctis.)

3. Homilia lectionis sancti Evang. sec. Marcum, FUIT JOANNES IN DESERTO. In priori Codice, Homilia domni Bedae DE ADVENTU DOMINI. Incipit in utroque: Adventum dominicae praedicationis Joannes praeveniens, etc.

4. Homilia lect. sancti Evangelii sec. Joannem, JOANNES TESTIMONIUM PERHIBET. (Incipit Redemptionis nostrae praecursor testimonium de ipso perhibens, etc. Deest in priori Codice.)

5. Homilia Evangelii sec. Matth., CUM ESSET DESPONSATA. In priori Cod., Homelia domni Bedae IN VIGILIA DOMINI. Incipit in utroque, Nativitatem Domini [Col. 0090A] et Salvatoris nostri Jesu Christi, qui aeternus ante secula, etc.

6. Homilia sancti Evangelii sec. Lucam, PASTORES LOQUEBANTUR. Incipit: Nato in Bethleem Domino, etc. ut in Editis. Deest in primo Cod. Citatur tamen a Jona Aurelianensi episcopo, lib. II de Institutione laicali, cap. 16.

7. Homilia sancti Evangelii sec. Joannem, IN PRINCIPIO ERAT VERBUM. In priori Cod., Homilia domni Bedae IN NATALI DOMINI. Incipit in utroque: Quia temporalem Mediatoris Dei et hominum, etc., ut in Editis.

8. Homilia sancti Evang. sec. Joannem, DIXIT JESUS PETRO, SEQUERE ME; dicenda IN NATALI SANCTI JOANNIS EVANGELISTAE. Incipit in utroque: Lectio sancti Evangelii [Col. 0090B] quae nobis modo lecta est.

9. Homilia Evang. sec. Matth., ANGELUS DOMINI APPARUIT, dicenda IN NATALI INNOCENTIUM. Incipit in utroque: De Morte pretiosa martyrum Christi Innocentium, etc., ut in Editis.

10. Homilia Evangelii sec. Lucam, POSTQUAM CONSUMMATI SUNT DIES OCTO, dicenda IN OCTABAS DOMINI. Incipit in utroque. Sanctam venerandamque praesentis festi memoriam, etc., ut in Editis.

Homilia Evangelii sec. Matth., ANGELUS DOMINI APPARUIT, dicenda IN VIGILIA EPIPHANIAE. Nulla homilia in utroque apographo.

11. Hom. Evang. sec. Matth., VENIT JESUS A GALILAEA IN JORDANEM. In priori Cod., Homelia domni Bedae DIE SANCTO THEOPHANIAE. Incipit in utroque: [Col. 0090C] Lectio sancti Evangelii quam modo fratres audivimus, etc., ut in editis, pro die octava.

12. Hom. Evang. sec. Lucam, IBANT PARENTES JESU PER OMNES ANNOS. In primo Cod., Homelia, domni Bedae DOMINICA PRIMA post Theophaniam. Incipit in utroque: Aperta nobis est fratres charissimi sancti Evangelii lectio, etc., ut in Editis.

13. Hom. Evang. sec. Joannem, NUPTIAE FACTAE SUNT. In primo Cod., Homilia domni Bedae DOMINICA SECUNDA post Theophania. Incipit in utroque: Quod Dominus ac Salvator noster ad nuptias vocatus, etc., ut in Editis.

14. Hom. Evang. sec. Joan., VIDIT JOANNES JESUM VENIENTEM AD SE. In priori Cod. Homilia domni Bedae [Col. 0090D] DOMINICA 2 post Theophania. Incipit in utroque: Joannes Baptista et praecursor Domini; sed in capitulatione posterioris non exstat.

15. Homilia Evang. sec. Lucam, POSTQUAM IMPLETI SUNT; dicenda IN PURIFICATIONE SANCTAE MARIAE. Incipit in utroque Codice: Solemnitatem nobis hodiernae celebritatis, etc., ut in Editis.

16. Hom. Evang. sec. Joan., ERAT DIES FESTUS JUDAEORUM. Deest in primo Codice, incipit: Duo pariter miracula humanae sanationis hodierna nobis sancti Evangelii lectio tradit.

17. Hom. Evang. sec. Joan., VOLUIT JESUS EXIRE IN GALILAEAM. In primo cod., Domni Bedae POST THEOPHANIA. Deest in posteriori Codice, incipit: Audivimus [Col. 0091A] ex lectione Evangelii, fratres charissimi, benignam Redemptoris nostri gratiam.

18. Hom. Evangelii sec. Matth., FILIUS HOMINIS VENTURUS EST IN GLORIA PATRIS SUI. In primo Codice, Homilia domni Bedae DOMINICA 2 in Quadragesima. Incipit in utroque: Quia Dominus ac Redemptor noster electos suos, etc.

19. Hom. Evang. sec. Matth. EGRESSUS JESUS SECESSIT IN PARTES TYRI, etc. Haec deest in primo Codice, incipit: In lectione sancti Evangelii quae nobis modo lecta est, etc. Exstat in Editis ad Dominicam 2 Quadragesimae.

20. Hom. Evang. sec. Joan., PERREXIT JESUS IN MONTEM OLIVETI. In primo Codice, Homilia domni Bedae DOMINICA 3 Quadragesimae sabb. Incipit in utroque: [Col. 0091B] Praesentis sancti Evangelii lectionem tanto intentius considerare, etc.

21. Hom. Evang. sec. Joan., ABIIT JESUS TRANS MARE GALILAEAE. In primo Codice, Homilia domni Bedae IN QUADRAGESIMA. Incipit utroque: Qui signa et miracula Domini ac Salvatoris nostri recte cum legunt, etc., ut in Editis ad Dominicam 4 Quadragesimae.

22. Hom. Evang. sec. Joan., DESCENDIT JESUS CAPHARNAUM. In primo Codice, Homilia domni Bedae FERIA 2 in Quadragesima. Incipit in utroque: Solet movere quosdam, quod in exordio hujus lectionis, etc.

23. Hom. Evang. sec. Matth., CUM APPROPINQUASSET JESUS HIEROSOLYMIS. In primo Codice, Homilia domni Bedae IN PALMIS. Incipit in utroque: Mediator [Col. 0091C] Dei et hominum homo Christus Jesus qui pro humani generis, etc., ut in Editis.

24. Hom. Evang. sec. Joan., PROXIMUM ERAT PASCHA JUDAEORUM. Non exstat in primo Codice. Incipit: Moris esse prudentium solet, etc., ut in Editis.

25. Hom. Evang. sec. Joan., ANTE DIEM FESTUM PASCHAE. In primo Codice, Homilia domni Bedae IN COENA DOMINI. Incipit in utroque: Scripturus evangelista Joannes memorabile illud Domini mysterium, etc., ut in Editis.

In posteriori Codice post librum primum homiliarum legitur: Explicit Homeliarum liber primus, numero XXV; et tamen in ipso Codice exstant homiliae duntaxat XXIII, aliis ex priori Codice suppletis. Pergit Codex posterior:



Incipit capitulatio lectionum sancti Evangelii numero XXIV in libro II ejusdem auctoris.
[Col. 0091D]

1. Homilia sancti Evangelii sec. Matth., VESPERE AUTEM SABBATI. In primo Codice, Homilia domni Bedae IN VIGILIA PASCHAE. Incipit in utroque: Vigilias nobis hujus sacratissimae noctis, etc., ut in Editis.

Haec homilia legebatur in vigilia, hoc est in matutino officio Paschae; et tamen in primo Codice inseritur hoc loco homilia sancti Gregorii in die sancto Pachae legi solita. Idem observa de vigilia Pentecostes, infra.

2. Hom. Evang. sec. Lucam, STETIT JESUS IN MEDIO DISCIPULORUM SUORUM. In primo Codice, Homilia domni Bedae FERIA 3 in Pascha. Incipit in utroque: [Col. 0092A] Gloriam suae resurrectionis Dominus et Redemptor noster, etc., ut in Editis.

3. Hom. Evang. sec. Matth., UNDECIM DISCIPULI. In primo Manuscripto, Homilia domni Bedae FERIA 6: in Pascha. Incipit in utroque: Evangelica lectio, fratres charissimi, quam modo audivimus, etc., ut in Editis.

4. Hom. Evang. sec. Lucam, UNA SABBATI VALDE DILUCULO. Deest in primo Codice, et in Editis. Incipit: Aperta nobis est, fratres, de Resurrectione Domini et Redemptoris nostri lectio recitata.

5. Hom. Evang. sec. Joan., MODICUM ETIAM, NON VIDEBITIS ME. In primo Codice, Homilia domni Bedae IN DOMINICA 2 post Octabas Paschae. Incipit in utroque: Laeta Domini et Salvatoris nostri promissa, etc., [Col. 0092B] ut in Editis.

6. Hom. Evang. sec. Joan., VADO AD EUM QUI MISIT ME. In primo Codice, Homilia domni Bedae TERTIA DOMINICA post sanctum Pascha. Incipit in utroque: Sicut ex lectione evangelica, fratres charissimi, audivimus, etc., ut in Editis.

7. Hom. Evang. sec. Joan. SI QUID PETIERITIS PATREM, etc. Deest in primo Codice, incipit: Potest movere infirmos auditores, etc., ut in Editis.

8. Hom. Evang. sec. Lucam, PETITE ET DABITUR VOBIS. In primo Codice, Homilia domni Bedae in Laetania majore. Incipit in utroque: Dominus et Salvator noster ad coelestis regni gaudia, etc. Non exstat in Editis.

[Col. 0092C] 9. Hom. Evang. sec. Lucam., HAEC SUNT VERBA QUAE LOCUTUS SUM; dicenda in ASCENSU Domini. In utroque ms. Codice incipit: Ascensurus in coelum Dominus, etc., alia autem in Editis.

10. Hom. Evang. sec. Joan.: CUM VENERIT PARACLITUS, dicenda DOMINICA post Ascensa Domini. In utroque et in Editis incipit: Ex multis sancti Evangelii locis invenimus, etc. Haec homilia citatur ab Amalhario, lib. I de Officiis, cap. 37. Itemque lib. II, cap. 1.

11. Homil. Evang. sec. Joan., SI DILIGITIS ME dicenda in IN VIGILIA PENTECOSTES. In utroque Manuscripto et in Editis incipit: Quia Spiritus sancti hodie, fratres charissimi, celebramus adventum, etc.

[Col. 0092D] 12. Hom. Evang. sec. Joan., ERAT HOMO EX PHARISAEIS. In primo Codice, Homilia domni Bedae in Octabas Pentecostes. Incipit in utroque: Sicut ex Lectione sancti Evangelii, fratres charissimi, audistis, etc. Exstat in Editis ad diem inventionis sanctae crucis, et citatur in epistola quam Hincmarus Rhemensis archiepiscopus scripsit nomine concilii Tusiacensis ad Rodulfum Bituricensem, et Frotarium Burdigalensem antistites.

13. Hom. Evang. sec. Lucam, FUIT IN DIEBUS HERODIS, dicenda IN VIGILIA SANCTI JOANNIS. In utroque Ms. et in Editis incipit: Venturus in carne Dominus et Redemptor noster, etc.

14. Hom. Evang. sec. Lucam, ELISABETH IMPLETUM EST TEMPUS PARIENDI, dicenda IN NATIVITATE SANCTI [Col. 0093A] JOANNIS BAPTISTAE. In utroque Codice et in Editis incipit: Praecursoris Domini Nativitas, etc.

15. Hom. Evang. sec. Joan., DIXIT JESUS SIMONI PETRO, dicenda IN VIGILIA apostolorum Petri et Pauli. incipit in utroque ms. Codice et in Editis: Virtutem nobis perfectae dilectionis, etc.

16. Hom. Evang. sec. Matth., VENIT JESUS IN PARTES CAESAREAE, dicenda IN NATALE apostolorum Petri et Pauli. Incipit in utroque ms. Codice et in Editis: Lectio sancti Evangelii quam modo, fratres, aulistis, tanto intensius cogitanda, etc.

17. Hom. Evang. sec. Matth. DIXIT SIMON PETRUS AD JESUM, ECCE NOS RELIQUIMUS OMNIA; dicenda IN NATALI SANCTI BENEDICTI, Biscopi scilicet. Abest in primo Codice, adest in posteriori et in Editis, incipiens: [Col. 0093B] Audiens a Domino Petrus, etc.

18. Hom. Evang. sec. Matth., ACCESSIT AD JESUM MATER FILIORUM ZEBEDAEI, dicenda IN NATALE SANCTI JACOBI APOSTOLI. Addit primus Codex Jacobi fratris Domini. Incipit in utroque, ut in Editis: Dominus Conditor et Redemptor noster vulnera superbiae nostrae, etc.

19. Hom. Evang. sec. Matth., EXIENS JESUS DE FINIBUS TYRI. Abest in primo Codice, incipit: Surdus ille et mutus quem mirabiliter curatum a Domino, etc., ut in Editis.

20. Hom. Evang. sec. Matth., AUDIVIT HERODES TETRARCHA, dicenda IN DECOLLATIONE SANCTI JOANNIS BAPTISTAE. Abest in primo Codice, incipit: Natalem, fratres charissimi, beati Joannis diem celebrantes, etc., [Col. 0093C] ut in Editis.

21. Hom. Evang. sec. Joan., FACTA SUNT ENCENIA, dicenda IN DEDICATIONE ECCLESIAE. Incipit in utroque: Audivimus ex lectione Evangelica, fratres charissimi, quia facta sunt encenia, etc., ut in Editis. In posteriori Codice haec homilia sequenti postponitur, praeponitur in priori.

22. Hom. Evang. sec. Matth., VIDIT JESUS HOMINEM IN TELONEO, dicenda IN NATALE SANCTI MATTHAEI APOSTOLI. Incipit in utroque: Legimus, Apostolo dicente, quia omnes peccaverunt, etc., ut in Editis.

23. Hom. Evang. sec. Joan., STABAT JOANNES ET EX DISCIPULIS EJUS DUO, dicenda IN NATALE SANCTI ANDREAE APOSTOLI. Incipit in utroque Codice: Tanta ac talis est Scripturae divinae sublimitas, etc., ut in [Col. 0093D] Editis, pro vigilia festi.

24. Hom. Evang. sec. Joan. VOLUIT JESUS EXIRE IN GALILAEAM. Deest in primo Codice utpote lacero, adest in altero et incipit: Audivimus ex lectione evangelica, fratres charissimi, benignam Redemptoris nostri gratiam. Deest in Editis.

Sic vero desinit Codex posterior: Explicit Homiliarum liber secundus Bedae presbyteri, numero XXIV.

Ex his intelligimus homilias omnes in feriis omnibus Dominicarum Quadragesimae, et in Dominicos dies post Trinitatem, itemque in festa sancti Stephani protomartyris, sanctae Scholasticae, sanctae Mariae Magdalenae, Transfigurationis Domini, Assumptionis beatae Mariae, sancti Bartholomaei, Nativitatis et [Col. 0094A] Conceptionis beatae Virginis, sancti Michaelis, sancti Lucae evangelistae, Praesentationis beatae Mariae, et alias de communi martyrum, etc., aut subdititias esse aut dubias, aut certe ex sinceris Bedae commentariis in Marcum et Lucam expressas. Nullus sane dubito quin temporibus Bedae eo modo recitaretur Evangelium in Ecclesiis, quo in mss. istis Codicibus habetur. Nondum his temporibus erant conductitii Evangelii praecones, qui Christum propter Lazarum in singulis Quadragesimae feriis populo potioribus in civitatibus annuntiarent, quod saec. XIII tantum, ex occasione Mendicantium ordinum, natum est. Unde quo minus obvium erat Evangelium, eo ab auditoribus avidius excipiebatur, ab enuntiantibus majori gravitatis pondere verborumque suavitate [Col. 0094B] expositum. Qui porro has Bedae homilias suis interpolationibus ita deturparunt, ut ex homiliis XLIX centum quadraginta composuerint, illas ita immutatas disposuerunt juxta rationem hodiernam Evangeliorum distributorum, quae vix quadringentos aetatis annos habet, parum solliciti, an non inde postmodum a criticis superventuris ignorantiae ac supinitatis in facto suo argui possent.

Solas hic tantisper delibemus homilias ad populum varias num. XXII, quarum plurimae indignae sunt omnino viro gravi, qualem fuisse Venerabilem Bedam novimus. Homiliae duae de sancto Wigberto non possunt esse Venerabilis Bedae, qui annis duodecim exstinctus est ante Wigbertum abbatem mortuum [Col. 0094C] anno 747, die 13 mensis Augusti. Item homilia de sancta Scholastica sancto abbati Cassinensi Berthario tribuitur in ms. Cod. Cassinensi, quae spectare videtur potius ad Paulum Langobardum Cassinensem diaconum. Sermones de sancto Bartholomaeo apostolo, Joanne evangelista, de Inventione sanctae crucis, de vinculis sancti Petri, ita absurdi et fabulosi sunt, ut risum moveant. Sermo in festo omnium sanctorum legi solitus, ascribitur Rhabano Mauro in apographis nonnullis, nescio an bene. Illud movet, quod festum omnium Sanctorum institutum est a Gregorio papa III, ut probant veterrima Usuardi exemplaria, et Hugo Menardus in librum Sacramentorum sancti Gregorii, pag. 184, qui anno 731, sedere coepit. At sermo iste cum Bedae stylum habeat, [Col. 0094D] potuit a Beda conscribi sub initium institutae hujus festivitatis.

Scintillae sive Loci communes ex Patribus, pag. 370, attributae sunt Bedae ex conjectura tantum, quod ipse soleret ex aliis excerpere. Nam in Mss. omnibus, ubi frequentissimae in antiquis Galliarum bibliothecis sunt, anonymae semper inveniuntur. Constant scintillae istae sermonibus LXXX, de variis argumentis virtutum ac vitiorum. Humpfredus Wanleius Anglus edidit anno 1706, in-folio, Oxoniae, et Theatro Sheldoniano antiquae litteraturae Septentrionalis librum, ubi, pag. 180, ait exstare ms. in Bibliotheca D. Jacobi Westmonasterii, inter alios, librum Scintillarum seu sententiarum, quas tum ex Scriptura sacra, tum ex Patrum scriptis Beda collegerit versioneque interlineari [Col. 0095A] Saxonica explicuerit. Exstat inter mss. Codices ecclesiarum Angliae cathedralium et aliarum ejusdem regni celebrium bibliothecarum, Codice 6622, in mss. Codicibus Caroli Theyeri Cod. 252, et Codicibus mss. 8135 et 8250; in mss. Jacobaeae bibliothecae Codicibus 413 et 528: Liber Scintillarum cum Saxonica versione interlineari.

De Muliere forti libellus, pag. 459, venerabili Beda indignus non est. Ludit enim aptissimis allegoriis, quae ab illius ingenio non alienae sunt, quamvis nihil habeam quo illi positive attribuam.

Libellus de Officiis, pag. 467, ex dictis quorumdam Patrum excerptus, non potest spectare ad Bedam. Nam ubi de LXX, LX, L et quadragesima loquitur, allegat quaedam quae desumpta sunt ex Anastasio qui [Col. 0095B] scripsit Vitas Romanorum pontificum, in Vita Melchiadis papae. At nullus nescit quam longe ante Anastasium ipse Beda mortuus sit. Unde glossemate prolixiori opus non est ad opusculum istud a Beda auferendum.

Fragmenta allegoricarum interpretationum in Proverbia Salomonis, reperta in Codice antiquo, et pag. 476 posita, sunt incertae fidei atque auctoris.



CAPUT SEPTIMUM. De tomo octavo et ultimo operum Venerabilis Bedae.

Libellus de Templo Salomonis, pag. 1, non indignus est, meo sensu, qui Bedae tribuatur; habet enim gravitatem atque dictionem utcunque Latinam, a stylo Bedae non abhorrentem. Addo hunc auctorem sub [Col. 0095C] finem capitis 24, ultimis fere verbis, allegare libros de Tabernaculo et habitu sacerdotali a se scriptos: Diximus plenius de mensa et candelabro et utroque altari ac basi domus Domini, in libris quos de Factura tabernaculi et habitu sacerdotali scripsimus. Atqui haec conveniunt Bedae qui in indiculo Operum suorum anno 731 a se composito, ait a se scriptos de tabernaculo et vasis ejus, ac vestibus sacerdotum libros tres. Denique hoc opus scriptum ex anterioribus Patribus ut in praefatione testatur, quod Bedae frequens ac pene perpetuum est.

Libelli autem de Creatione sex dierum, pag. 52, Quaestiones super Genesim, pag. 78, Super Exodum, Leviticum, Numeros, Deuteronomium, Josue, Judices, [Col. 0095D] Ruth, libros quatuor Regum, cum libro variarum Quaestionum, sunt unius atque ejusdem auctoris, nec Bedam referunt. Spectant potius ad auctorem Beda posteriorem, cum hic auctor suis Quaestionibus in Genesim, semel atque iterum alleget alphabeticam Interpretationem nominum Hebraicorum, quam mss. Codices attribuunt Remigio Antissiodorensi monacho, circa annum 900 doctrina celebrem. Unde haec opuscula omnia sunt auctoris unius, qui saeculum Ecclesiae X non praecessit.

Commentarius in Psalmorum librum, pag. 307, nihil habet quo Bedae affirmetur, unde spurius censeri debet.

Sermo in psalmum LII, ad haec verba, Dominus de coelo prospexit, etc., pag. 902, est unius ejusdemque [Col. 0096A] auctoris ad quem tomo II Operum Bedae spectat tractatus de Substantiis inscriptus. Nam uti primus, ita et hic postremus, est ad clericos, facitque verbotenus easdem querimonias contra eos qui suo tempore distrahebant substantias et monasteria monachorum victui et vestitui necessaria, magno totius Ecclesiae damno. Audiamus illum, pag. 909. Haec, precor, o rectores, attendite et reminiscentes quod scriptum est, JUDICIUM DURISSIMUM HIS QUI PRAESUNT, FIET, exhortamini invicem pro instauratione coenobiorum destructorum, primo quidem ut praedia exinde ablata coenobitis reddantur, deinde ut hi qui timent Dominum et qui ambulant in viis ejus, caeteris praeponantur. Nam in hoc quam maxime offensus est Deus, quod ea loca quae sibi suisque sanctis mancipata atque consecrata erant, [Col. 0096B] destructa sunt ex rectorum incuria. Si enim Deo famulantes in monasteriis, necessaria quaeque haberent, possent utique alacrius obsequium divinum agere, possent devotius pro regis, pro praesulum ac principum suorum salute, nec non pro totius Ecclesiae statu intercedere; possent etiam si qui professionis suae regulam excederent, a pastoribus suis, licentius corripi. Sed haec omnia, proh dolor! in tanta negligentia a plurimis episcopis habentur, etc. Hoc autem idem argumentum urget longe amplius quam in libro de Substantiis. Praeterea idem paulo ante refert testimonium petitum ex Vita Gregorii Magni a Joanne Diacono, scripta post annos centum et quinquaginta a morte sancti Bedae. Denique in libro de Substantiis indicat se scribere post annum Christi incarnati millesimum, [Col. 0096C] ut ibi jam adnotavimus. Haudquaquam igitur hoc opusculum Bedae convenit:

Commentarius in librum Boetii de Trinitate, pag. 925, olet recentem scholasticae palaestrae methodum, unde longe distat ab ipsis Bedae temporibus. Jure igitur ab omnibus inter spuria ad scholasticam balbutiem projicitur.

Meditatio passionis Christi, septem officii canonici horis accommadata, pag. 955. Convenit non temporibus Bedae, quibus nondum exstabant talia humanae inventionis commenta, sed modernis nostris vel anterioris saeculi, ubi multa a devotis ejusmodi suscitata sunt. Attentis autem ipsis officii ecclesiastici expressis verbis vel mysteriis, longe praeferenda est [Col. 0096D] novitiis ejusmodi inventionibus.

De remediis peccatorum, pag. 961. Hoc opusculum Egberto attribuit Spelmannus tom. I Conciliorum Angliae, fol. 281, tametsi in collectione canonum Regino Prumiensis abbas Poenitentialem librum Theodori, seu Bedae, citet, lib. I, c. 297, atque Yvo et Gratianus ex Poenitentiali Bedae referant capitulum de sacerdote Eucharistiam evomente. Haec multis quidem de Operibus Venerabili Bedae inscriptis, sed necessario non tacendis.

Nunc quae in Editis Bedae Operibus desiderentur, genuina ejus opera quaedam, ex Joanne Mabillonio, in elogio Bedae, loco citato, paragr. 34, paucis exponantur, ad Editionem proximam pleniorem.

Explanatio in Canticum Habacuc, cujus meminit [Col. 0097A] Beda in indiculo, quae ms. in Codice bibliothecae sancti Germani de Pratis Parisiensibus, num. 275. Hoc praefert Exordium: Canticum prophetae Habacuc quod tibi exponi petisti, dilectissima in Christo soror, Sacramenta dominicae passionis maxime pronuntiat. Unde ex consuetudine sanctae et universalis Ecclesiae sexta Sabbati, qua eadem passio completa est, solet in laudibus matutinis per singulas hebdomadas solemniter repeti, etc. Item in Colbertina mss. Codicibus 1059 et 3587.

Carmen de divino Judicio ad Accam episcopum desideratur, editum apud Simeonem Dunelmensem in libro de Gestis regum Anglorum, qui Bedae etiam in ms. Colbertino ascribitur.

Epistola de sexta mundi aetate ad Plegwinam, quae [Col. 0097B] una cum Historia abbatum monasteriorum Wiremuthensis et Girwensis, et epistola ad Egbertum Eboracensem antistitem, a Waraeo nuper edita est in Anglia. Itemque in-16 Parisiis anno 1666, apud Ludovicum Billaine. Denique epistola una ad Albinum quemdam Anglum, quam edidit Joannes Mabillon tom. I Analectorum.

Praeclaram de Bedae Operibus mentionem faciunt Acta eruditorum, Lipsiae, Julii, anno 1693, pag. 289, his verbis: Bedae Venerabilis opera quaedam theologica nunc primum edita, nec non historica antea, semel edita. Accesserunt Egberti archiepiscopi Eboracensis dialogus de ecclesiastica Institutione, et Aldelmi episcopi Scireburnensis liber de Virginitate ex Codice antiquissimo emendatus. Londini, apud Robertum [Col. 0097C] Clavell, 1693, in-4o.

»Venerabilis Bedae Opera Parisiis anno 1544, tribus tomis per Jametium, et anno 1554, ibidem, octo tomis, totidemque tomis Basileae, per Joannem Hervagium, anno 1563, et Coloniae per Antonium Hierat, anno 1612, prodierunt. Ab eo tempore nonnulla Bedae monumenta, quae in istis tomis desiderantur, lucem aspexerunt. Epistolam Bedae ad Albinum, tomo I Analectorum Veterum, pag. 9, Mabillonius inseruit, qui etiam paulo post, pag. 51, Bedae in Paulinas Epistolas genuinum commentarium ab edito diversum, sed aliquando in lucem prolaturum promisit. Idem Mabillonius ex Codice sancti Remigii Rhemensis descripserat Martyrologium Bedae metricum, quod tomo X Spicilegii sui Dacherius vulgavit. Prosaicum [Col. 0097D] autem Bedae Martyrologium, ab eo quod inter Opera ejus legitur, plurimum discrepans, Henschenius et Papebrochius in Actis sanctorum Martii, tomo II, praefixum ediderunt. Neque hic silentio praetermittendus Jacobus Waraeus, qui, anno 1664, Dublini, Bedae historiam de Vitis abbatum Wiremuthensium et Girwiensium, nec non ejusdem duas epistolas, quarum una ad Plegwinam data, tractatum suum de sex Aetatibus, contra eos qui iniquius de eo judicium tulerunt, defendit. Altera Egbertum ad quem scripta est, de munere sacro rite obeundo instituit, et nonnulla status ecclesiastici vitia perstringit, una cum Egberti dialogo de ecclesiastica Institutione, publici juris fecit.

»Horum exemplo de Bedae monumentis etiam bene [Col. 0098A] mereri voluit Henricus Warthonus, qui cum ante triennium in Auctario ad Usseri historiam dogmaticam controversiae de Scripturis et sacris vernaculis, fragmenta quaedam ex Bedae in Genesim expositione, ejusdemque in Canticum Habacuc commentario excerpsisset, nunc duo illa Bedae opuscula e tenebris, quibus hactenus immersa jacuerant, eruit, ne quis cum Oudino, et Colomesio, aliisque, Anglorum genti exprobret quod conterranei sui Bedae scripta penitus neglecta in biblothecarum suarum forulis relinquat. Et Expositio quidem in Genesim, pag. 1, usque ad caput XXII, progreditur, et a versu 4 capitis II incipit, cum anteriora de Hexaemero tomo IV Operum ejus legantur. Descripsit autem hanc Expositionem in Genesim ex ms. Codice Lambethanae bibliothecae, in [Col. 0098B] qua etiam duo exemplaria Expositionis in Canticum Habacuci, pag. 191, invenit, quorum unum descripsit, alterius varias lectiones annotavit. Duobus his opusculis nunquam editis, subjungit ea quae a Waraeo edita paulo ante diximus. Cum enim pauca illius Editionis exemplaria in Angliam, et pauciora in alias regiones devenerint, et jam pridem a multis desiderata fuerint, operae pretium se facturum existimavit clar. Warthonus, si istam Historiam abbatum Weremuthensium et Girwiensium, pag. 221, una cum Egberti dialogo, pag. 268, et duabus Bedae epistolis, pag. 241, denuo prelo subjici, et Waraei notas, quae in Dubliniensi Editione ad calcem rejectae fuerant, locis suis reponi curaret. Addidit etiam, pag. 291, Aldelmi librum de Virginitate, non eum [Col. 0098C] qui ligato sermone scriptus tomo V Lectionum antiquarum Canisii legitur, sed qui oratione soluta compositus in monumentis orthodoxographis et Patrum bibliotheca legitur. Utrumque vitiose editum celebris Gronovius in Monobiblo observationum ad scriptores ecclesiasticos, cap. 4, 8, 15 et 20, emendare aggressus est. Et metrici quidem tractatus emendationem, ope ms. Codicis Oxoniensis satis feliciter ipsi cessisse Warthonus judicat, non aeque correctionem tractatus alterius in prosa scripti, cum ea meris ingenii conjecturis nixa fuerit. Warthonus igitur elegantissimum hunc Aldhelmi tractatum ex antiquissimo Lambethano Codice nitori suo restituendum duxit, cui aliud exemplar ms. suppeditavit bibliotheca ecclesiae cathedralis Sarisburiensis, ex quo indiculum [Col. 0098D] capitum descripsit, cujus ductu hunc tractatum in plures sectiones distinguere ipsi placuit.« Haec a me adjecta post dissertationem jam diu compositam et conscriptam.



CAPUT OCTAVUM. Quomodo in posterum ordinanda sint Opera Bedae, in Editionibus futuris.

Commodius autem meo quidem sensu, et absque saniorum praejudicio, Opera Venerabilis Bedae in Editionibus proxime futuris ita distribuerentur, ut quae dubia sunt, ea omnia, sive philosophica, sive ad artes alias pertineant, in ultimum volumen conjicerentur; quae ad certos spectant auctores, foras projicerentur, aliis sic dispositis:



TOMUS PRIMUS SEU VOLUMEN PRIMUM Eorum quae spectant liberales artes et philosophiam.
[Col. 0099A]

    Incunabula artis grammaticae Donati.
    De octo Partibus orationis liber.
    De Arte metrica liber.
    De Schismatibus sacrae Scripturae.
    De Tropis sacrae Scripturae.
    De Orthographia liber.
    De arithmethicis Numeris cum dialogo de notis numerorum et ratione temporum.
    De arithmeticis Propositionibus.
    De ratione calculi et de divisione numerorum ad Constantinum.
    De Loquela per digitorum gestus. Itemque libellus de Ratione unciarum.
    [Col. 0099B] Libellus de Argumentis lunae, pag. 143.
    Decennovennales circuli, pag. 257.
    De Cyclo paschali, pag. 306.
    Liber de Constitutione mundi coelestis terrestrisque, p. 323.
    De circulis sphaerae et polo, p. 365.
    De planetarum et signorum Ratione, p. 369.
    Libellus de Tonitruis, ad Herenfridum, p. 387.
    Libellus de Ratione computi, p. 418.
    De Natura rerum liber, tom. II, p. 1.
    De temporum Ratione, seu de temporibus, tom. II, p. 43.
    De sex mundi aetatibus Chronicon, sive libellus, p. 103 tomo II.
    De Temporibus liber, tomo II, p. 118.
    [Col. 0099C] Epistola de aequinoctio vernali, juxta Anatolium, tom. II, p. 230.





TOMUS SECUNDUS, Commentariorum in libros Veteris Testamenti.

    Hexaemeron, sive de sex dierum Creatione libellus.
    Expositio in Genesim, cum sequentibus, quae omnia tom. IV continentur pleraque saltem.
    Explanatio in Exodum, in Leviticum, in Numeros, in Deuteronomium.
    Allegorica Expositio in IV libros Regum, libris IV.
    Quaestiones XXX in libros Regum.
    De tabernaculo et vasis ejus ac vestibus sacerdotum, libri III.
    Libellus de templo Salomonis, tomo quidem octavo.
    [Col. 0099D] Expositio in Parabolas Salomonis, lib. III.
    Expositio in Cantica canticorum, lib. VII.
    Expositio allegorica in librum Tobiae.
    Expositio allegorica in Esdram et Nehemiam prophetas, lib. III.
    Expositio in Canticum Habacuc, passim manuscripta, de qua egimus.
    De Muliere forti libellus, tomo VI, pag. 459.





TOMUS TERTIUS, Commentariorum in libros Novi Testamenti, et Sermonum.

Qui omnes tomis V et VI Editionum Bedae continentur, nempe:

Expositio in Evangelium Marci, libris IV, pag. 92.

[Col. 0100A] Expositio in Evangelium Lucae, libris VI, pag. 217.

Expositio in Ev. Joannis, pag. 451.

Expositio in Acta apostolorum, p. 625.

Retractationes in Acta apostolorum tomo VI, pag. 1.

Expositio seu commentarius in quatuordecim Epistolas sancti Pauli apostoli, ex ipsis sancti Augustini sententiis, non qui tomo VI habetur, sed quem manuscriptum et nondum impressum diximus.

Expositio in septem Epistolas canonicas Jacobi, Petri, Joannis et Judae, p. 673.

Explanatio in Apocalypsim beati Joannis apostoli, p. 761.

Sermones Venerabilis Bedae, seu Homiliarum libri duo, continentes homilias XLIX, tantum cum Homilia de festo omnium Sanctorum, quae ad ingenium [Col. 0100B] sancti Bedae accedere maxime videtur, projectis sermonibus eo modo, quo misere interpolati sunt tomo VII in omnibus impressis.

Scintillae seu Excerptorum ex sanctis Patribus, sermones octoginta, tomo VII, p. 370.



TOMUS QUARTUS, Historicorum, vel operum ad historiam ecclesiasticam spectantium.

Historia ecclesiastica gentis Anglorum, quam regi Anglorum Ceolulfo obtulit.

Historia abbatum monasteriorum Wiremuthi et Girwae, libris II, cum epistola ad Plegwinam, de sexta mundi aetate, et epistola ad Egbertum Eboracensem antistitem.

Vita sancti Cuthberti Lindisfarnensis episcopi, [Col. 0100C] libris II.

Vita sancti Felicis Nolae episcopi, caeteris omnibus proscriptis ut ad alios auctores spectantibus.

Martyrologium Bedae, non quomodo impressum est tomo III Operum Bedae, sed quomodo Bollandistae ediderunt, nimirum interpolamentis Flori charactere minutiori expressis. Quantum autem ad metricum de quo locuti sumus haudquaquam Bedae esse videtur.

Libellus de Locis sanctis, tomo III pag., etc.



TOMUS QUINTUS, Suppositorum quorum incerti auctores sunt.

Ephemerides, seu Computus vulgaris, tom. I, pag. 169 [Col. 0100D] et seqq., incerti scriptoris.

De embolismorum ratione Computus, tom. I, pag. 215 et seqq.

Libelli duo de Musica theorica et practica, tom. I, pag. 344 et seqq.

Libelli de Prognosticis temporum, pag. 390, de Mensura horologii, pag. 392; de Astrolabio, pag. 394; de Nativitate infantium prognostica, pag. 397; de Minutione sanguinis, pag. 398; de septem Miraculis mundi, pag. 400; vere libelli indigni qui venerando Bedae tribuantur.

Hymni Bedae presbytero inscripti, pag. 401 et sequentibus.

Sententiae, sive Axiomata philosophica, tom. II, pag. 124.

[Col. 0101A] Sententiae ex Operibus Ciceronis excerptae, tom. II, pag. 166.

Liber Proverbiorum alphabeticus, tom. II, pag. 185.

Libellus de substantiis, seu sententiae morales, tom. II, pag. 200.

De Divinatione vitae et mortis, tom. II, pag. 233, cum sequentibus in impressis, quae neniae sunt.

Interpretationes nominum Hebraicorum sacrae Scripturae, ordine alphabetico digestae, tomo III, ad calcem.

Excerptiones Patrum, Collectanea, Flores ex diversis, Questiones, Parabolae, etc., ibid.

Expositio in Evangelium Matthaei, libris IV, tomo IV, p. 1.

De Nominibus locorum vel civitatum quae in libro [Col. 0101B] Actuum apostolorum leguntur, tom. IV, p. 666.

Libellus de Officiis, tom. VII, p. 467.

Fragmenta allegoricarum interpretationum in Proverbia Salomonis, tom. eod., p. 476.

Libellus de Creatione sex dierum, tomo VII, p. 52.

Quaestiones super Genesim, ibid., pag. 78, super Exodum, Leviticum, Numeros, Deuteronomium, Josue, Judices, Ruth, libros quatuor Regum, cum libro diversarum quaestionum, ibid.

Commentarius in librum Psalmorum, tomo VII, p. 307.

Sermo prolixus in psalmum LII, ibid., pag. 909.

Commentarius in librum Boetii de Trinitate, p. 925, ibid.

Meditatio passionis Christi septem officii canonici [Col. 0101C] horis accommodata, ibid., p. 955.

[Col. 0102A] De Remediis peccatorum, p. 961, ibid.


QUAENAM PROJICIENDA SINT FORAS, SEU EXTRA BEDAE OPERA?

De Elementis philosophiae libri quatuor, tom. II Operum Bedae, p. 206, quae sunt minor Philosophia Guillelmi de Conchis.

Vitae sanctorum Columbani, Attalae, Eustasii, abbatum Luxoviensium, tomo III.

Itemque Vitae sanctorum Patricii, libris duobus, Bertulfi abbatis Bobiensis, Arnulfi Metensis episcopi, Vedasti Atrebatensis episcopi, Burgundoforae abbatissae, etc., de quibus ibidem egimus.

Martyrologium eo modo quo ibidem falso expressum est.

[Col. 0102B] Commentarius in librum Job, libris III, tomo IV quem constat spectare ad Philippum presbyterum.

Commentarius maximus in quatuordecim Epistolas sancti Pauli apostoli, qui spectat ad Florum Lugdunensem diaconum.

Homiliae de Laudibus sancti Pauli, quae sancti Joannis Chrysostomi sunt. Haec nos annotanda duximus de Scriptis sancti Bedae presbyteri, nec dubitamus quin alia alii etiam observent quibus haec nostra nullatenus praejudicare possunt, nec enim omnia noscimus omnes. Observat Guillelmus Cavus, in Historia scriptorum Ecclesiae, ad annum 701, p. 476, in Anglia multos mss. Codices, qui Bedae nomine praenotantur, quos in Editione Operum Bedae futura non negligendos ego existimaverim, licet de earum [Col. 0102C] plurimis maxime dubitem, non sine causa.




[Col. 0101]
FABRICII NOTITIA IN VEN. BEDAM.
(Biblioth. med. et inf. Latin.)

[Col. 0101C] De Bedae patria, conditione et aetate nihil certius afferre licet, quam quod ipse ad calcem Historiae Anglor., tom. III, p. 151: Haec, Domino adjuvante, digessi Beda Dei famulus et presbyter monasterii beatorum apostolorum Petri et Pauli, quod est ad Wirimundam [(a) 1Kb] et Ingirvum. Qui natus in territorio ejusdem monasterii [(b) 1Kb] , cum essem annorum septem, cura propinquorum, [Col. 0101D] datus sum educandus reverendissimo abbati Benedicto, ac deinde Ceolfrido, cunctumque ex eo tempus vitae in ejusdem monasterii habitatione peragens omnem meditandis Scripturis operam dedi, atque inter observantiam disciplinae regularis, et quotidianam cantandi in ecclesia curam, semper aut discere, aut docere, aut scribere dulce habui. Decimo nono autem [Col. 0102C] vitae meae anno diaconatum, tricesimo gradum presbyteratus [(c) 1Kb] . Utrumque per ministerium reverendissimi episcopi Joannis (tunc Hagustaldensis, postea Eboracensis) jubente Ceolfrido abbate (Wirimundensis monasterii) suscepi. Ex quo tempore accepti presbyteratus usque ad annum aetatis meae quinquagesimum nonum, haec in Scripturam sanctam meae meorumque [Col. 0102D] necessitati ex opusculis venerabilium Patrum breviter annotare, sive etiam ad formam sensus et interpretationis eorum superadjicere curavi. Hic Beda presbyter, utilibus scriptis Ecclesiae Venerabilis, diem obiit anno 735 [(d) 1Kb] . De quo Mabillonius, parte I saeculi tertii Benedictini, et Acta sanctor., 27 Maii, tom. VI, pag. 718 seq., ubi etiam, pag. 720, Vita scripta a [Col. 0103A] Turgoto, priore Dunelmensi, circa an. 1100, ex ejus Historia Ecclesiae Dunelmensis, quae sub nomine Simeonis Dunelmensis perperam excusa inter decem scriptores Hist. Anglicanae. De operibus ejus post Possevinum diligentius disseruit Oudinus, tomo I, pag. 1672 et seq. Videor tamen mihi actum non agere, si et ipse tanti viri scripta distincte referam, primo quae exstant in octo tomis ejus Operum, novissime post Editiones Paris. 1544, 1554, Basil. 1563, Colon. 1612, vulgatis Colon. 1688; deinde illa quae in hisce tomis desiderantur.



TOMO I.

Cunabula grammaticae artis Donati restituta, pag. 1.

De octo Partibus orationis, pag. 14.

[Col. 0103B] De Arte metrica ad Wigbertum levitam pag. 25, seq. Exstat et in Grammaticis Putschii, pag. 2350, 2383, et pars praefigitur hymnis ecclesiasticis a Georgio Cassandro editis anno 1556, et inter Cassandri Opera, Parisiis 1616, fol., qui Hymnos etiam Bedae exhibet, p. 195, 206, 239, 244, 254, 263, 266, 274, 280, 281, 293.

De Schematibus sacrae Scripturae, pag. 42, et Tropis, pag. 48. Prodiit etiam separatim Venet. 1522, et cum figuratis locutionibus ex Augustino et Chrysostomo collectis per Bartholomaeum Westheimerum, Basil. 1536, in-8o, et inter Rhetoras Francisci Pithoei, p. 342, 355.

De Orthographia, pag. 53, ordine alphabetico. Alius hujus argumenti liber in Grammaticis Putschii, [Col. 0103C] pag. 2327, 2350.

De arithmeticis Numeris, pag. 72.

De diversis Speciebus numerorum et Mensa Pythagorica, pag. 75.

De Computo, dialogus, pag. 85.

De Divisionibus temporum, pag. 89. Ms. Codex auctior commendatur a Mabillonio, tomo I Musei Ital., pag. 69.

De arithmeticis Propositionibus, sive problematibus, pag. 100.

Libellus de Asse et partibus ejus, et de ratione calculi, pag. 111.

De numerorum Divisione, ad Constantinum, pag. 123.

De Loquela per gestum digitorum et de temporum [Col. 0103D] ratione, pag. 127, cum glossis Bridferti Ramesiensis, et scholiis J. Noviomagi. Hunc libellum suppositum Bedae existimat Petavius, p. 159 Epist. Aliud tamen visum Joanni Aventino, ut notavi supra, pag. 391.

Libellus de Ratione unciarum, pag. 140.

De Argumentis lunae, ex Victorio Aquitano, Dionysio Graeco, etc., pag. 143.

Computus vulgaris, sive Ephemeris, pag. 169. Auctoris Beda junioris esse probat Oudinus, tom. I, pag. 1683.

Martyrologium, versibus hexametris, quod incipit:

Primum nunc Jani vocitatum nomine mensem,
pag. 191. Wandelberti Prumiensis, non Bedae. Aliud [Col. 0104A] Martyrologium breve itidem versibus hexametris sub Bedae nomine vulgatum a Dacherio, incipit:

Bissena mensum vertigine volvitur annus,
tomo X Spicilegii, pag. 126, et tomo II, Edit. novae, in-folio, pag. 23.

De embolismorum Ratione computus, p. 215, cum tetrastichis singulis ad singulos menses. Etiam hunc computum Bedae abjudicandum et Radulpho de Linham, Anglo, ascribendum esse, Oudinus disputat.

Decennovales Circuli Dionysi Romani Exigui, beati Cyrilli et Bedae LXXXIV, usque ad annum 1595, cum praefatione (Abbonis Floriacensis), p. 257

De Cyclo paschali, pag. 306.

Canones decennovennalium circulorum, pag. 321.

De mundi coelestis terrestrisque Constitutione, p. [Col. 0104B] 323.

Musica theorica, pag. 344, et practica [Ita leg., pro quarta] seu mensurata, pag. 351. Junioris esse scriptoris contendit Oudinus, quem vide, tomo I, pag. 1685.

De Circulis sphaerae et Polo, pag. 365.

De planetarum et signorum Ratione, p. 369, ex mente Hebraeorum, Chaldaeorum, Aegyptiorum, pag. 371.

Mensium notae, pag. 377.

Libellus de Tonitruis, ad Herenfridum, quem Patrem Venerandum appellat, pag. 387, translatus ex Graeco, fortasse J. Laurentii Philadelphiensis Lydi, de quo in Bibliotheca Graeca, lib. III, cap. 20, pag. 513.

Pronostica temporum, pag. 390.

[Col. 0104C] Mensura horologii, pag. 392, ubi et de Diebus Aegyptiacis, pag. 394.

Libellus de Astrolabio, pag. 394.

De Nativitate infantum, pag. 397.

De Minutione sanguinis, pag. 398.

De septem mundi Miraculis, pag. 400.

De Anno, de Ratione temporum, de Celebritate temporum, de variis computi Regulis, carmina versibus hexametris, pag. 401.

Dionysius de Annis, trochaicis versibus, pag. 413.

Libellus de Ratione computi per quaestiones et responsiones, pag. 418. Confer Rabani librum de Computo, scriptum anno septimo Ludovici imperatoris et editum a Baluzio in limine tomi I Miscellan., et Helpericum, qui in prologo libri de Computo, [Col. 0104D] quem anno 930 composuit, etiam Bedam laudat.

De Duodecim Signis, de Aetatibus, etc., carmina; et Prisciani de Astronomia, pag. 434. Manfredi carmina, p. 435, et embolismorum ratio, prosario sermone, p. 450. Versus de urbe Roma et Treverensium pag. 449.



TOMO II.

De Rerum Natura liber, cum glossis incerti auctoris, Brideferti Ramesiensis, et Joannis Noviomagi, pag. 1. Hunc et proximum librum Bedae esse negavit Stephanus Vitus, sed merito refragante Petavio, pag. 157 Epist.

De temporum ratione, cum ejusdem Brideferti et Noviomagi scholiis, pag. 43. Cum Codice bibl. cathedralis [Col. 0105A] Wirceburgensis collatum hunc librum vide in J. Georgii Eckarti commentariis de rebus Franciae Orientalis et episcopatus Wirceburg., tom. I, pag. 825.

De sex Aetatibus mundi, sive Chronicon, a rerum origine usque ad nonum annum Leonis Isauri, mundi 4680 (Christi 726), pag. 103. Appendix e diversis auctoribus, quae in Basileensi editione subjecta legitur, a Coloniensi abest. Prodierat hoc Chronicon Parisiis apud Joannem Petitum 1507, in-4o, et cum scholiis Joannis Bronchorstii, Coloniae 1537. Conferendum quoque Chronicon breve Bedae, quod continuatum usque ad annum 810, ex ms. Codice, edidit Andreas du Chesne, tom. III Scriptorum Francor., pag. 125, 129.

Liber de temporibus ad intelligendam supputationem [Col. 0105B] temporum sacr. Scripturae, pag. 118, cum scholiis J. Noviomagi. Fragmentum ex Seb. Munsteri, lib. II Cosmographiae, vide apud Colomesium in Paralipomenis de S. E., pag. 220.

Sententiae, sive axiomata philosophica ex Aristotele, p. 124, ordine alphabetico. Separatim saepius edita, ut Lond. 1592, in-8o, Ingolstadii, 1593, in-8o, Parisiis 1604, in-8o.

Sententiae in Ciceronis libris III de Officiis, pag. 166, de Amicitia, pag. 173, de Senectute, p. 176, Paradoxis, p. 178, Tusculanarum quaestionum libris V, p. 180, Sexto de Rep. (sive Somnio Scipionis), pag. 183. Epitaphium Ciceronis triplex, pag. 184.

Proverbiorum et sententiarum liber, ordine alphabetico, pag. 185. Hunc et duos superiores sententiarum [Col. 0105C] libros Beda indignos et longe recentioris esse scriptoris Oudinus disputat.

De Substantiis libellus, pag. 200, quo substantias sive bona monasteriorum dissipare dissuadet, et alia varia praecipit clericis utilia et laicis Benedictinus aliquis duodecimi vel undecimi saeculi, judice eodem Oudino.

sive Elementorum philosophiae libri IV, p. 206, non Bedae, sed Guilelmi de Conchis, de quo infra.

De Paschae Celebratione liber, sive de Aequinoctio verno, juxta Anatolium Aegyptium, apud Euseb., epistola ad Wichredam presbyterum, quem sanctissimum fratrem appellat, pag. 230. In hac laudat et Proterium et Cyrillum, Alexandrinos antistites, de eodem argumento, et Victorem Capuanum, epistolas [Col. 0105D] paschales Dionysii Exigui, et ordinationem feriarum paschalium per Theophilum episcopum Caesariensem ac reliquorum episcoporum synodum, pag. 232. Porro exemplum anni 776, pag. 232, adjectum est a juniore manu, quod non exstat in Editione Petri Francisci Chifletii, ante Historiam Bedae Anglicanam, Parisiis 1681, in-4o, atque in antiquissimo Codice bibl. Laubiensis deesse notavit Mabillonius, in elog. Bedae, num. 29, et tomo I Analect., pag. 11 (Edit. novae pag. 398). Petavius, in Epistolis, p. 157, monet librum de Aequinoctio in Mss. Philippo tribui presbytero. Sed haud dubie Bedam auctorem habet, cujus [Col. 0106A] ipse meminit in indice Operum suorum ad calcem Historiae.

De Divinatione mortis et vitae, Petosiris ad Necepsum regem Aegypti epistola, pag. 233. Hanc cum duabus proximis scriptionibus inter naenias Beda indignas Oudinus refert, quo referenda etiam Rota vitae et mortis, quam sub Bedae nomine exhibet Arnoldus Wion, t. II Ligni vitae, pag. 827, et ex eo Possevinus, tomo I Apparatus, pag. 204.

Arca Noae, Ecclesiae typus, p. 235, et De linguis gentium, ibid.

Sibyllinorum verborum Interpretatio, pag. 236. Exstat et ad calcem Sibyllinorum Joannis Obsopoei, pag. 515. Liber Bedae de Temporibus, teste Muratorio exstat in Cod. Ambrosiano ante annos mille [Col. 0106B] eodem judice scripto, in quo capita 16, 17, usque ad finem, ab Editis discrepant; ferunt etiam in fine additamentum chronologicum post Bedam ab alio quopiam adjunctum; id vero attingit usque ad praesentem annum (sic ibi), qui est annus regni Caroli 42, imperii vero 9.



TOMO III.

Historiae ecclesiasticae gentis Anglorum ad Ceolulfum regem libri V, pag. 1, a primo Julii Caesaris in Britanniam adventu usque ad annum Christi 731, et ab adventu Anglorum in Britanniam, 285. Opus praeclarum, quanquam arguitur Beda a Montacutio, II Origin., pag. 210, quod, rebus notatu dignioribus omissis, fabulas inficetas quandoque fuit sectatus. Post Editiones veteres Argentorat. 1500, 1514, Hagan. [Col. 0106C] 1506, Antuerp. 1550, Lovan. 1566, et Colon. 1601, in-8o, et in Commeliniana scriptorum de rebus Anglicis sylloge, an. 1587, cum continuatione de qua supra, pag. 267, et sine illa inter Bedae Opera; commemorandae tres recentiores, Cantabrigiensis cum Saxonica Alfredi regis versione, sive paraphrasi, et Abrahami Wheloci notis, 1644, fol., Parisiensis locupletior notis et dissertationibus Petri Francisci Chifletii [(a) 1Kb] , S. J., 1671, in-4o, et Londinensis 1722, in-fol. [(b) 1Kb] , cum Vita Cuthberti utraque, Chronico, Historia abbatum Wiramuth. et Girum, libro de Locis sanctis, Vita Felicis et Martyrologio, ex recensione Joannis Smithi.

Epitome sive Breviarium Historiae Anglorum, p. 147. Hanc oportet ab alio post Bedam deductam esse [Col. 0106D] usque ad annum 766, nam in antiquissimo Codice quem evolvit Mabillonius, non excedit annum 731.

Vita Cuthberti, episcopi Lindisfarnensis, ad Edfridum episcopum et fratres Lindisfarnensis insulae, pag. 151. Huic, quam habet etiam Surius 20 Martii, addenda Acta Cuthberti versibus scripta hexametris, editaque a Canisio, tomo V, II, Lect. antiq., p. 692, et t. II Edit. novae Basnagianae sub init. Utraque in Actis sanctor. et iterum recensita a J. Smith, inter scripta Bedae quaedam, Lond. 1722, in-fol. Loca nonnulla in illo poemate illustrat Barthius, III, 19, Adversarior.

[Col. 0107A] Vita beati Felicis confessoris, ex metrico opere beati episcopi Paulini, pag. 186. Exstat et in Actis sanctor. 14 Januar., tom. I, pag. 943, et a J. Smitho recensita, Lond., 1722, in-fol

Sancti Vedasti episcopi Atrebatensis Vita, p. 191, cum homilia die ejus natali, dicenda ad populum, pag. 198. Gallum quemdam, non Bedam auctorem esse Oudinus contendit. Confer Acta sanctor. 6 Februarii.

Vita sancti Columbani, pag. 199, et Attalae abbatis, pag. 222. Auctor Jonas Luxoviensis, de quo infra: adde Surium, 21 Novembr. Th. Massinghami Florilegium sanctorum Hiberniae, pag. 219. Mabillonii Acta ord. Benedict., t. II, p. 1001, 1031.

Beati Patricii, Hibernorum apostoli, Vita, miracula [Col. 0107B] et transitus, libris II, p. 225, qui auctorem habent Probum Hibernum, Vide Baronium, ad Martyrolog., 17 Martii, et ubi Vita ipsa habetur, Acta sanct., tom. III Mart., p. 97 seqq.

Vita sancti Eustasii, qui discipulus sancti Columbani fuit, pag. 243. Auctor Jonas Luxoviensis.

Bertholfi Vita, abbatis Bobiensis, pag. 248. Auctor idem Jonas.

Vita Arnolfi Metensis episcopi, pag. 253. Paulum Diaconum, non Bedam, habet auctorem.

Sanctae Burgundoforae abbatissae Vita, pag. 258. Bedae itidem supposita.

Passio sancti Justini novennis pueruli martyris sub Diocletiano et Maximiano, pag. 266, versibus liberis iambicis quaternariis.

[Col. 0107C] Martyrologium, pag. 277. Neutiquam sincerum Bedae, sed interpolatum multis modis, quale prodierat Antuerp., 1565, in-12. Vide Bollandum, praef. ad tom I Act. sanctor. Januarii, pag. 40. seq.; Albertinum, de sancta Eucharistia, pag. 263; et Launoii diss. de Victorinis, pag. 36. Genuinum Bedae, qui dies CLXXX vacuos reliquit, ubi nec Florus, teste Adone, omnes supplevit, cum Flori aliorumque supplementis, distincto typorum charactere excusis, exhibent Henschenius et Papebrochius in prolegomenis ad tomum secundum Actorum Martii. In illo reperias quae ex Beda ab Amalario citantur, II, XXIV, de Officiis eccles. et de Ordine antiphonarii, cap. 28, ut Colomesio jam notatum. Additamentum ad Bedae Martyrologium ex Codice [Col. 0107D] Wirceburgensi, Sec. IX, et necrologium insertum Bedae Martyrologio, exhibet J. Georgius Eckarthus, tom. I Commentarior. de Rebus Franciae Orientalis et Episcopatus Wirceburg., pag. 829, 830. De differentiis Martyrologii metrici a Dacherio editi (de quo supra, pag. 498) ab hoc Henscheniano, vide, si placet, Oudinum, tom. I, pag. 1683.

De situ Hierusalem et locis sanctis libellus, de opusculis majorum abbreviatus, pag. 363. Ex Arculfo et Adamanno, de quo supra, p. 15.

Interpretatio nominum Hebraicorum, ordine alphabetico, pag. 371. Hanc Oudinus testatur in Codicibus optimae notae tribui Remigio Antissiodorensi.

[Col. 0108A] Excerptiones Patrum, Collectanea, Flores ex diversis, Quaestiones et Parabolae, pag. 480. Hae pariter, et quae deinceps in hoc tomo sequuntur, parum digna Bedae ingenio judicantur a viris eruditis.

De XII Lapidibus, pag. 491.

De XII Luminaribus Ecclesiae, ibid. Hoc est quod fertur etiam sub Hieronymi nomine de XII Doctoribus, ad Desiderium, atque in Bibliotheca Ecclesiastica subjectum est a me Catalogo Hieronymiano, pag. 226, licet nec Hieronymum nec Bedam habeat auctorem.

De septem Donis Spiritus sancti, pag. 492.

De septem Ordinibus, pag. 493.

De quindecim Signis ante diem judicii, pag. 494.

De cruce Domini, de quatuor Ordinibus, pag. 495.

[Col. 0108B] De Eucharistia sumenda, pag. 469.

Hymni de die judicii, pag. 496 seq.

Sex Formulae orationum, sive precum, pag. 498, 499, 500.



TOMO IV.

Hexaemeron, sive de sex dierum Creatione, ad Accam abbatem, p. 1. Adde tom. VIII, pag. 52, 79 seq.

Caetera in Geneseos capita XXI, ad eumdem Accam, mss. in Bibliotheca Lambethana, ex quo Codice illa edidit H. Warthonus, ut infra dicam.

In Genesin, pag. 19, Exodum, pag. 87. Leviticum, pag. 121, Numeros, pag. 139, et Deuteronomium, quod Latine Altera lex, pag. 156.

In Samuelem prophetam, sive in priorem ejus [Col. 0108C] librum allegorica expositio libris IV, p. 167, 203, 246, 293.

In libros Regum, hoc est libros Samuelis et Regum, quaestiones triginta, liber I, p. 353.

Allegorica Expositio in Esdram et Nehemiam (qui et Esdrae secundus) prophetas, libris III, pag. 348, 375, 405, in Tobiam, pag. 347.

In Job, libri III, ad Nectarium episcopum, quem Patrem beatissimum appellat, pag. 447, 511, 575, sub genuino Philippi presbyteri nomine editi Basileae an. 1527; atque Philippi esse hos in Job commentarios, qui sub Hieronymi nomine a Fausto Regiensi laudantur, fidem facit ipse Beda libro de Ratione unciarum. Vide infra, in Philippo.

Super Parabolas, libri III, pag. 634, 658, 698, [Col. 0108D] inter Hieronymi Opera perperam editi.

In Cantica canticorum libri VII, quorum primus est contra Julianum [(a) 1Kb] Celanensem episcopum, qui commentariis suis errores Pelagianos contra Gratiam Dei insperserat. Liber septimus totus est ex dictis Gregorii M. sicut Paterius ex ejusdem scriptis Catenam in totam Scripturam concinnaverat, pag. 714, 728, 748, 763, 786, 807, 827.

De tabernaculo, et vasis ejus, ac vestibus sacerdotum, libri III, pag. 838, 859, 889.



TOMO V.

In Matthaeum libri IV, pag. 1, 23, 45, 66. Joannes [Col. 0109A] Aventinus Melanchthoni testatus fuit se in ms. Passaviensi legisse enarrationem verborum Coenae dominicae, quae in Editis desideratur.

Expositio Orationis Dominicae, pag. 91

In Marcum libri IV, pag. 92, 122, 152, 183.

In Lucam, ad Accam presbyterum, pag. 215, cujus epistola adhortatoria pag. 213, praemittitur, libri VI, p. 217, 262, 301, 338, 375, 415.

In Joannem, praemisso breviario, distincto capitibus XIV, pag. 451. Thomas in Catena sua allegat quandoque e Beda, quae in Editis non habentur, et conveniunt cum Erici commentariis.

In Acta apostolorum Expositio erudita, ad Accam presbyterum, p. 625.

Expositio de nominibus locorum quorum mentio in [Col. 0109B] libro Actuum apostolorum, pag. 665, ordine alphabetico.

Super epistolas catholicas, divi Jacobi, Hierosolymitani episcopi, pag. 673; Petri I, pag. 694, et II, pag. 713; Joannis I, ex Augustino maxime, pag. 727, II, pag. 752, et III, pag. 754; Judae, pag. 755. Prologum edidit Guil. Cave, in Historia litteraria scriptorum Eccles., ad annum 700.

In Apocalypsin, cum prologo ad fratrem Eusebium, de septem ejus periochis, et septem ad eam intelligendam regulis Tychonii, pag. 761, 816. Hunc commentarium, in quo Primasium etiam secutum se Beda non diffitetur, plurimi faciunt Nicolaus Zegerus, notis in Nov. Testam., et Rich. Simon, tom. III Hist. crit. N. T., p. 345.



TOMO VI.
[Col. 0109C]

Liber Retractationis in Actus apostolorum, pag. 1, quo in libro plurimum eruditionis et judicii Bedam monstrare notavit idem Simonius, pag. 340. Adde ejus dissertationem de Mss. Novi Testamenti, pag. 59 seq., et Joannis Millii prolegomena ad Novum Testamentum, § 1022 seqq.

In eumdem Actuum librum Quaestiones quinque, pag. 29.

In Epistolas Pauli Expositio, ex scriptis sancti Augustini collecta [(a) 1Kb] , in Epistolam ad Romanos, pag. 31; in I ad Corinthios, pag. 253, in II, pag. 447; ad Galatas, pag. 511; ad Ephesios, pag. 562; ad Philippenses, pag. 609; ad Colossenses, pag. [Col. 0109D] 647; ad Thessalonicenses, I, pag. 673, II, pag. 689, ad Timotheum, I, pag. 697, II, pag. 738; ad Titum, pag. 759; ad Philemonem, pag. 765; et ad Hebraeos, pag. 766. Subjunguntur Chrysostomi homiliae septem ex Aniani [(b) 1Kb] versione cum ejus epistola ad Evangelum, pag. 823, et Gaufridi Foussardi, Cenomani, epistola ad Petrum Securibilem, archidiaconum Rothomagensem, de hac Bedae in Pauli Epistolas lucubratione. Quanquam vero commentarium ejusmodi collegisse se Beda ipse testatur, laudatque etiam Lupus Ferrariensis, epist. 76, et Hincmarus, II adversus Gotheschalcum, tamen genuinus Bedae [Col. 0110A] in Epistolas Pauli commentarius nondum lucem vidit, qui ms. exstabat apud Mabillonium [(c) 1Kb] , Collectaneum Bedae in Apostolum, ex Operibus beati Augustini. Editus autem ille, quem vulgavit jam dictus Boussardus an. 1499, in-fol., nec Bedae est, nec Petri abbatis Tripolitanae provinciae, quem simile opus adornasse constat ex Cassiodoro, cap. 8 divinar. Lect., nec Bartholomaei Urbinatis, de cujus milleloquio Augustiniano supra, pag. 485, sed Flori, magistri Lugdunensis, monachi sancti Trudonis, qui similem commentarium concinnavit, non ex Augustino solum, qui videtur hic ipse sub Bedae nomine editus, sed et alium ex Patribus aliis, Cypriano, Hilario, Ambrosio, Paciano, Hieronyno, Ephraim diacono, Paulino, Augustino, Leone papa, [Col. 0110B] Fulgentio et Avito. Confer Sirmondum ad Avitum, tomo II Operum, pag. 147; Chifletium, in Paulino illustrato, et praefat. ad Fulgentium Ferrand., et pag. 322. Baluzium, ad Lupi epist. 76, et Richardum Simonem, III, XXIV, Historiae criticae Novi Testamenti, pag. 344 seq. In clarissimi W. E. Tentzelii dialogis vernaculis legas Mabillonium pollicitum in lucem edere Commentarium geminum Bedae in Pauli Epistolas; sed nemo non videt genuinum legi oportere.



TOMO VII.

Homiliae XXXV aestivales de Tempore, pag. 1.

Homiliae XXXIII aestivales de Sanctis, ac de dedicatione altarium et templorum, nec non communi sanctorum, p. 91.

[Col. 0110C] Homiliae XV hiemales de Tempore, p. 183.

Homiliae XXII quadragesimales, p. 218.

Homiliae XVI hiemales de Sanctis, p. 290.

Sermones varii XXI, quorum primores duo sunt in solennitatem sancti Wigberti, tertius sanctae Scholasticae, in cujus laudem etiam carmina quaedam leguntur, p. 350 seq. Homiliae sub Bedae nomine ac sermones, sive, ut, in sancti Bonifacii epistola 9 vocatur, Lectionarium anniversarium, seorsim excusum Paris. et Lovanii II volum. in 8o. In his sunt quaedam non integri sermones, sed laciniae ex sermonibus vel commentariis Bedae revulsae, ut jam notavit Sixtus Senensis. De singulis speciatim videnda quae monet Mabillonius et ex eo Oudinus, tom. I, p. 1699 sq.

[Col. 0110D] Scintillae, sive loci communes sententiarum ex sacris litteris et Patribus digestae per capita, sive titulos, LXXX [(d) 1Kb] , pag. 370. De Anglo-Saxonica versione Scintillarii, vide Franciscum Junium praef. ad Glossarium in Ulfilam, et Humphredum Waaleium, in catalogo librorum septentrionalium in Bibliothecis Angliae, tomo II operis Hickesiani, pag. 86. Vide et infra, Defensor.

Libellus de muliere forti, pag. 459, in Proverbior. XXXI, 10, ult.

De officiis libellus, ex Patrum dictis excerptus, pag. 467. Vix digna Beda collectanea, judice Quesnello, [Col. 0111A] pag. 551, ad Leonem Magnum; et junioris scriptoris esse oportet, in quo Anastasius citatur in Vita Melchiadis papae.

Fragmenta allegoricae interpretationis in quaedam capita Proverbiorum, pag. 476; Sapientiae, pag. 481, 485; Ecclesiastici, pag. 483; psalmum XC, pag. 484; et de Salomone rege, pag. 486.



TOMO VIII.

Liber de templo Salomonis, pag. 1. Hujus operis sui de structura templi Salomonis atque allegoricae ejus interpretationis meminit Beda in epistola ad Albinum abbatem.

De sex dierum Creatione, pag. 52. Adde tom. IV, p. 1, et in hoc ipso tom. VIII, pag. 79 seqq. Quaedam [Col. 0111B] ex his praeter rem relata ad Junilium Afrum auctorem. Vide Dallaeum, de usu Patrum, pag. 16.

Quaestiones ex dictis Patrum, Augustino, Hieronymo, Isidoro, Sedulio, etc., in Genesin, pag. 78; Exodum, pag. 196; Leviticum, pag. 219; Numeros, pag. 228; et Deuteronomium, pag. 241, more dialogi inter magistrum et discipulum; in librum Josuae, pag. 248; Judicum, pag. 255; Ruth, pag. 261; quatuor libros Regum, pag. 262, 273, 275, 278. Quaestiones Bedae in Vetus et Novum Testamentum mitti sibi petebat Lupus Ferrariensis, epist. 62.

Liber variarum Quaestionum XV, pag. 286.

De Psalmorum libro exegesis, pag. 307, ad 896, ubi etiam mentio psalmi centesimi quinquagesimi [Col. 0111C] primi, atque enumerantur diapsalmata LXXIX.

Interpretatio vocum rariorum in psalmis, quibus instrumenta musica vel aliae species singulares denotantur, pag. 899.

Nominum Hebraeorum interpretatio, p. 901.

Sermo in psalm. LIII, 3: Deus de coelo prospexit, pag. 904. Ejusdem auctoris cum libro de Substantiis, tom. II.

In Boetii librum de sanctissima Trinitate, p. 925. Bedae suppositum esse non dubitant viri docti, sive auctor sit Eadmundus Albanus, sive alius quis, ut in Bibl. Latina III, XV, 8, jam notare me memini. Vide W. E. Tentzelium, de Symbolo Athanasiano p. 68 sq.

Precatio de septem verbis Christi in cruce, p. 954.

De meditatione passionis Christi per septem diei [Col. 0111D] horas, p. 965.

De remediis peccatorum, excerptum de canonibus Patrum, vel Poenitentialibus ad remedium animarum, domini Agberti archiepiscopi pag. 961, 968. Exstat cum Poenitentiali Romano, sive canonibus poenitentialibus, editum ab Antonio Augustino, Venet. 1584, in-4o, pag. 102, et in Henrici Speelmanni Conciliis Angliae, pag. 281, qui testatur in Ms. referri ad Agbertum ipsum, sive Egbertum archiepiscopum tanquam auctorem.

Non omittendum quod de quatuor generibus commentariorum Bedae in sacram Scripturam notavit Sixtus Senensis, libro quarto Bibl. sanctae, pag. 265: [Col. 0112A] Anno aetatis suae trigesimo, presbyter a Joanne episcopo ordinatus, hortatu Accae episcopi Eboracensis, ac multorum fratrum, aggressus est scribere in universam sacrosanctam Scripturam diversa explanationum volumina, in quatuor ordines distincta, videlicet in RHAPSODIAS, QUAESTIONES, HOMILIAS, et COMMENTARIOS. In Rhapsodiis, sive Stromatibus, vel COLLECTANEIS congregavit mysticas magis quam historicas expositiones, ex probatissimis Ecclesiae doctorum sententiis, dictisque hinc inde interruptim, et interpolatim collectas, nonnullis etiam de suo insertis ad imitationem sensus eorum, ubi opportunum fuit, quo diversi Patrum sermones, ac periodi vel aptius inter se cohaererent, vel breviores et illustriores redderentur. Et, ne majorum dicta furari, et ea, quasi sua propria, componere videretur, [Col. 0112B] nomina doctorum per singula interponere decreverat, et, quid a quo auctore dictum esset, nominatim ostendere; sed cum ei nimis operosum appareret, primas tantum nominum syllabas in marginibus e regione cujusque sententiae apposuit, quae postea librariorum vel inscitia, vel incuria, ex omnibus exemplaribus periere. In Commentariis, Quaestionibus, et Homiliis, in quibus frequentius et sermone, et sensu suo utitur, stylum habet nec omnino inelegantem, nec affectatae elegantiae curiosum, sed temperatum aut nec verborum multitudine fastidium, neque paucitate obscuritatem pariat, sed brevi facilitate currat gratissime.

Idem Sixtus, ex Trithemii c. 242, Bedae commentarium in Ecclesiasten commemorat, et libros XVIII in prophetas [Col. 0112C] majores minoresque. De aliis ineditis ac deperditis ejus scriptoris consulendus Caveus. Catalogum Operum quem ipse ad calcem Historiae texuit Beda, habet etiam Sigebertus, c. 68, de S. E.


In tomis Operum Bedae desiderantur:

Epistola ad Albinum, de qua supra Edita a Jacobo Waraeo cum notis; epistola apologetica pro libro de sex Aetatibus, ad Plegwinam monachum, adversus alterius monachi Davidis objectiones.

Epistola ad Egbertum Eboracensem archiepiscopum, de Christiani praesulis officio, scripta paulo ante obitum.

Vitae quinque abbatum priorum Weremuthensium et Girvicensium, libris duobus.

Haec ex Editione Dublinensi an. 1664, in-8o, recudenda [Col. 0112D] dedit Henricus Warthonus [(a) 1Kb] , Lond., 1693, in-4o, illisque adjunxit Expositionem in Geneseos, capita priora XII, ex quibus tantum in caput primum, et initium secundi, lucem tomo quarto viderat, et commentarium in canticum Habacuc. Ex utroque fragmenta Warthonus produxerat in Auctario ad Usserii Historiam dogmaticam de Scripturis et sacris vernaculis, Lond., 1689, in-4o, pag 356 seq. Addidit etiam Egberti archiepiscopi Eboracensis dialogum de ecclesiastica Institutione, et Aldhelmi episcopi Scireburnensis librum de Virginitate, sermone soluto scriptum, et longe quam in prioribus Editionibus emendatiorem

[Col. 0113A] Warthoni exemplo, Joannes Smith [(a) 1Kb] , canonicus Dunelmensis, et ipso immortuo operi filius Georgius Smith, Cantabrigiae, 1722, in-fol., vulgavere ex mss. codicibus recensita diligenter, notisque hist. illustrata, scripta Bedae historica, atque in his, praeter illa quae in tomis Operum jam obvia sunt (Chronicon de sex Aetatibus, Historiam Eccles. gentis Anglorum, Cuthberti Vitam et Felicis, et libellum de Locis sanctis) etiam Anglo-Saxonicam [(b) 1Kb] versionem Historiae eccles., ad Editionem Wheloci, ex tribus emendatam mss., Vitam Cudberthi quam versibus scriptam edidere Canisius et Mabillonius; tum vulgatas a Wareo et Warthono Vitas abbatum Weremuthensium et Girvicensium ex tribus Codicibus mss. emendatiores, et Epistolam ad Egbertum; ac denique [Col. 0113B] Martyrologium Bedae genuinum, quod in lucem dixi datum ab Henschenio in tomo secundo Actorum sanctorum Martii; hisque omnibus praefixam Vitam Bedae scriptam a Cuthberto discipulo, tum aliam nunc primum editam Anonymi, nec non elogium Bedae consignatum a Mabillonio. Denique volumen hoc ornat tabula geographica Britanniae qualis illis temporibus fuit, et appendix diplomatum, epistolarum, et ab Editore dissertationum, quibus lux insignis scriptoribus et historiae illius aetatis affertur.

Novissime Edmundus Martene in tomo quinto Thesauri anecdotorum, praeter commentarios in [Col. 0114A] Genesin, pag. 115, atque in Canticum Habacuc, pag. 295, quos a Warthono vulgatos jam dixi, in lucem protulit quoque undecim Bedae homilias, pag. 317, et libellum Precum, pag. 483.

Compositionem horologii solaris, carmine hexametro, Petrus Pithoeus, sub Bedae nomine, vulgavit in calce epigrammatum et poematum veterum, pag. 488 Edit. Paris. 1590, in-12. Hanc habeo notatam manu Isaaci Casauboni, qui versu nono, recte, Junia legit, pro Janua, et versum 77:

Undenis clarum concludit tertia cursum,
et versum 79: Septem quinta tenet, etc. Idem carmen occurrit in auctiore poematum illorum Editione Lugdunensi 1596, in-8o, p. 609. Verum auctor ejus [Col. 0114B] non Beda est, sed Wandalbertus, Prumiensis diaconus, ut a Mabillonio jam notatum. Eclogam de conflictu veris et hiemis, quam Editione indignam Pithoeus duxit, Oudinus tomo II commentariorum de Scriptoribus ecclesiasticis, pag. 326, in lucem dedit, sub nomine Milonis Elnonensis, quod jam, an. 1610, Francofurti, in-8o, Ovidianis amatoriis adjuncta sub Bedae nomine lucem viderat, addita etiam altera ecloga de Cuculo, quam veluti ineditam sub Alcuini nomine vulgavit Mabillonius, tom. I Analect., p. 369 (Edit. novae in-fol. pag. 409).




[Col. 0113]
TESTIMONIA VETERUM DE VEN. BEDA.





Sergius papa I, Epist. ad Ceolfridum:
[Col. 0113C]

Quibus verbis ac modis clementiam Dei nostri atque inenarrabilem providentiam possumus effari, et dignas gratiarum actiones pro immensis circa nos ejus beneficiis persolvere, qui in tenebris et umbra mortis positos ad lumen scientiae producit. Et infra: Benedictionis interea gratiam quam nobis per praesentem portitorem tua misit devota religio, libenter et hilari animo, sicuti ab ea directa est, nos suscepisse cognosce. Opportunis ergo ac dignis amplectendae [Col. 0113D] tuae sollicitudinis petitionibus arctissima devotione faventes, hortamur Deo dilectam tuae religiositatis bonitatem, ut quia, exortis quibusdam ecclesiasticarum causarum capitulis, non sine examinatione longius innotescendis, opus nobis sunt ad conferendum arte litteraturae imbuti, sicut decet Deo devotum auxiliatorem sanctae matris universalis Ecclesiae, obedientem devotionem huic nostrae hortationi non desistas accommodare, sed absque aliqua remoratione religiosum Dei famulum Bedam venerabilis monasterii tui presbyterum ad limina apostolorum principum dominorum meorum Petri et Pauli amatorum tuorum ac protectorum ad nostrae mediocritatis conspectum non moreris dirigere, quem, favente Deo, sanctis tuis precibus non diffidas prospere ad [Col. 0114C] te redire, peracta praemissorum capitulorum cum auxilio Dei desiderata solemnitate; erit enim, ut confidimus, etiam cunctis tibi creditis profuturum, quidquid Ecclesiae generali claruerit per ejus praestantiam impertitum.





Bonifacius, Germanorum apostolus, ep. 85, ad Egkbertum:

Enarrare autem omnia mala quae nos extrinsecus et intrinsecus patimur, epistolaris brevitas prohibet. Modo enim inhianter desiderantes flagitamus ut nobis ad gaudium nostri moeroris eo modo, quo antea [Col. 0114D] jam fecistis, aliquam particulam vel scintillam de candela Ecclesiae, quam illuxit Spiritus sanctus in regionibus vestris, destinare curetis, id est, de tractatibus, quos spiritalis presbyter et investigator sanctarum Scripturarum Beda reserando composuit, partem qualemcunque transmittere dignemini. Maxime autem, si fore possit, quod nobis praedicantibus habile, et manuale, et vilissimum [Al., utillimum] esse videtur, super Lectionarium anniversarium, et Proverbia Salomonis, quia commentarios super illa condidisse eum audimus. Interea nos cogit necessitas vestri consilii judicium inquirere. Nam dum invenero presbyterum jam ante multa tempora lapsum in fornicationem, et post poenitentiam in officium gradus sui a Francis iterum restitutus est, et nunc [Col. 0115A] habitans in latissimo pago fidelium, sed errantium populorum, sine aliis sacerdotibus solus ministrat baptismum, et solemnia missarum celebrans; modo autem, si talem secundum justissimos canones abstulero, morientur sine sacro regenerationis fonte infantes, propter raritatem sacerdotum, si meliorem, ad restaurandum prioris lapsum, non habuero; judicate ergo inter me, et inter populum erroneum, utrum melius sit, vel saltem minus malum, ut [Al., utrum] talis ministerium sancti altaris impleat, an ut pagana moriatur multitudo populi, quia castiorem ministrum acquirere nequiverit. Vel si inter multitudinem sacerdotum invenero in eodem peccamine lapsum, et iterum post [Forsan, per] poenitentiam priori gradui restitutum, de quo omnis multitudo sacerdotum [Col. 0115B] et populorum bonae opinionis confidentiam habuerunt, et si ille modo degradatus fuerit, secretum peccatum revelatum fuerit, et scandalizavi [Forsan, scandalizabitur] multitudo plebium, et per scandalum plurimae peribunt animae, et detestatio erit maxima sacerdotum, et diffidentia ministrorum Ecclesiae, ut omnes perfidos, nulli credentes, despectos [Forsan, despectui] habeant. Quam ob rem audacter praesumpsimus, patientes et consentientes illum in ministerio divino persistere, existimantes levius esse dubium unius hominis periculum et audaciam, quam ruinam et perditionem animarum pene totius populi. De istis autem universis quid mihi sustinendum sit, necessitate cogente scandala vitandi, quidve refutandum, secundum consilium vestrum [Col. 0115C] per scripta videre, et audire omnino desidero. Praeterea celsitudini vestrae, vice osculi, duas vini cupellas per hunc portitorem litterarum transmisimus, petentes ut charitatis inter nos precibus nostris inde laetum diem cum fratribus vestris faciatis. Obsecramus igitur ut de istis petitionibus nostris faciatis, ut mercedis vestrae praemia in coelorum culmine clarescant.





Bonifacius, Germanorum apostolus, epist. 150, ad Cuthbertum:

Fraternitatis vestrae pietatem intimis obsecramus precibus, ut nos inter feras et ignaras gentes Germaniae laborantes, et grana Evangelica plantantes vestris sacrosanctis orationibus adjuvemur, et precibus sanctitatis vestrae in nobis saevus Babylonicae ardor [Col. 0115D] restinguatur flammae, et sparsa sulcis ad fructum multiplicata surgant summa, quia, juxta dictum Apostoli, Neque qui plantat est aliquid, neque qui rigat, sed Deus qui incrementum dat, ut detur nobis sermo in apertione oris, et sermo Domini currat et clarificetur (I Cor. III). Interea rogamus ut reliqua de opusculis sagacissimi investigatoris Scripturarum Bedan monachi, quem nuper in domo Dei apud vos, vice candelae Ecclesiae, scientia [Forsan, ecclesiastica scientia] Scripturarum fulsisse audivimus, conscripta nobis transmittere dignemini. Et, si vobis laboriosum non sit, ut eorum unum, nobis grande solatium peregrinationis nostrae transmittatis.

Ad indicium quoque intimae charitatis, lectisternia caprina vobis (sicut hic vocant) direximus, quae petimus, [Col. 0116A] licet digna non sint, ut pro memoria suscipiatis. Alma Trinitas, et una divinitas fraternitatem vestram, et hic sanctis virtutibus proficientem ad valentem augeat et custodiat, et in futura beatitudine, inter splendida angelorum agmina gaudentem remunerando glorificet.





S. Lullus, epist. ad Coenam, inter Bonifacii Epist. 109:

Sanctitatis tuae reverentiam humiliter obsecro, ut amicitiae inter nos olim in Christo copulatae et semel coeptae perpes reminisci digneris, ne veterascat, et oblivioni tradatur, quam coram Deo fideli sponsione pepigimus. Pro nomine enim Christi in contumeliis et tribulationibus gloriari, et exaltatione Ecclesiae ejus nos oportet, quae quotidie tunditur, premitur, [Col. 0116B] atque fatigatur, quia moderni principes novos mores, novasque leges secundum sua desideria condunt. Idcirco excellentiam tuam jugem precatricem, pro animae nostrae salute, subnixa prece flagitamus. Assiduis enim corporis aegritudinibus cum mentis anxietate cogor ex hac aerumnosa et periculis plenissima vita exire, redditurus pio et districto judici rationem. Parva vero munuscula dilectioni tuae direxi, hoc est, pallam holosericam optimi generis per gerulum harum litterarum. Obsecro ut quemlibet horum librorum acquiras, et nobis mittere digneris, quos beatae memoriae Beda presbyter exposuit, ad consolationem peregrinationis nostrae, id est, in primam partem Samuelis usque ad mortem Saulis, libros quatuor, sive in Esdram et Nehemiam libros [Col. 0116C] tres, vel in Evangelium Marci libros quatuor. Gravia forte postulo, sed nihil grave verae charitati injungo.





Cuthbertus, epist. ad Lullum, inter Bonifacii episcopi Epist. 89:

Gratanter quidem munuscula tuae charitatis suscepi, et eo gratantius, quo te haec intimo devotionis affectu mittere cognovi, id est, holosericam ad reliquias beatae memoriae Beda magistri nostri, ob recordationem et illius venerationem, destinasti. Et rectum quidem mihi videtur, ut tota gens Anglorum in omnibus provinciis, ubicunque reperti sunt, gratias Deo referant, quia tam mirabilem virum, praeditum diversis donis, tamque ad exercenda dona studiosum, similiterque in bonis moribus viventem, Deus illis in sua natione donavit, quia per experimentum, [Col. 0116D] ad pedes ejus nutritus, hoc quod narro didici. Similiterque mihimetipsi coopertorium variatum ad tegendum, scilicet, propter frigus, meum corpus misisti, quod videlicet omnipotenti Deo et beato Paulo apostolo ad induendum altare, quod in ejus ecclesia, Deo consecratum est, cum magno gaudio dedi, quia et ego sub ejus protectione in hoc monasterio XLIII annos vixi. Nunc vero, quia rogasti aliquid de opusculis beati Patris, cum meis pueris, juxta vires, quod potui tuae dilectioni praeparavi, libellos de viro Dei Gudbercto, metro et prosa compositos tuae voluntati direxi; et si plus potuissem, libenter voluissem, quia praesentia praeteritae hiemis multum horribiliter insulam nostrae gentis in frigore, et gelu, et ventorum, et imbrium procellis, diu lateque depressit, [Col. 0117A] ideoque scriptoris manus, ne in plurimorum librorum numerum perveniret, retardata est; sed et ante sex annos per Hunvini meum presbyterum illuc ad vestra loca advenientem, et Romam videre desiderantem, aliqua parva xenia, cultellos, videlicet, XX, et gunnam [Forsan, gurdam] de pellibus lutrarum factam tuae fraternitati misi. Ille quoque presbyter Hunvini ad urbem quae vocatur Beneventum perveniens, ibi de hac luce migravit. Quapropter neque per illum, neque per tuorum aliquem, utrum ista ad te pervenerint, ulla responsio unquam mihi reddita est. Duo vero pallia subtilissimi operis, unum albi, alterum tincti coloris, cum libellis, et clocam, qualem ad manum habui, tuae paternitati mittere curavimus, precorque ut meam petitionem et necessitatem [Col. 0117B] non spernas. Si aliquis homo in tua sit parochia qui vitrea vasa bene possit facere, cum tempus arrideat, mihi mittere digneris, aut si fortasse ultra fines est in potestate cujusdam alterius, sine tua parochia, rogo ut fraternitas tua illi suadeat ut ad nos usque perveniat, quia ejusdem artis ignari et inopes sumus, et si hoc fortasse contingit ut aliquis de vitrifactoribus cum tua diligentia, Deo volente, ad nos usque venire permittatur, cum benigna mansuetudine, vita comite, illum suscipio. Delectat me quoque citharistam habere, qui possit citharisare in cithara, quam nos appellamus rottae, quia citharam habeo, et artificem non habeo. Si grave non sit, et istum quoque meae dispositioni mitte. Obsecro ut hanc meam rogationem ne despicias, et risioni non deputes. De [Col. 0117C] opusculis vero beatae recordationis Beda quae adhuc descripta non habes, promitto me, si vixerimus, tuae voluntati adjuvaturum [Forte, obtemperaturum].





Cuthbertus abbas, epist. ad Lullum episcopum, inter Bonifac. Epist. 95:

Multum gratanter accepi litteras sive etiam munera, hoc est, villosam, et sindonem, quae tua fraternitas ad me mittere dignata est, et eo gratantius, quod ex intima charitate ea destinata esse non ambigo. Unde recompensationem beneficii istius reddens, et ipse tui, quotidianis in precibus, curam habere non cesso. Simul etiam nomina fratrum quae ad nos misisti cum nominibus hujus monasterii fratrum dormientium in Christo scripta continentur, ita ut [Col. 0117D] pro illis nonaginta et eo amplius missas facere praeceperim. Insuper etiam librum, quem clarissimus Ecclesiae Dei magister Beda de aedificio templi composuit, ad consolationem tuae peregrinationis, mittere curavi [Al., praecepi], tuam fraternitatem humiliter obsecrans, ut olim condictae inter nos amicitiae foedera usque ad finem firmum custodire digneris, in hoc videlicet maxime, quod, cum tuis omnibus quos tibi divina dispensatio voluit esse subjectos, pro infirmitatibus meis apud supernum Judicem sedulus intercessor existas.





B. Alcuinus, epist. 70, ad Domnum regem:

Venit viator volando, quaestionariam auctoritatis vestrae habens in manu cartam syllabis breviorem, quam animi mei placuisset aviditati; sed quaestionibus [Col. 0118A] altiorem, quam ingenioli mei attingere valuisset humilitas; hortans seniorem fragili sensu coelestia scrutari, qui terrenarum necdum didicit rationes, stellarum in coelo errantium vagabundos exponere cursus, qui herbarum in terra nascentium naturas nequaquam agnoscere valet. Et mirum, quomodo erraticas illarum semitas ad certum quis valeat reducere ordinem. Quae ideo errantia dicuntur, quia incertos habere cursus putantur. Vel quid in quotidianis lunae laboribus nostra parvitas non valeat invenire, dum investigatas catholicorum doctorum, vel veterum philosophorum multiplici argumentatione regulares habemus rationes. Quid enim de concordia solaris lunarisque cursus per signa zodiaci lucidius dici poterit, quam quod talium inquisitor quaestionum [Col. 0118B] Beda magister in scriptis suis nobis reliquit? vel quid acutius, quam quod naturalium rerum devotissimus inventor Plinius Secundus, de coelestium siderum ratione, exposuit, investigari valet? Sed nobis iter agentibus illorum, in quibus haec leguntur, librorum deest praesentia. Nihil de vestrae sapientiae profundissimis quaestionibus temere audemus respondere: postulantes clementiam vestram, ut jubeatis nobis dirigere primos praefati doctoris. Plinii Secundi libellos, in quibus multiplices et obscuras argumentationes de vario siderum cursu explanare nititur; si forte, Deo donante, inde vel inde aliquid eruere valeamus, quod vestrae sanctissimae praesentiae dignum ostendi videatur. Tamen ne me ita imparatum vestra invenisset cartula, vel somno inertiae torpentem, [Col. 0118C] quasi nihil haberet repositum sibi in secreto memoriae cubiculo, quod interroganti proferre valeret; dicam, quid subito, quaerendo magis, quam exponendo turbata mentis acie occurrere potuit; pleniorem si forte opus erit, responsionem ad praefatos doctorum libros reservans.

Prima vero auctoritatis vestrae interrogatio de concordia trecentarum et sexaginta partium, et lunaris cursus per duodecim signa sic se habuit, ut eadem ponamus verba: sicut in solari decursu dierum, horarum, punctorumque divisione facta, trecentorum sexaginta quinque dierum et quadrantis est inventa concordia; sic et in lunari per dierum et horarum partitionem, viginti septem dies atque horas octo cum trecentis sexaginta zodiaci partibus facias convenire. [Col. 0118D] Non subterfugio dicere, quid mihi videatur sagacitatem vestram hic in hac inquisitione sentire, utique aut augendum esse aliquid per singula signa lunae cursui, ut possit pervenire ad legitimas et definitas totius anni partes, quae in zodiaco notantur, vel etiam minuere partium numerum, ut concordare possit lunaris cursus zodiaci partibus. Quam quaestionem praefatus magister Beda in quodam capitulo, cujus principium esse arbitror: »Quod si quis signorum nescius, lunaris tamen cursus agnoscere cupidus, etc.,« prout potuit exponere videtur. Per duodecim partes, quibus quotidie luna elongabitur a sole, Plinius Secundus dicit, lunam (si rite recordor) zodiacum tredecies in duodecim suis mensibus conficere. In suis dicit mensibus, non in solis. Addidit [Col. 0119A] quoque duobus diebus, et sex horis, et bisse unius horae per singula signa lunam decurrere. Quod si verum est, trecentarum sexaginta partium numerositas lunae cursui optime convenire videtur. Quod unius figurae divisione magis, quam verborum multiplicatione, quia sapienti pauca sufficiunt, ostendendum esse non ignobile putavi, cujus figurae formulam post hujus epistolae textum ponere melius existimavi, quam per eam seriem sermonis nostri dividere. In qua etiam figura et horarum diversitas agnosci poterit, si cui diligentius considerare placeat: quia aliter solares, aliter lunares computantur. Etiam in quibusdam locis et ipsi punctus aliter atque aliter computantur: ita ut aliis supputationibus horam quinque punctos, et aliis quatuor habere inveniuntur. Etiam [Col. 0119B] et ostenta aliter calculatores ponunt, aliter etiam mathematici solent dividere. Sic etiam et de minutis invenimus in mathematicorum subtilissimis argumentationibus aliter poni; ita, ut etiam minuta minutarum dicere solent. . . .





B. Lanfrancus, ep. ad Alexandrum papam.

Meminisse debet humiliter excellens, excellenterque humilis beatitudo vestra, quia quo tempore apud vos fuimus, Eboracensis Ecclesiae antistes adversum me palam murmuravit, clam detraxit, in praesentia celsitudinis vestrae calumniam suscitavit, dicens me injuste velle agere, eo quod super se suamque Ecclesiam jure vestrae Ecclesiae primatum niterer obtinere. De quorumdam quoque subjectione episcoporum [Col. 0119C] quos Ecclesiae suae conatus est aggregare, antiquam sua querela non est veritus consuetudinem temerare. Quibus de rebus, vos, sicut sanctum prudentemque pastorem decuit, et oportuit, per scriptum sententiam promulgastis, quatenus conventus Anglicae terrae, episcoporum, abbatum caeterarumque religiosi ordinis personarum utriusque partis rationes audiret, discuteret, definiret; factumque est ita. Convenerunt enim ad regularem curiam apud Wentanam civitatem in Paschali solemnitate episcopi, abbates, caeterique ex sacro ac laicali ordine, quos sede, actione morumque probitate par fuerat convenisse: imprimis adunati sunt a nobis ex vestra auctoritate per sanctam obedientiam.

Deinde regia potestas per semetipsam contestata est eos per fidem et sacramentum, quibus sibi colligati [Col. 0119D] erant, quatenus hanc causam intentissime audirent, auditam ad certum rectumque finem sine partium favore perducerent. Utrumque omnes concorditer susceperunt, sese ita facturos sub praefata obligatione spoponderunt. Allata est igitur ECCLESIASTICA DENTIS ANGLORUM HISTORIA, quam Eboracensis Ecclesiae presbyter et Anglorum doctor BEDA composuit; lectae sententiae quibus pace omnium demonstratum est a tempore beati Augustini, primi Dorobernensis episcopi, usque ad ipsius Bedae ultimam senectutem, quod fere centum et quadraginta annorum spatio terminatur, antecessores meos super Eboracensem Ecclesiam totamque insulam quam Britanniam vocant, necnon et Hiberniam, primatum gessisse, curam pastoralem omnibus impendisse, in ipsa Eboracensi [Col. 0120A] urbe persaepe, locisque finitimis ubi eis visum fuit, episcopales ordinationes atque concilia celebrasse, Eboracenses antistites ad ipsa concilia celebrasse. . .





Honorius Augustod., de Scrip. Eccles.:

Beda, monachus et presbyter Anglicae provinciae, scripsit infinita, ex quibus sunt haec: In Genesim libri quatuor; De tabernaculo et vasis ejus ac vestibus sacerdotum libri quatuor; De aedificatione templi libri duo; In librum Regum liber unus; Quaestionum triginta; in Proverbia Salomonis libri tres; in Cantica canticorum libri septem; in Esaiam et Danielem et duodecim Prophetas et in partem Hieremiae, in Esdram et Neemiam libri tres; in librum Tobiae libri duo, in Canticum Abacuc liber unus; item in libros Regum et Paralipomenon, in Job, in Pentateuchum [Col. 0120B] Moysi, et Josue, et in Parabolas, in Ecclesiasten, in Cantica canticorum, in Esaiam, in Esdram capitula multa, in Evangelium Marci libri quatuor, in Lucam sex, in homilias Evangelii libri duo, in Apostolum multa capitula, in Actus Apostolorum libri duo, in Epistolas Canonicas libri septem, in Apocalypsim tres; capitula de toto Novo Testamento; Epistolarum liber ad diversos, de sex aetatibus unus, de mansionibus filiorum Israel libri novem, de Isaia unus, de ratione bissextili, de aequinoctio novem, de historiis Sanctorum. Librum vitae et passionis S. Felicis confessoris de metro in prosam transtulit; Vitam et Passionem sancti Anastasii de Graeco in Latinum correxit; Vitam sancti Cutberti monachi et episcopi metro et prosa composuit; Historiam [Col. 0120C] Anglorum quinque libris edidit; Martyrologium de natalitiis Sanctorum, librum Hymnorum diverso metro sive rithmo, librum Epigrammatum elegiaco metro, de Natura rerum, et de Temporibus singulos libros, item alium de Temporibus majorem, librum de Orthographia alphabeti, librum de metrica Arte, de Schematibus et tropis, hoc est, de figuris et modis locutionum sacrae Scripturae. Sub Leone floruit, Romae moritur et sepelitur.





Trithemius, de Scriptoribus:

Beda, monachus et presbyter monasterii sanctorum Petri et Pauli apostolorum, quod est in Anglia, ordinis sancti Benedicti, vir in divinis Scripturis studiosissimus, et valde eruditus, atque in secularibus [Col. 0120D] litteris peritissimus, philosophus, astronomus, calculator, et poeta insignis, Graeci sermonis non ignarus, ingenio praestans, eloquio non curiosus, dulcis tamen et compositus. Multa scripsit volumina, in quibus acumen ingenii ejus comprobatur. Hic, cum esset septem annorum, cura propinquorum datus fuit educandus Benedicto abbati, ac deinde Ceolfrido dicti monasterii Muramutha, cunctumque ex eo tempus vitae in ejusdem monasterii habitatione peragens, omnem meditandis Scripturis operam dedit, atque inter observantiam disciplinae regularis et quotidianam cantandi in ecclesia curam, semper aut discere, aut docere, aut scribere dulce habuit. Nonodecimo autem aetatis suae anno diaconatum, tricesimo presbyteratus gradum, utrumque per ministerium Joannis [Col. 0121A] episcopi, jubente Ceolfrido abbate suscepit, ex quo tempore accepti presbyteratus, usque ad finem vitae suae subjecta opuscula composuit.

In Genesim usque ad Isaac lib. IV;---In Exodum lib. I;---In Numeros lib. I;---In Leviticum lib. I;---In Deuteronomium lib. I;---De tabernaculo et vasis ejus lib. III;---In principium Regum lib. III;---In Regum, triginta quaestionum lib. I (Dilectissimo fratri no.);---De aedificatione templi lib. II (Hortatur nos vas elec.);---In Josue lib. I;---In Judicum lib. I,---In Paralipomenon lib. I;---In Proverbia Salomonis lib. III (Parabolae Graece, Lati.);---In Ecclesiasten lib. I;---In Cantica canticorum lib. VI (Scripturis juvante gra.);---In Esdram et Neemiam lib. III (Eximius sacrae inter.);---In Tobiam lib. I (Liber sancti patris nostri);---In [Col. 0121B] Esaim Prophetam lib. II;---In Hieremiam lib. II;---In Ezechielem lib. I;---In Danielem lib. I;---In duodecim Prophetas minores lib. XII;---In Evangelium Marci lib. IV (Expositionem Evangelii);---In Evangelium Lucae lib. VI (Beatus Evangelista Lucas);---Homilias Evangeliorum lib. II (Exordium nostrae redempti.);---In Epistolas Pauli lib. XIV;---In Epistolas Canonicas lib. VII (Jacobus, etc., dixit de.);---In Actus Apostolorum lib. II (Actus vero Apostolorum et);---In Apocalypsim lib. III (Apocal. sancti Joannis);---De temporibus et natura rerum lib. I (De natura rerum et ratione);---Aliud minus volumen lib. II;---Scintillarum ex sententiis Patrum lib. I (Dominus dicit-in Evangelio);---Gesta Anglorum lib. V (Britannia [Col. 0121C] oceani insu.);---Flores beati Gregorii in Cantica lib. II (In expositione Cantici);---Gesta diversorum sanctorum lib. I;---De passione sancti Felicis lib. I;---Vitam sancti Alberti episcopi lib. II;---Chronicam sui coenobii lib. II;---Martyrologium lib. I;---Hymnorum diverso carmine lib. I (Primo Deus globum cae.);---Epigrammata heroico metro lib. I;---De locis sanctis lib. I;---Lectiones in Vetus Testamentum lib. I;---Lectiones Novi Testamenti lib. I;---Distinctiones in Hieremiam lib. I;---Distinctiones in Job lib. I;---De Christo et Ecclesia lib. II;---De cantico Abbacuc lib. I;---De arte metrica lib. I (Qui notitiam metricae);---De Schematibus lib. I (Solet aliquotiens in);---De Orthographia lib. I;---Epistolarum ad diversos lib. I.

Alia insuper multa edidit, quae ad nostrae lectionis [Col. 0121D] notitiam non venerunt. Hujus opuscula etiam adhuc eo vivente et semper nova scribente, tantae auctoritatis erant, ut ordinatione praesulum Angliae in Ecclesiis publice legerentur. Cumque in homiliarum impositione nomen ex more auctoris Venerabilis Bedae presbyteri scriberent, aliter eum cum viveret, praedicare non valentes, obtinuit usque in hodiernum diem titulus semel a principio attributus, ut Beda venerabilis potius dicatur quam sanctus. Viventem enim aliter nuncupare (et si sanctus fuerit) non licebat. Sunt qui alias rationes hujus tituli Venerabilis fingant, alii ex inscriptione epitaphii, alii caecum fuisse Bedam somniantes. Sed errant, quoniam Beda nec caecus fuit, nec sepulcro ejus tale epitaphium inscriptum novimus. Et quidem, nisi brevitati consulerem, [Col. 0122A] deliramenta haec facillime confutarem. Moritur sub Leone imperatore, anno Domini DCCXXXII, indictione XV, aetatis suae anno LXXII, pridie Calend. Junii.





Inscriptio in templo S. Pauli Girviensi habita.

DEDICATIO BASILICAE S. PAVLI VIII. KAL. MAII ANNO XV EGFRIDI REGIS CEOLFRIDI ABB. EIVSDEMQVE ECCLESIAE DEO AVCTORE CONDITORIS ANN. IV.





Epitaphium quod Willielmus Malmesburiensis dicit inscriptum fuisse in pariete templi Gerviensis.


Presbyter hic Beda requiescit carne sepultus;
Dona, Christe, animum in coelis gaudere per aevum,
Daque illi Sophiae debriari fonte, cui jam
[Col. 0122B] Suspiravit orans intento semper amore.





Elogium


Beda Dei famulus, monachorum nobile sidus,
   Finibus e terrae profuit Ecclesiae.
Solers iste Patrum scrutandi per omnia sensum
   Eloquio viguit, plurima composuit.
Annos hac vita ter duxit rite triginta,
   Presbyter officio, utilis ingenio.
Jani septenis viduatus carne Calendis
   Angligena Angelicam commeruit patriam.





Aliud ex Lelando, Collect. III:


Anglia te celebrat: te totus personat orbis.





Aliud, ex eodem, Collect. II:


Hos, Albine, tibi merito Venerabilis Abba,
[Col. 0122C] Versiculos scripsit, verbi coelestis amator,
Beda, Dei famulus, mira quos carminis arte
Composuit doctor, nostro qui clarus in orbe
Exstitit: ingenii ejus monumenta refulgent
Plurima, temporibus nullis abolenda per aevum.





Aliud ex Nechano in sua notitia de S. Cuthberto:


   Beda, vir egregius, associatur ei;
Ingenium cujus non mundus claudere posset,
   Corpus honorandum capsula parva tegit.





Inscriptio ab Hugone Pudsey, Dunelmensi ep., Thecae ossa Ven. Bedae continenti apposita.


Continet haec theca Bedae Venerabilis ossa;
Sensum factori Christus dedit, aesque datori
Petrus opus fecit, praesul dedit hoc Hugo donum;
[Col. 0122D] Sic in utroque suum veneratus utrumque patronum





Inscriptio quae habetur in sacro S. Virginis Dunelmiae.

BEDA, Dei famulus et presbyter, Vir non minus sanctitate quam scientia VENERABILIS, hic jacet, Qui natus in territorio monasterii Girwicensis quod nunc Jarrow dicitur,

Cum esset annorum septem datus est abbati Benedicto, et deinde Ceolfrido ibidem educandus, cunctumque ex eo vitae tempus in ejusdem monasterii habitatione peragens, omnem meditandis Scripturis operam dedit; atque, inter observantiam disciplinae [Col. 0123A] regularis et quotidianam cantandi in ecclesia curam, semper aut discere, aut docere, aut scribere solebat. Decimo nono autem vitae suae anno diaconatum, et tricesimo presbyteratum, utrumque a Joanne Beverlaco archiepiscopo Eborum suscepit. Vir omni laude major, de quo doctissimi illorum temporum homines hoc elogium protulerunt: Anglum in extremo orbis angulo natum ingenio suo universum orbem superasse, quippe qui omnium pene scientiarum et universae theologiae arcana penetravit, sicut opera ejus et volumina multa orbi Christiano notissima abunde testantur: quae etiam illo adhuc vivente tanti nominis erant et auctoritatis ut ex ejus homiliis multa sacris lectionibus sint addita, ubique in [Col. 0124A] ecclesiastico officio publice et solenniter recitata. Constat eum aliquando discipulos habuisse celebratissimos, praeclara paulo post ecclesiae lumina, Alcuinum Caroli Magni regis praeceptorem, et Claudium atque Clementum qui primi Lutetiae docuerunt et Galliam bonis artibus illustrarunt. Obiit in monasterio Girwicensi, A. D. DCCXXXIIII. aetat. suae LIX. die quo Ascensionis Domini memoria celebratur, et ibidem sepultus fuit: sed postea huc Dunelmum primo cum capite regis Oswaldi et corpore S. Cuthberti, deinde in ista Galilea et feretro per Hugonem episcopum constructo ossa ejus sunt translata. Epitaphium de eodem istud circumfertur:


Hac sunt in fossa BEDAE VENERABILIS Ossa.



BEDAE VENERABILIS ANGLO-SAXONIS PRESBYTERI OPERA DIDASCALICA, SIVE OMNIUM EJUS OPERUM PARS PRIMA. SECTIO PRIMA.---GENUINA.




[Col. 0123]
DE ORTHOGRAPHIA LIBER. (C,S)

    [Col. 0123B] A littera, etiam nota praenominis est, cum Augustum sola significat.
    B propinqua est p litterae, qua saepe mutatur, ut supponit, opponit.
    C nota est praenominis, cum [1Kb] [1 1Kb] Caesarem significat; item numeri, cum centum.
    D littera, propinqua est consonantibus his, c g l p r m t, [2 1Kb] quia hae succedunt in locum ejus, ut, accipe, aggrega, alliga, appare, arripe, [3 1Kb] ammitte, attende.
    D nota praenominis, cum Decium sola significat; item numeri, cum quingentos.
    L sola Lucium significat.
    M sola, [4 1Kb] Marcum.
    N sola, numerum; praeposita G, Gneum.
    [Col. 0123C] P sola, Publium, et cum R, populum Romanum; et subjecta R, rempublicam; et praeposita C, P. C. patres conscripti, sive post consulatum. Q littera, etiam nota est praenominis, cum Quintum sola significat; item honoris, cum Quaestorem; populi, cum Quirites.
    T nota est praenominis, cum Titum sola significat.
    [Col. 0124B] V adjuncta c, cum virga jacente superposita, Vir clarissimus. V geminata cum virga jacente superposita, Verbi gratia. V geminata cum c duplici, VVCC, Viri clarissimi.




A
    ANTE praepositio multa significat; nam et tempus significat, cum dicitur: Ante me non est formatus Deus, et post me non erit. Et praesentiam, ut: Ante conspectum gentium revelavit justitiam suam, id est, coram gentibus. Et dignitatem, ut: Posuit Ephraim ante Manassem; et: Qui post me venit, ante me factus est, id est, mihi praelatus.
    AULA, Latine domus regia est, Graece ATRIUM dicitur; unde notandum quod in psalmo ubi legimus: [Col. 0124C] Adorate Dominum in aula sancta ejus, non palatium aulae nomine, sed atrium Graeco vocabulo debet intelligi.
    AUSCULTO suasori, et ausculto praecepta magistri. Ausculto autem et AUDIO, ex uno Graeco sermone vertuntur, quod est .
    ARRHA Latine dicitur, ARRHABON Graece.
    AGON Graece, Latine CERTAMEN.
    [Col. 0125A] Graece, Latine arvum.
    Graece, Latine BITUMEN.
    ACER, acerrimus, non acerissimus.
    AGILIS, agillimus, non agilissimus; et in adverbiis acerrime et agillime.
    ADJUVO perfectae formae est,
    ADJUTO frequentativae.
    AUDEO, audes, perfectum facit, ausus sum.
    ACERVO, AGGERO, ACCUMULO, ex uno Graeco verbo .
    AEGER, animo; AEGROTUS, corpore; utrumque per ae diphthongum scribendum.
    ABOLEO, abolevi. ARCEO, arcui.
    ALIBI, alio loco.
    ALIAS, alio tempore significat; attamen invenimus [Col. 0125B] Alias nonnunquam pro aliter sive pro alio loco positum.
    ABSTINEO me cibo. ALIENUS SUM crimine.
    ANTEIBAT sapientia Salomon cunctis mortalibus. Julianus ait.
    ADMONEO interfectorem caedis et caedem.
    AEQUALIS, alterius staturae par est.
    AEQUABILE, quod aequari potest.
    APPETENS cibum, et appetens cibi. Ambrosius: Cancer ut appetens cibi, ita perspiciens est periculi.
    ACCUSO sacrilegum, et INSIMULO, ex uno Graeco venit .
    ANIMADVERTO in te, et VINDICO in te, ex uno Graeco .
    AER, singulari numero tantum gaudet; et quamvis [Col. 0125C] aera dicamus, tamen certis casibus non utimur.
    AUTUMNUS generis masculini, et AUTUMNUM dicitur neutrum: utrumque numero singulari.
    AURICHALCUM et ORICHALCUM dicimus; et hoc singulariter tantum: sic et caetera metalla.
    AB, et Ex, praepositiones, si sequens verbum a vocali incipiat, integre efferuntur, ut Ex oppido, Ab illo. Si consonantes sequantur, extremam litteram perdunt, ut [1 1Kb] e foro, a sacerdote. Hae autem praepositiones ita differunt: cum dicit quis a theatro se venire, non ex ipso theatro, sed de loco qui est proximus theatro, se venire significat; qui vero ex theatro se venire dicit, ex ipso theatro significat.
    AD, et IN, praefatis praepositionibus pares sunt contraria potestate, quia in forum ire est in ipsum [Col. 0125D] forum intrare; ad forum autem ire, ad locum foro proximum; ut in tribunal et ad tribunal venire, non unum est, quia ad tribunal venit litigator, in tribunal vero praetor aut judex.
    ANCILLOR, BLANDIOR et ADULOR, unum significant, quod est Graece , et dativum casum trahunt.
    AUFERO, EXIMO, ADIMO, SUBTRAHO, SUBDUCO, ex uno Graeco transferuntur, id est, .
    ABDICO verbum potest accusativum nomen sive [Col. 0126A] [2 1Kb] pronomen cum dativo trahere. Ambrosius: Qui se abdicant saecularibus illecebris.
    [3 1Kb] ALIUS nomen dativum dupliciter effert, et alii, et alio. Habes in sacra Scriptura: [4 1Kb] Et dico huic: Vade, et vadit; et alio: Veni, et venit. Et rursum: Et uni dedit quinque talenta; alii autem duo, alii vero unum.
    AEGYPTUM cum, in scriptura dividere vis, p sequenti syllabae junges.
    ASPECTUM, c sequenti syllabae: AFFECTUM similiter, et AFFLICTUM, caeteraque hujuscemodi.
    ASSUERE, et ASSUMENTUM panni per s, non per a scribendum; similiter ASSUMERE, per s.
    [5 1Kb] APPROPRIAT, per p scribendum; APPONIT similiter. ACCURRIT per c scribendum, AMMINISTRAT per m; [Col. 0126B] APPLICAT per p; ALLIGAT per l; ASSEQUOR per s.
    ALLEVAT, per l; [6 1Kb] ASSIDUE per s; AGGREDIOR per g.
    ASSARIUS ab antiquis dicebatur; nunc as dicitur, non assis. Sane assis genitivus est.
    ALLIUM, et DOLIUM, per i scribendum, non per e, sicut oleum. Virgilius allia, serpillum, per i dixit.
    AMBO, et DUO, neutraliter; AMBOS et DUOS masculine. Nonnulli tamen, Graecos secuti, dicunt hos duo, et hos ambo, quia illi , et dicunt. Virgilius:




Verum ubi ductores acte revocaveris ambo.

    ANGUIS, cum sit masculini generis, dixerunt tamen et feminino Ovidius, Varro et Acinius.
    ACER, facit pluralem acri; ACRIS, pluralem acres.
    ABSCONDITUS, non absconsus.
    [Col. 0126C] ALTER, de duobus; UNUS, de pluribus. Quamvis legamus Unus ex duobus.
    AUDACTER, Latinum est; sed AUDACITER melius, quia nomina x littera terminata, in adverbiis citer assumunt, ut atrox, atrociter; ferox, ferociter.
    ACCERSIT, qui evocat; ARCESSIT, qui accusat.
    ACERVUS, moles est.
    ACERBUS, immaturus aut asper.
    ADFICIMUR honore, et ADFICIMUR injuria.
    APPARET qui videtur, apparet qui obsequitur, non regulari ratione, sed discernendi gratia intellectus.
    ARBOR omne lignum dicitur, ARBUSTA non nisi fructifera.
    AVENAE, sterile germen; HABENAE, retinacula jumentorum: [Col. 0126D] hoc de habendi potestate, illud de occupandi aviditate dictum.
    ACCIDUNT mala, CONTINGUNT bona, EVENIUNT utraque.
    ADVOCATUR daturus patrocinium, EVOCATUR praebiturus obsequium, INVOCATUR praestaturus auxilium.
    ADPORTARE est aliquid afferre; COMPORTARE, in unum locum conferre; DEPORTARE, deponere; EXPORTARE, tollere.
    AGNOSCIMUS [7 1Kb] quae a nobis exciderant, COGNOSCIMUS ignorata et invisa. [5 1Kb]
    [Col. 0127A] ALIUM, et sursum et deorsum significat.
    AQUATAM potionem recte dicimus, quae aquam aliunde recipit; AQUOSUM autem locum qui ex se aquam fundat.
    ALBUM naturae tantum est; CANDIDUM, frequenter et studii; nam et corpori et animo aliquoties assignatur: albos ergo capillos, carnem candidam, recte dicimus.
    ALVUS virorum recte dicitur; UTERUS mulierum, VENTER in utroque sexu.
    ACCEPTOR et ACCIPITER, Virgilius enim Accipiter dicit; Lucilius autem, Acceptoris et ungues.
    APUD per d scribendum, CAPUT per t, quia facit capitis.
    ARMARIUM, locus ubi quarumcunque artium instrumenta [Col. 0127B] ponuntur.
    ARMAMENTARIUM, ubi tantum teta armorum.
    ACCEDIT, per e, ab ambulando.
    ACCIDIT, per i, ab eventu.




B
    BEELZEBUB, non Belsebul, aut Belsebud.
    BELIAL, non Beliar.
    BYRSA, Graece, Latine CORIUM.
    BELLUS bellissimus, comparativum non habet; sed pro eo dicendum magis bellus, et e contrario minus bellus, id est, minus pulcher.
    BUCCINA est qua signum dat buccinator. BUCCINUS, ipse canor ex hac editus.
    BUCCINA pastoralis est, et cornu recurvo fit, unde [Col. 0127C] et Graece vocatur, TUBA autem de aere vel [1 1Kb] argento efficitur, et solemnitatibus [2 1Kb] concrepat.
    BAPTISMUS, baptismi, genere masculino; et BAPTISMA, baptismatis, neutro; et BAPTISMUM baptismi, aeque neutrum.
    BARBAM hominis, BARBAS pecudum dicimus.
    BUXUS, arbor est; BUXUM, materia ipsa.
    BALNEUM veteres dixerunt, sive BALINEUM; nihil enim differt, sed in privatis; publicis autem feminini generis, et quidem numero semper plurali: [3 1Kb] frequenter Balneos.
    BELLUAE, id est, ferae, per b incipiant.
    BARATHRUM, singulariter tantum effertur. Sic autem vocabant gentiles locum apud inferos.
    BLANDITIAE et BIGAE, sicut et TRIGAE, et QUADRIGAE, [Col. 0127D] pluraliter tantum efferuntur; sed in nostrorum litteris scriptorum et Bigam invenimus, et Quadrigam.




C
    CANA, et SIMON CANANAEUS per simplicem c.
    CHANAAN et mulier CHANANAEA aspiratione addita.
    , per y scripta caninam muscam significat; enim Graece canis dicitur; per diphthongum oe, communem muscam; enim Graece, commune est: unde COENOBIUM a [4 1Kb] communi vita nomen accepit: quod in Exodo et in Psalterio imprimis translatum esse arbitramur, ut omnis [Col. 0128A] generis musca significaretur, sed similitudine soni per incuriam contigisse ut cynomia pro coenomia scriberetur.
    COITUS, generaliter omnis coeuntia; sive itineris, sive concordiae, sive connubiorum.
    CARDUUS, trium syllabarum est, ut ARDUUS, FATUUS, MORTUUS; ideoque similiter declinandum est hujus cardui, huic carduo et hunc carduum; pluraliter, hi cardui, horum carduorum, his carduis.
    CUBICULARIUS, custos cubiculi.
    CUBICULARIS vero lectus cubiculo aptus, ut Caligarius artifex, Caligaris clavus.
    CLUNES feminino genere dixit Melussus; sed Verrius Flaccus masculino genere dici probat.
    COMMODAMUS amico pro tempore equum, vestem, [Col. 0128B] servum, hanc ipsam rem quam dedimus recepturi.
    MUTUO DAMUS pecuniam, triticum, vinum, et his similia, quae mutata recipi necesse est.
    CANITIES, non Canitia dicendum est.
    CAMARA dicitur, ut Verrius Flaccus affirmat; non Camera, per e; sed Lucretius, Cameris ex terelibus dicendo, etiam Cameram dici posse ostendit.
    CURRICULUS masculine; diminutio est a curru.
    CURRICULUM autem neutraliter, spatium ad currendum aptum, vel ipsum currendi officium.
    CLYPEUS, masculino genere, in significatione scuti ponitur; neutrali autem, imaginem significat; sed auctoritas utrumque variat.
    CASEUS masculini generis est; sed Pomponius neutraliter dixit Caseum molle.
    [Col. 0128C] CUSPIS, cuspidis; non Cuspes.
    CAPPARIM feminino genere dixit Varro; nam et Graece feminino dicitur .
    CASSIDEM dicimus nos ab eo quod est haec Cassis; sed multi Cassidam dicunt, ut et Propertius:




Aurea cui postquam nudavit cassida frontem.

    Et Virgilius: Aurea vati cassida.
    CAPO nunc, sed Varro, de Sermone Latino, ait: Ex gallo gallinaceo castrato fit capus.
    CINGULA hominum gen. neutri est; nam et animalium genere feminino has cingulas dicimus.
    CAPAX, qui facile capit; CAPABILIS, qui facile capitur.
    COLLOCAT, per l scribendum; non Conlocat per n.
    [Col. 0128D] CALUMNIA est crimen falsum, cum nobis adversarius aut malum quod non fecimus objicit, aut bonum quod fecisse probamur in contrarium interpretari conatur.
    CONSULO tibi, PROSPICIO, PROVIDEO, ex uno Graeco veniunt, quod est .
    CONTEMNO hostem; DESPICIO, SPERNO, ASPERNOR, ex uno Graeco veniunt, quod est .
    COMMEIO lectum, et PERMEIO, Comminxi et Perminaei.
    COMITOR amicum, et amicis. [2 1Kb]
    [Col. 0129A] CORINTHIUM civem dicimus, CORINTHIACUM vas.
    COMINUS gladiis pugnamus; EMINUS jaculis, quia illud a manu non recedit, hoc [1 1Kb] e manibus emittitur.
    CLYPEUS armorum; CLYPEUM imaginis est.
    CADIT quis etiam in plano; DECIDIT ex alto.
    CAERULUS naturae color est, CAERULEUS fingitur; ita alterum est, alterum fit.
    CLARITAS tam luminis est quam perspicuitatis: CLARITUDO generis: prior itaque splendoris, posterior nobilitatis est.
    CRUCIATUS, est dolor corporis, vel cum homo ab altero cruciatur. CRUCIAMENTUM, quod cruciat.
    CERNO et CRESCO, in eumdem perfectum cadunt, CREVI.
    CAEDO, Cecidi, per ae diphthongum: Caeditur et tilia [Col. 0129B] ante jugo levis, Virgilius.
    CEDO, Cessi, per e simplicem.
    CUPIO, Cupivi facit, et Cupii. Cicero pro Cluentio: Et filium et hunc, cum maxime filium interfectum cupiit; pro Cupivit.
    CALUMNIOR innocenti, non innocentem; tametsi quidam interpretum, Graecam locutionem secuti, accusativum posuerint, dicentes: Et orate pro persequentibus et calumniantibus vos.
    CUR adverbium saepius indicativum verbum trahit. Greg.: Discutiendum est cur quadam die factum aliquid coram Domino dicitur.
    CLAVUS similiter, quae est purpurata vestis, et declinatur genere feminino.
    CALLUM quoque et COENUM sing. numeri sunt.
    [Col. 0129C] CANI, CANCELLI, et CASSES, singularem numerum non habent.
    CASSES autem retia dicuntur.
    CAULAE, similiter CERIMONIAE; CUNAE et COMPEDES; et in neutro genere, CASTRA, CIBARIA, CREPUNDIA, CUNABULA.
    CRUOR plurale non habet, Virg. plurali: Atros siccabat veste cruores.
    CONTAGIUM, et CONTAGIA, neutro genere sunt dicenda; et haec CONTAGIA, feminino.
    COMOEDIA, carmina quae in conviviis canuntur, quia comessatio Graece dicitur.
    Graece, Latine FISCELLA.
    CALAMUS Graece, Latine ARUNDO.
    [Col. 0129D] CANON Graece, Latine REGULA.
    CADOS Graece, Latine SITULA.
    CUNABULA sunt panni infantiae; sed Joannes Constantinopolitanus episcopus scribit, Lazarum in monumento cunabulis involutum.
    CANTATOR et CANTATRIX, a verbo Canto. A verbo Cano, recte dicitur CANTOR atque CANTRIX.
    COMBURO, per m scribendum, non per n.
    COMPARO similiter et COMPONO, caeteraque hujusmodi.
    CONSPECTUS cum in scriptura dividendum est, c sequenti syllabae junges.
    [Col. 0130A] COMPLACEO, non Conplaceo; COMMORATUS, non Conmoratus. Comprehendo, per m.
    CAMELUS, per unum l scribendum.
    COMMODAT, et COMMENDAT per m.
    COMPUTRESCIT, per m. COMPLURES, per m.
    COLUMNA cum in scripto dividenda est, m sequenti syllabae nectis. CALUMNIA similiter.
    CELO, celas, id est, abscondo, per simplicem e scribendum.
    CAELO, caelas, cum picturam significat, per diphthongum ae scribendum; unde caelum melius intelligitur dictum, ab eo quod, caelati instar, multifaria sit siderum varietate depictum, quam quod invisibilia et incerta mortalibus celet arcana.
    CANTHARUS, animal est; CANTHARUM, camera, [Col. 0130B] domus.
    CLAMO, clamoris simplicis est; CONCLAMO, simul cum multis est; etiam ACCLAMO murmurandi est. PROCLAMO, laudandi vel deprecandi exsultatio. DECLAMO, rhetorizandi. EXCLAMO, quando pro viribus vocem elevo.
    CURRO, hoc tantum significat, quod in itinere positus, nullam facio comperendinationem. CURSO autem, paulo citius, aliqua necessitate extorquente, festinare cogor; CURSITO vero quando hostem me insequentem fugio.
    CIRCA, ad visibilem materiam, vel locum, pertinet. ERGO autem ad animum spectat, maxime cum aliquem propensiorem affectum gerit. CIRCUM ad tempus refertur. CIRCITER ad numerum.
    [Col. 0130C] CARCER, ubi homines coercentur, singulariter.
    CARCERES, unde currus effunduntur: utrumque masculine.
    CEPIT, de Capiendo [3 1Kb] per simplicem e scribimus.
    COEpit de Incipiendo [4 1Kb] per diphthongum ae.
    COEPTA, per diphth. INCEPTA per simplicem e.
    COLUMBAE, quae mansuetae fieri possunt, et domibus assuescere. PALUMBES, ferae, et saxis silvisque inhabitantes.
    CONSCRIBERE est multa simul scribere. EXSCRIBERE quod aliis sit transferre. TRANSCRIBERE, cum jus nostrum in alium transit. INSCRIBERE, accusationis est. [5 1Kb] ASCRIBERE, assignationis est. DESCRIBERE, dictionis vel ordinationis.
    [Col. 0130D] CONSUESCIMUS bona; INSUESCIMUS mala; ADSUESCIMUS utraque.
    CRASSARI, corporis est et saginae; GRASSARI, animi et crudelitatis.




D
    DILIBUIT unguento, non Delibuit.
    DISERTUS, orator est; DESERTUS, derelictus.
    DELATOR, qui defert ad accusandum.
    DILATOR, qui differt ad proferendum.
    DELUIT, purgat; DILUIT, temperat.
    [Col. 0131A] DEDUCO, de amico producendo.
    DIDUCO autem est distraho.
    DIMIDIATUM calicem bibi, non Dimidium dicere debemus, non enim ipsum vas bibis, sed quod intra vas est.
    DONAMUS et [1 1Kb] illud quod damus, et illum cui damus.
    DELICTUM, peccatum aliquid dicimus.
    DELECTUM, militiae, aut alicujus examinis electionem appellamus, nam et DILIGI affectionis est: DELEGI, judicii.
    DAEMON per diphth. notandus; Deus, per e solum.
    DAMNATUS et ADDICTUS, et ABSOLUTUS. Virg. Quem damnat labor, id est, virtus sua absolvat, aut victorem faciat.
    [Col. 0131B] DOLIUM, per i scribendum; non Doleum, per e.
    DILECTIO et DILIGO, per i; et quae declinantur ex eis per i scribenda.
    DOMUNCULA, conclavium domus; DOMICILIUM, nidum avis.
    DESCENDO montes dicere potes, id est, per montes, vel in montes. Descendo scalas, aut piscinam, id est, per scalas, et per piscinam.
    DEGREDIOR monte dicimus recte, et significamus de monte.
    DISCRUCIOR et CRUCIOR animi et animo et animum.
    DECUS, honoris; DECOR, formae est.
    DELICIAE et DIVITIAE non habent numerum singularem.
    [Col. 0131C] DENARIUS, Latine, masculini generis est; DENARION, Graece, neutri.
    DIALOGUS Graece, DISPUTATIO Latine.
    DRAMA Graecum, neutri gen., Latine, FABULA.
    DEFUNCTUS, cum in scripto dividitur, c sequenti syllabae jungenda.
    DIDYMUS, id est, geminus, prima syllaba i, secunda per y scribenda.
    DELIRAMENTUM, non Deleramentum, quia a verbo Liro, id est, sulco, originem trahit, et sicut boves, cum a recto sulcandi actu declinant, delirare dicuntur, sic et homines qui de bonis ad mala corda divertunt.
    DILUCULUM, non Deluculum, quia modicam diei lucem ostendit.
    [Col. 0131D] DESIDERIUM est rerum absentium et nondum adeptarum; CONCUPISCENTIA, utrorumque. Concupiscuntur enim quae habentur et quae non habentur, nam concupiscendo fruitur homo rebus quas habet, desiderando autem absentia concupiscit.
    DITO, DIVITO, id est, locupleto, Graece, .
    DECORIO, Decoriavi, et DECUMO, decumavi, unum est, Graece, .
    DIMITTERE est derelinquere, DEMITTERE est deorsum mittere, velut: Quis demisit lapidem angularem ejus.
    DOMINOR tui et tibi.
    [Col. 0132A] DOGMATA Graece, Latine DECRETA; DOGMATIZO, decerno, sive censeo.
    DUM, conjunctio, aliquando indicativum verbum trahit. Greg.: Nescientia dum novit, et non diligit, inflet. Item: Dum intuetur quod illa aliquando non habuit, temperet dolorem quod [2 1Kb] amisit.
    DOLEO vicem tui, et tuam, et Doleo tibi. Greg. papa de Benedicto patre: Cum persecutorem suum amaret, magis illi quam sibi doluit.
    DUM conjunctio, aliquando modum conjunctivum, aliquando trahit indicativum, ut: Dum anxiaretur cor meum; et: Dum dicitur mihi quotidie: Ubi est Deus tuus? Et beatus papa Gregorius: Amici ergo beati Job, dum percussionum genera distinguere nesciunt, percussum pro culpa crediderunt. Item aliquoties [Col. 0132B] DUM ut significat, ut Poeta:




Tityre, dum redeo, brevis est via, pasce capellas.

    DESPERATUS, per e scribendum; DISPERSUS per i.
    DISCEDO, per i; DESCENDO, per e.
    DIASTOLE Graece, Latine INTERDICTUM. Est autem nota ad pedem litterae posita, quae male conjuncta separet, ne puer legens erret; ut:




Libera per vitreos movit vestigia campos.

    DOMUS ablativum casum dupliciter effert; et in o videlicet et in u, sed a Domo, genitivus pluralis fit Domorum; a Domu, Domuum.




E
    EGEO victus et victum et victu.
    ERIPIO flammae hominem.
    [Col. 0132C] EGREDIOR domo et civitate.
    ERROR, est rei vitium, ut, AMOR, DOLOR, ERRATIO, certae viae; ERRATRIX, ad personam respicit, ut: Venatrix erratica hedera vitii.
    ELOQUENTIA, et ELEGANTIA, singularia semper
    EXUVIAE, EXSEQUIAE, EXCUBIAE, quae Graece dicuntur.
    EXTA quoque tantum pluraliter.
    EMPORIA, feminino genere, et est Graecum; Latine, MERCATUS.
    EMOLUMENTUM, per e simplicem scribendum.
    AEMULATIO, per ae diphthongum.
    EQUO sedeo, dativo casu et ablat., sine praepositione dicendum; et EQUUM sedeo, accusativo; et in EQUO, et super EQUUM similiter.
    [Col. 0132D] EMANAT fons, sive terra, aquam, id est, gignit ac producit; et EMANAT aqua de fonte, sive de terra; id est, profluit. Greg. Qui locus a Romana urbe quadraginta ferme milliaribus distans, frigidas ac perspicuas emanat aquas. Et iterum de eodem sepulcro: Illius flagrantia suavitatis emanavit.
    EXPROBRAT qui commemorat quae praestitit. OPPROBRAT qui opprobrium objectat, hoc est vitium.
    EXSPECTATUR venturus; SPECTATUR qui videtur, vel probatur.
    EXERCITUS laboribus; EXERCITATUS studiis.
    EXSTRUERE est in altum struere. INSTRUERE aciem [1 1Kb] [Col. 0133A] vel actionem; ADSTRUERE, adfirmare, CONSTRUERE, instruendo conjungere; SUBSTRUERE, re aliqua supra posita subterstruere.
    EXCUBIAE, per b, EXUVIAE per v scribendae.
    EORUNDEM et EARUNDEM, per n, non per m, exprimenda.




F
    FIMBRIA genere feminino, et FIMBRIUM dicitur neutro.
    FIDES, fidei, de credulitate.
    FIDES, fidis, de chorda; utraque est longa.
    FLEMINA sunt ubi abundant crura sanguine; FLEMINAS, cum in manibus vel in pedibus callosis sulci sunt.
    FASTUS, de superbia, facit fastuum genitivum pluralem.
    [Col. 0133B] FASTUS, de libris, facit fastorum.
    FUNGI, agere est; DEFUNGI, peragere.
    FREMOR est murmur hominum; FREMITUS, ferarum.
    FLAVUM, dicimus rubeum; sicut, flava Ceres.
    FURVUM, nigrum.: FULVUM, nigro-rubeum; sicut fulvum leonem dicimus, fulvam aquilam, et fulvum aurum, et fulva pugna; [2 1Kb] sed et nubem tuentem, quae haberet igneum aliquid de coelesti, et sordidum de lugubri.
    FULVUM certe aurum cui ad decorem splendoris sui nigelli aliquid addatur.
    FORUM, neutro genere, dicimus locum rebus agendis destinatum, vel cum commercium significamus.
    FOROS, masculine tabulata navium, ubi remiges [Col. 0133C] sedent.
    FORNAX, genere feminino dici debet, quia per diminutionem facit fornacula, non fornaculus.
    PHALANX, militum dicitur; phalanga, fustis, cui quid deligatur.
    FEDUS, quod est deformis, per e solam scribendum; FOEDUS, quod est pactum, cum oe diphthongo scribendum.
    FORMOSUS, sine n, sicut speciosus.
    FRUCTUM cum [3 1Kb] dicimus, si scribitur, c secundae syllabae junges.
    FACTUM et FICTUM, similiter, et caetera hujusmodi
    FALSO, et nomen, et verbum, et adverbium est. Nomen, ablativi casus, ab hoc falso; verbum, primae [Col. 0133D] conjugationis: falso, falsas; adverbium, ut falso loqueris.
    FLAGITIA, quae in Dominum peccamus; facinora, quae in hominem.
    FLAGRO amore, et ARDEO amore, ex uno Graeco venit .
    FIDENS sum animi et animo.
    FIDUS, amicus erit; FIDELEM, famulum dicito; item fidelis sit, ut domino servus; fidus, natura; ita alter tempore cognoscitur, alter semper invenitur.
    FIMUS et FUMUS, pluralem numerum non habent.
    FAMES, similiter, FENUM et FEL. FUR, FURES, et [Col. 0134A] FRENI, masculina semper pluralia; sed et frena et frenum invenimus.
    FAR, FRUMENTUM, et caetera frugum nomina, semper singularia, quamvis frumenta et hordea legamus.
    FAUCES, singularem non habent, quamvis et faux invenimus.
    FIDUS, fidissimus, comparativum non habet, sed pro eo dicendum, magis fidus itemque e contrario, minus fidus.
    FACILIS, facillimus, non facilissimus; sic et difficillimus, et in adverbiis FACILE, facillime; et DIFFICILE, difficillime, difficilius; nec dicimus faciliter, aut difficiliter, tametsi veteres dixerunt.
    FULGEO et FULCIO eumdem habent perfectum fulsi.
    [Col. 0134B] FRICO, fricas, fricui. FRIGO, frigis, frixi.
    FACINUS et FACINORA, non solum peccata, sed aliquando etiam bona opera designat, nomen a faciendo figuratum.
    FRATRES dicuntur non solum mares ex eisdem parentibus nati, sed etiam masculi et feminae, sive plures utriusque sexus, eodem patre et eadem matre generati, fratres promiscue vocantur.




G
    [4 1Kb] GULA dicendum, non gyla, quia y litteram nulla vox nostra adsciscit.
    GOBIUS, piscis, nonnunquam legitur gobio.
    GAUDIUM, animi laetitia; EXSULTATIO etiam verborum atque membrorum.
    GREMIUM, dicimus interius, accinctum vestis [Col. 0134C] secretum; SINUM exterius sinuatae vestis receptaculum.
    GLUTEN, neutri generis, glutinis, glutini, sed et glutinum Sallustius dicit, glutini, glutino.
    GITH, monoptoton, et pluralem numerum non habet; est autem neutri generis, et per omnes casus declinatur.
    GRACILIS, gracillimus, non gracilissimus.
    GAUDEO, gaudes, perfectum habet gavisus sum.




H
    HILARUS facit pluralem hilari.
    HILARIS, pluraliter hilares.
    HOSPES, et qui recipit, et qui recipitur.
    HORRENDUM dicimus et despicabile aliquid, et admirandum: [Col. 0134D] ut Oculos horrenda in virgine fixos.
    HERBIDUM locum dicimus in quo herba est, etiamsi aridus esse consuevit.
    HERBOSUM, qui herbam facile generat, et si ad tempus aridus sit.
    HAURIO et HAUSTUS per aspirationem scribenda.
    HARENAM similiter, quia ab haerendo, vel ab hauriendo aquam dicta est.
    HEBESCIT, qui a naturae usu tepescit; HEBETESCIT, qui amittit aciem.
    HI, pronomen plurale, per unum i scribendum.
    HIS, similiter per unum i. [3 1Kb]
    [Col. 0135A] HOLOCAUSTOMA numero singulari, holocaustomata pluraliter.
    HAMO, hamas, et nomen HAMUS cum aspiratione scribenda, [1 1Kb] sic et INHAMO, et perfectum inhamavi.
    HERBESCIT ager, cum herbam generat; sicut adolescit et pubescit, cum spicae proximant.
    HUMILIS contrarius superbo dicitur, et est virtus animi, et contrarius sublimi, quod est conditionis. Sed et locus humilior, qui inferius jacet, solet appellari humiliatus; etiam in pressuris afflictus appellatur.




I
    INTEMPESTA nox, est media nox, quando quiescendum est; hinc utique dicta, quia inopportuna est actioni vigilantium. Tempestivum enim veteres dixerunt opportunum, et intempestivum, inopportunum, [Col. 0135B] ducto a tempore vocabulo, non a perturbatione aeris, quae consuete tempestas vocatur. Quanquam isto verbo licenter utantur historici, ut dicant ea tempestate quod volunt eo tempore intelligi.
    IMMATURITAS, nocturnum tempus est, quod non est maturum, id est opportunum, ut agatur aliquid vigilando, quod etiam vulgo dicitur hora importuna, Graece . Praeveni in immaturitate, . Nihil vero interest ad sententiam, [2 1Kb] utrum maturitate an in maturitate dicatur, quomodo nihil distat, utrum quis dicat, egisse se aliquid galli cantu, an in galli cantu.
    INTERIOR, et INTIMUS, non habet positivum gradum.
    INFERIOR et INFIMUS, similiter.
    [Col. 0135C] IPSUM, neutro genere dicendum, non ipsud, ut ILLUD et ISTUD, quemadmodum veteres nominativum masculinum non ipse dicebant, sed Ipsus.
    IMPINGO, facit perfectum impinxi, et impegi.
    IMMUNES periculi, et IMMUNES a periculo.
    INDIGUS et PRODIGUS per unum u scribenda
    INDIGA et PRODIGA, sine u. Augustinus: Avaritia pecuniam congregat, luxuria spargit; ista indiga est, illa prodiga.
    INCREDIBILE, quod credi non potest.
    INCREDULUS, qui credere non vult.
    IN, praepositio, significat modo id quod et valde adverbium, et vim verbi cui praeponitur auget, ut, increpuit, insonuit, infregit; modo quod non, ut invalidus, infirmus; modo ponitur pro eo quod est inter, [Col. 0135D] ut Benedicta tu in mulieribus; modo pro adversus, ut, duo in tres, et tres in duo dividentur; modo pro spatio temporali, cum significat usque, ut dicimus a mane in noctem, et volumus intelligi usque in noctem.
    INTEREST et REFERT, pro distare, unum idemque significant, quod Graece dicitur , dicimusque ita: interest mea, et refert mea; interest ejus et refert illius; interest et refert nostra, interest et refert illorum.
    [Col. 0136A] IMPLEOR vini et vino. INTUEOR te, et in te.
    INCURRO te, et in te; incurri et incucurri.
    INVIDEO divitem, INVIDEO ei pulchritudinem.
    IRATUS, ex offensa est; IRACUNDUS, natura; itaque ira repentino motu nascitur.
    IRACUNDIA perpes vitium est.
    IGNIS, ablativum et in e et in i mittit.
    INTESTINA et INCUNABULA, pluralia semper.
    INSTAR illius rei dicere debemus, non ad instar.
    ILLUVIES sordidum est, INGLUVIES ventris; illud a non lavando, hoc ab ingluendo dictum.
    INSITA arbor est, cui incisae alienum germen includitur. ADSITA, cui incolumi aliud quod sustineat adjungitur.
    INVIDEO tibi divitiis, non divitias.
    [Col. 0136B] INERMUS facit pluraliter inermi; INERMIS, pluraliter inermes.
    ILLIUS similis, ad mores refertur; ILLI similis, ad vultum.
    INVIDUS, qui invidet; INVIDIOSUS, qui [4 1Kb] invidiam sustinet.
    IDEM, correpte neutrum; IDEM, producte masculinum in utroque numero.
    INTERPRETOR, et quae derivantur, sive declinantur ab eo, per simplicem e scribendum.
    IMBERBI dicuntur, non imberbes; sic etenim Varro: Imberbi juvenes. Sed et Cicero: Imberbum perduxit, non imberbem. Titus Livius autem imberbis singulariter
    IMPUTRIBILE, per m scribendum, non per n. IMPONO [Col. 0136C] et IMMITTO similiter, hujusmodi similia.
    IRRIGO, non inrigo. IMPLEO, non inpleo.
    IMMUNDUS, non inmundus.
    INQUILINI, non habentes propriam domum, [5 1Kb] habitant in alieno.
    INCOLAE, sive ADVENAE, utique ex uno Graeco verbo, quod est , in sacris litteris interpretata habemus; ex his derivantur nomina INCOLATUS et INQUILINATUS. Trahit autem INQUILINUS, sicut et PEREGRINUS, nonnunquam nomen dativi casus, ut Augustinus de reprobis: Sunt autem et ipsi peregrini et inquilini huic terrae, sed non de populo Dei.
    IMPONERE est rem aliquam sive corporalem seu incorporalem alteri rei superponere, sed imponere pro fraudem facere aliquando dicitur; unde impostura vocatur; [Col. 0136D] cum argentum vel aurum viliori metallo adulteratur; et qui hoc facit, impostor vocatur; unde etiam vulgo qui aliquid fraudis facit, aut simulationis, impostor solet appellari. Gregorius papa: Coepit illum simulatorem et, verbo rustico, impostorem clamare. Unde habes et in sacra Scriptura: Quare imposuisti mihi; nonne pro Rachel servivi tibi. Et in Regibus: Quare imposuisti mihi; tu es enim Saul, hae est: Quare me in simulatione decipere, et fraudem facere, voluisti. Et Augustinus: Et ideo sibi miser [Col. 0137A] imponit; sibi enim fraudem facit, qui perdit meliora, amando pejora.




J
    JOCUM, singulariter neutrale; pluraliter hi joci, et haec joca.
    JUGA montium, pluralia semper; JUGUM enim est jumentorum. Sed Virg.: Hoc superate jugum.
    JUVENTUS sicut et SENECTUS, plurali numero non flectitur.
    JUVENIS et JUVENIOR non recipiunt superlativum: sicut nec SENEX, nec SENIOR. Solent autem JUNIOR et SENIOR ad se invicem dici minor et major, etsi neuter ipsorum senili accessit aut propinquavit aetati. Ambrosius: Junior est herbis sol, junior feno.
    JUVENTUS, ubi multi juvenes dicuntur; JUVENTAS, [Col. 0137B] unius hominis aetas; JUVENTA, ipsa dea (ut Graeci dicunt, aut poetae) Junonis filia, uxor Herculis, a qua Junium mensem appellatum in libris Fastorum legimus.




L
    LARGE et LARGITER, Julius Modestus utrumque recte dicit; sed large esse qualitatis, largiter quantitatis.
    LIBIDINOSUS, a libidine, per b.
    LIVIDUS, a livore, per u proferendum.
    LARBA, per b.
    LUDIFICOR stultum, et DELUDOR, quia veniunt ex uno Graeco , praeteriti perfecti, ludificatus sum. Veteres vero ludificavi dixerunt.
    LABIUM superius dicitur, LABRUM inferius; ROSTRUM non nisi quod incurvum est.
    [Col. 0137C] LATERE et ABSCONSUM ESSE aliquid dicimus, et LATE PATERE. Virg.: Et scuta latentia condunt.
    LEPUS animal est, LEPOS, jucunditas, voluptas; unde et gratum aliquid lepidum dicimus.
    LIMEN aedium est, LIMES regionum.
    LARGITAS humanitatis est, LARGITIO, ambitionis.
    LIGAT quis vinculo, LEGAT testamento.
    LOQUI, hominis est; OBLOQUI, obtrectatoris, sicut OBJICIT, OPPONIT; ALLOQUI, persuadentis, hortantisque vel jubentis; ELOQUI, oratoris.
    LAURENTIUS, CAELIUS, et talia plura, quae nominativum casum in ius habent, genitivum singularis numeri in ii duplicem mittunt, vocativum singularem in simplicem i, ut hic Laurentius, Caelius; hujus Laurentii, [Col. 0137D] Coelii; o Laurenti, Coeli; sic et hic filius, hujus filii, o fili et hi filii; aut certe vocativum in ie, ut hic impius, hujus impii, o impie. Notandum sane in Actib. apost. ubi Cornelius vidit angelum Dei introeuntem ad se, et dicentem sibi: Corneli; hic vocativus recte per simplicem i profertur; in Graeco autem per ie, Cornelie, scriptum est.
    LIMUS, LUX, LABES, LAETUM, pluralem numerum non habent.
    LIBERI, quando filios significat, et LATEBRAE, singularem non habent.
    LAC, LIQUAMEN, LENTICULA, LENS, singularia semper.
    [Col. 0138A] LOCUS, singulariter masculinum; pluraliter haec loca.
    LUTER, Graecum, masculini generis, Latine LABRUM dicitur.
    LUCEO et LUGEO, in eumdem perfectum deveniunt, luxi.
    LIBERO te periculo, LIBEROR a molestia.
    LINO vel LINIO, facit praeteritum linui et linivi.




M
    MARGARITA, feminino genere, et MARGARITUM, neutro dicendum. In Proverbiis: Inaures aurea, et margaritum fulgens.
    MALOGRANATUM, et MALUM GRANATUM consuete dicimus, et utroque modo declinantur, hoc modo: malogranatum, hujus malogranati, et haec malogranata, [Col. 0138B] horum malogranatorum, his malogranatis, etc.; et rursum: hoc malogranatum, hujus maligranati, et haec malagranata, horum malorum granatorum, etc.
    MISERET me senis, MISEREOR senis, et MISEREOR senem; MISERTUS pauperis, per genitivum; MISERATUS pauperem, per accusativum.
    MISEROR autem compatior significat, denique Graece dicitur .
    MEREO honorem, et MEREOR; et miles MERET stipendium.
    MEMINI, et MEMOR SUM honoris et honorem.
    MARITIMA, sunt loca mari vicina; MARINA, navis, vel bellua.
    METO metui, et METUO.
    MATERIES artificiorum, MATERIA consiliorum. Alii [Col. 0138C] contra referunt materiem esse animi, materiam arboris; materiem qualitatem ingenii, materiam fabris aptam.
    MAS, in positione, MASCULUS in diminutione; non mascellus, ut quidam.
    MUSCUS, herba quae in parietibus, vel in corticibus arborum haeret, singulariter tantum effertur; MEMORIA, MALITIA, [1 1Kb] MURMUR similiter.
    MINAE, MANUBIAE, MOENIA, MAGALIA, quae sunt casae Afrorum, pluralia semper.
    MARE pluralem numerum non habet, nisi tantum maria.
    MEL et MULSUM, et MURIA, id est , et caetera liquida pretiosa, tantum singularia, quamvis mella [Col. 0138D] et vina legamus.
    MATURE, maturius, maturissime dicendum; invenimus tamen apud auctores etiam maturrime dictum.
    MUNIO, munis, perfectum facit munii et munivi.
    MEMINI, meministi, meminit, meminimus, meministis, meminerunt, et praesenti tempore et praeterito perfecto uno eodemque modo declinatur, ideo corruptum sive defectivum vocatur.
    MULCEO et MULGEO, in unum perfectum perveniunt mulsi.
    MAJESTAS cum scribis ac dicis, s sequenti syllabae [2 1Kb] copulari debet, sic in similibus.
    [Col. 0139A] MIRAMUR opera, ADMIRAMUR virtutes.
    MINORES esse res aliquas aut homines dicimus.
    MINORIS emptum aut aestimatum quidpiam recte scribimus.
    MEMINI me facere dicendum; non MEMINI me fecisse, nam memini sermo est totus praeteriti temporis, qui anteactam rem in praesens revocat; et si dixeris Memini me fecisse, duo praeterita simul jungis. Virg., uno tantum loco:




Namque sub Aeoliae memini me turribus altis
Corycium vidisse senem,

    quod poetae pro necessitate metri usurpare licuit.
    MERACAM potionem dicimus quae merum aliunde recepit, MEROSUM autem vinum appellamus.
    [Col. 0139B] MULIEBRE dicitur a muliere aliquid factum; MULIEBRIARIUM per mulieres ordinatum, et per viros gestum.
    MERULA, non merulus dicendum.
    MATTHAEUS et MATTHIAS per duo t scribendum, quia Graeci per et scribunt.
    MOESTUM animo, TRISTEM aspectu dicimus.
    MALUS navis, masculinum;
    MALUS, arbor frugifera, femininum est.
    MENDUM neutraliter. Varro in admirandis dixit: magnum mendum; sed Ovidius feminine; Nocte latent mendae. Item:




Eximet ipse dies omnes e corpore mendas.

    [Col. 0139C] Ergo MENDUM in mendacii significatione dicitur; MENDA, in culpa operis vel corporis.
    MUNIFICUS, est tanquam BENEFICUS et MALEFICUS; MUNIFEX autem tanquam OPIFEX et ARTIFEX; itaque munificus munera largitur, munifex autem munere fungitur.
    MORTICINA non dicuntur nisi mortuorum, mortalia vero etiam viventium corporum nomen est.




N
    NIMIS dicitur quicquid plus fuerit quam oportet; nam parum est quod minus est quam oportet; et horum in medio modus est, quod dicitur: Satis est. Cum itaque utile sit in vita et moribus ut amplius [Col. 0139D] quam oportet nihil omnino faciamus, profecto veram esse sententiam Ne quid nimis fateri potius quam negare debemus. Sed aliquando Latina lingua hoc verbo sic abutimur, ut nimis, pro eo quod est valde, et positum inveniamus in litteris sacris, et ponamus in sermonibus nostris. Nam et in Psalmo: Tu praecepisti mandata tua custodire nimis, non nisi valde intelligimus, si recte intelligimus. Et nimis te diligo, si alicui charissimo dicimus, non utique plusquam oportet, sed valde nos diligere intelligi volumus. Denique illa Graeca sententia, Ne quid nimis, non habet verbum hoc quod hic legitur: ibi enim est , quod est nimis; hic autem , quod est valde. Sed aliquando, ut diximus, pro eo quod est valde, et dictum invenimus, et dicimus, unde etiam [Col. 0140A] nonnulli Latini Codices non habent: Tu praecepisti mandata tua custodire.
    NOCEO, OBSUM, INCOMMODO, MALEFICIO, OFFICIO, in una significatione ponuntur, quod Graece dicitur , et cuncta dativum casum trahunt.
    NULLUS est tam in re quam in persona.
    NEMO in persona dicitur, ut ne homo.
    NATALES, id est nobilitates.
    NUPTIAE, NONAE, NARES, NUNDINAE, NUGAE, NANIAE, pluralia tantum; et nar invenimus; nenias autem dicunt epitaphia, id est carmina quae in memoriam mortuorum in tumbis scribuntur.
    NEQUAM et NUGAS omnis generis et numeri sunt, et per omnes casus currunt, semper aequaliter dicta: quamvis Augustinus dicat, nugae, nugarum, nugis; [Col. 0140B] ferunt autem, quia nugas Hebraeus sermo sit, et idem apud eos quod apud nos significat, id est levis et pravae mentis homines.
    NOVI, nosti, novit, novimus, nostis, noverunt, sic declinantur praesenti et praeterito perfecto, cui similia sunt, ODI et MEMINI.
    NOCEOR, noceris, recte dicitur, quamvis aliqui grammaticorum asseverent non debere dici noceor, sed nocetur mihi; neque enim Hieronymus grammaticorum regulam ignorabat, qui in propheta Habacuc ita transferre non timuit: Et non salvabis, dum noceor.
    NECTO, nexi praeterito.
    NOCTU temporis est adverbium, NOCTE nomen est.
    NUBUNT feminae; vir enim ducit, mulier nubit, quia [Col. 0140C] pallio obnubit caput genasque.
    NONGENTOS, non nungentos, a novem.
    NEQUAM, non malum significat, sed inutilem.
    NUBO, nupsi. NUPTIAE. Cum vocalis sequitur, b debet esse; cum consonans, p.
    NASCITUR quod utero decidit, ENASCITUR quod de terra ac de aqua exsurgit.
    NIHIL, adverbium est; NIHILI nomen; homo enim nullius momenti nihili dicitur.
    NAVIS, unius ratis nomen est; NAVIGIUM, omnis classica profectio.
    NAUCLERUS, omnis consortii, NAVALIS exercitus, NAVIGATOR, ipse primarius profectionis; NAUTA vero, omnis qui laborem facit navigandi.
    [Col. 0140D] NAVIS ablativum per e et per i effert.




O
    ORGANUM unius musici proprie nomen est, sed generaliter omnia musicorum vasa organa possunt dici. Joannes Constantinopolitanus episcopus: In salicibus in medio ejus suspendimus organa nostra; id est, citharam, psalterium, lyram, etc.
    ORGANARIUS autem est qui utitur organo.
    OBRIZA, obrizae, generis feminini; et OBRIZUM, obrizi, neutri.
    ORIGO, originis, initium est.
    ORIGO, origonis, neutrum est, et est velum navis, et habet in plurali numero origona.
    OBTINEO laudem, et IMPETRO, ex uno Graeco venit .
    [Col. 0141A] ORJURGO, INCREPO, CORRIPIO, ex uno Graeco transferuntur .
    HOMILIA Graecum est, Latine SERMO vel COLLOQUIUM.
    OTIUM et SILENTIUM, ex uno Graeco, id est, .
    ORDIBO et ORDIAR telam, utroque modo dixerunt.
    OSTREA, feminino genere, non ostreum neutrali.
    OCIMUM consuetudo neutraliter dicitur; sed [1 1Kb] melius Macer ait:




Inter praeteritas numerabitur ocimus herbas.

    ORDIOR hanc rem, et INGREDIOR, et INCIPIO, ex uno Graeco venit, quod est .
    ONUS jumentorum, SARCINA est hominum.
    OPTIMATES, qui Graece dicuntur , pluraliter [Col. 0141B] solum proferuntur.
    OBLITUS nostri, non nos; veteres tamen et hoc modo dixerunt.
    OLIVA, arbor est; OLEA, fructus; OLEUM, liquor.
    ODI, odisti, odit, odimus, odistis, oderunt, et praesenti perfecto et praeterito-perfecto tempore sic declinatur; ideo defectivum dicitur.




P
    PETRA et Graecum et Latinum nomen est, unum idemque in utraque lingua significans; unde et Petri apostoli nomen in utraque lingua eamdem invictae fidei significantiam a petra derivatam continet.
    PLATEA similiter in utraque lingua unum idemque significans; sed, ut etymologiae ratio probat, a Graeca origine nomen tractum atque a latitudine derivatum [Col. 0141C] est, quoniam Graece dicitur latum.
    PRO, praepositio, significat ante, ut:




Soli pro portis Messapus et acer Atinas
Sustentant aciem.

    Ponitur et pro praepositione in, ut dicimus, pro rostris, pro tribunali; et pro eo quod est apud Graecos, ut: Pro dulci Ascanio veniat, et pro eo quod est , ut,




Unum illud tibi, nate dea, proque omnibus unum
Praedicam.

    PUDET me amoris. POENITET me muneris.
    PIGET me profectionis. PATIENS SUM laboris.
    PERTAESUM EST me injuriae. PLENUS SUM bonorum, et bonis.
    [Col. 0141D] PRAEEO illi. PALPOR et PALPO equo.
    PRAECURRO praetori. PROCURO pupillo, et CURO pupillum.
    POTIOR fructus et fructum dicitur, apud antiquos POTIOR hanc rem.
    PRAEDA victos spoliat. RAPINA subito venit.
    PAX singulariter solum effertur. Sallustius: Paces retulit; judicia, bella atque paces.
    PROSAPIA id est ingenuitas, quae Graece vocatur , singulari tantum numero gaudet.
    PELAGUS similiter.
    PUGILLARES, PROCERES, PRIMORES, POSTERI, pluralia [Col. 0142A] tantum; sed nostri auctores pugillarem singulariter dixerunt. Sic et in genere feminino PLAGAS, id est retia, et PRIMITIAE, et in neutro.
    PRAECORDIA, PALARIA, cum milites ad palos exercentur.
    PROCASTRIA, quae ante castra sunt.
    PORRUM, sing. neutrale, pluraliter hi porri.
    PROVERBIUM, Latine , generis feminini; inde nomen apud Septuaginta interpretes libri Salomonis, .
    PIUS et piissimus comparativum gradum non recipiunt.
    POTIOR et potissimus positivum non habet.
    PROPRIUS non habet comparativum, aut superlativum, sed pro his magis proprius, et maxime proprius; [Col. 0142B] sic e contrario, minus et minime.
    PAVEO et PASCO, in eumdem concurrunt perfectum, pavi.
    PENDEO, pendes, pependi; sin autem habuerit praepositionem, non sic declinantur; sed SUSPENDO, suspendis, suspendi non suspependi.
    PASSIM ubique significat; ex uno enim Graeco declinatur, quod est .
    PERINDE, AEQUALITER, SIMILITER: ex uno Graeco .
    PELLO, pelii, et pepuli; DEPELLO, depuli.
    PETO, petivi et petii.
    PROSPICIENS periculi, vice nominis ponitur participium; et PROSPICIENS periculum.
    PERENDIE dicitur, sicut HODIE vel CRAS. PERENDINUS [Col. 0142C] DIES, sicut HODIERNUS, HESTERNUS, CRASTINUS.
    POTAMUS eum cui potum porrigimus, et potamus vinum quod bibimus.
    PRIMITIAE tantum pluraliter.
    PROBO, verbum, duplicem significationem habet. Probamus enim quod eligimus, idem approbamus. Probamus autem quae qualia sint tentavimus, ut: Proba me, Domine, et scito cor meum.
    PECTO caput, non pectino; PEXTUM, non pectinatum; pexi memet, et pectam cras.
    PRAESAGIO, praesagis, praesagiunt.
    PAUPERIES damnum est, PAUPERTAS ipsa conditio.
    PATRIUM dicimus a patria, PATERNUM a patre.
    PINNAS murorum, PENNAS avium dicimus.
    PECUS, omne animal, excepto homine, vocatur.
    [Col. 0142D] POLENTA, non pulenta, dicendum est, eo quod ad usus hominum poliatur.
    PROOEMIUM cum diphthongo.
    PRETIUM, PREMO, PRECOR, per simplicem e.
    PREHENDO quoque et INTERPRETATOR.
    PRECARI est rogare; DEPRECARI, excusare, vel purgare. Virgilius: Equidem merui, nec deprecor, inquit.
    PLURIS dicimus quod majore summa taxatur.
    PLURES de multitudine. Plures comparativi gradus est, cujus positivum multi.
    [Col. 0143A] POCULUM vas est, POTIO quod hauritur.
    PIGNERA rerum, PIGNORA filiorum et affectionum.
    PROCUL, et longe dicitur, et prope: In clypeo excussa sagitta, proculque auctorem egregium.
    PERTINACIA malae rei perseverantia dicitur, CONSTANTIA bonae.
    PERCUSSUM corpore dicimus, PERCULSUM animo.
    PERICULUM ad discrimen pertinet, PERICULUM ad experimentum.
    POSTULATUR aliquid honeste, POSCITUR improbe. Cicero in Frumentaria: Incipiunt postulare, poscere, minari.
    PUBES, cum in juventutis significatione et lanuginis, et partis in qua pubertas est, ponitur, hujus pubis facit; at cum aetatem significat, hujus puberis; nec [Col. 0143B] tamen, adjecta praepositione, dicimus impuberis, sed impubis: Comitemque impubis Iuli, Virgilius dixit. Sed Cicero ait: Filiumque ejus impuberem.
    PULMENTARIUM et PULMENTUM dicitur; nam Cato in Originum tertio libro, laserpitium pro pulmentario habet; idem: Multo pulmento usi.
    PODAGROSUS, a podagra dicitur; sed et PODAGRICUS, a pedum aegrotatione.
    PUGILLARES et masculino genere et semper pluraliter dicas, quia pugillus est qui plures tabulas continet. Item Laberius, in Piscatore, singulariter hoc pugillar dixit.
    PAVUS, pavi; et PAVO, pavonis.
    PANNICULAE, , pannus est. Lucilius: Foris subtegminis pannus est.
    [Col. 0143C] PAROPSIDES, feminino genere dicuntur, a pulmentario videlicet quod vocant.
    PALUMBES Virgilius feminino genere dixit: Aeriae quo concessere palumbes, sed Lucilius masculino, macrosque palumbes. Varro autem, in Scauro, palumbi dicit, quod consuetudo quoque usurpavit.
    POMETA dicimus ubi poma nascuntur, ut OLIVETA.
    POMARIA autem ubi servantur.
    PENE, quod est conjunctio, per e.
    POENA, quae est supplicium, per oe; similiter et Poenus, id est, Afer.
    PRAEGNANTEM cum scripto dividis, g secundae syllabae nectis; PIGNUS et PUGNA similiter, et caetera hujusmodi.
    PROPTER, in divisione scribendi, p secundae syllabae [Col. 0143D] jungis; PROSPERE, s secundae syllabae.
    PARTIO, PRAEDO, POPULO, activo genere nonnunquam proferuntur; item haec ipsa communis generis verbo saepius inveniuntur, PARTIOR, POPULOR, PRAEDOR.
    PONO, simpliciter aliquid statuens; DISPONO aliquid operis impensioris vel consilii facturus. Est etiam disponere foederis ineundi.
    PROPONO, nonnunquam ad interrogandam quaestionem.
    APPONO adjectionis est; IMPONO, insuendi, SUPERPONO, [Col. 0144A] aliquem censum vel laborem unicuicunque indicens.
    PRAEPONO, aliquid praeferens, sic et ANTEPONO.
    POSTPONO, aliquid inferius indicans; COMPONO, ornandi aut eloquii aut artificii est; SEPONO, separandi; SUPPONO, aliquid subtus inducens; DEPONO, labefactandi est, vel vita excedendi.
    PEREGRINUS, nomen, saepe socium et conjunctum sibi nomen aliud dativi casus, ut sancti dicuntur peregrini huic saeculo.
    PRAESTOLARI, non praestulari, quia venit a verbo praesto sum.
    PUPPIS accusativum casum in em et in im mittit, ablativum in e et in i.
    [1 1Kb] PSALLO, perfectum facit psallui.
    [Col. 0144B] POTIOR, potitus sum, et PERFRUOR, perfructus sum, ex uno Graeco veniunt, quod est .
    PASCUAS genere feminino, et PASCUA neutro pluraliter dicimus.
    PRIMITIAE numero tantum plurali dicuntur, sed aliquoties singulariter intelligendae, [2 1Kb] sicut in psalmo primitias omnis laboris. In Graeco enim singulariter habet. Sic et in Apostolo: Primitiae Christus.




Q
    QUOD, et QUIA, et QUUR, et QUARE, verbis subjuncta, aliquando indicativum verbum trahunt, aliquando conjunctivum. Gregorius: Noverat quia sine culpa esse vix possent. Et rursum: Noverat quia diluendi sunt sacrificiis. Et rursum: Recessit a malo, non [Col. 0144C] quia a faciendo continuit, sed quia veniendo reprobavit. Item dicit: Quod hoc numero requies designatur, Item: Nonnulli sese intrinsecus, quia per eos gratia purgationis derivatur, extollunt.
    QUOTIES, TOTIES, SEPTIES, sine n.
    QUICQUID et QUICQUAM, in priori syllaba per c scribendum, non per d.
    QUANQUAM, in priore per n.
    QUORUNDAM, sicut EORUNDEM, per n scribendum, non per m.
    QUERELA, LOQUELA, per unum l.
    QUATENUS adverbium loci, vel temporis, id est, quousque, per e; QUATINUS, conjunctio causalis, id est, ut, per i scribendum.
    QUAERITUR, de inquirendo; queritur, de plorando.
    [Col. 0144D] QUAESTUS lucri, QUESTUS lacrymarum.
    QUERIMONIA quoque per simplicem e scribendum.
    QUEROR de te, QUEROR tibi de illo; item CONQUEROR.
    QUO vadis ad quem locum significat.
    QUA vadis, qua via dicitur.
    QUO aliquando pro ubi ponitur. Augustinus: Invenis domum fumosam, quo boni habitant, id est, ubi habitant.
    QUOT, ad numerum pertinet, sicut et TOT.
    QUANTI et TANTI ad mensuram; sed nostri auctores [Col. 0145A] aliquoties quantos pro numero ponunt. Gregorius: Sed cum rete magnis piscibus plenum dicitur, additur et quantis, scilicet, CL tribus.
    QUANTUS, quam magnus dicitur.
    QUOTUS, cujus aetatis; unde et quota luna dicitur. Augustinus: Quotus quisque apparere et existere potest, qui non convincatur esse peccator; id est, in qua aetate, quo dierum vel annorum numero.




R
    RADIUS masculino, non radium neutro.
    RUBOR coloris est, ROBUR virtutis; Robor arboris.
    RAPIO tibi pecunias.
    REDOLEO unguentum.
    REGIUM dicitur quod regis fuit, REGALE quod rege dignum est.
    [Col. 0145B] RABIES tantum numero sing.
    RELIQUIAE et ROSTRA, ubi concionatur, tantum pluraliter.
    REMEDIUM submovet imminentia pericula, MEDICAMENTUM sanat illata. Remedium itaque ne periclitemur, medicamentum ad subita pericula optatur.
    ROSEUM per se, ROSARIUM mistum.
    RUDIS comparativum et superlativum non habet, sed pro his utimur adverbiis magis et maxime, ut magis rudis, et maxime rudis.
    RECENS feci dicimus, non recenter, utentes nomine pro adverbio.
    Graece, Latine MODULATIO.
    MODULOR.




S
    [Col. 0145C] SUPER, praepositio, modo ponitur pro de ut:




Multa super Priamo rogitans, super Hectore multa.

    Modo et pro praepositione pro, ut: Nihil super imperio moveor.
    Et pro insuper, et amplius, ut:




Cui neque apud Danaos usquam locus, et super ipsi
Dardanidae infensi poenas cum sanguine poscunt.

    Et pro desuper, ut: Et super e vallo prospectant Troes.
    Et pro superest, ut:




Illi autem neque fuga jam super ulla pericli.

    Interdum et ultra significat, ut: Super Garamantas et Indos Proferet imperium.
    SUB, praepositio, significat modo supra, ut, corpora [Col. 0145D] saltu subjiciunt in equos; id est, supra jaciunt. Modo pro praepositione in, ut:




Namque sub ingenti lustrat dum singula templo;

    Id est, in templo. Significat et prope, ut, Classemque sub ipsam Antenore. Ponitur nonnunquam pro clam ut Subripuit, id est, clam rapuit.
    SIMILIS SUM tui, moribus; SIMILIS tibi, facie.
    STUDIO tibi feci; id est, dum studeo tibi. STUDIO tui feci, id est, te studente.
    SARTRIX, vel SERTRIX, quae sarcit.
    SUBIGO hostem, perfectae formae est
    [Col. 0146A] SUBAGITO, frequentativum.
    SALUBRE, ad locum refertur, et ad cibum.
    SALUTARE, consilium est. Ita SALUBRE non nocet, SALUTARE prodest.
    SUPELLEX, SANIES, SOCORDIA, SITIS, et in neutro SULPHUR, SCRUPULUM, SINAPI, SILER, singularia tantum sunt, sed Virgilius, sulphura viva; et Terentius masculine scrupulum retulit.
    SENTES, id est, spinae; et SARCINAE, cum vasa significat; et SARCINAE, id est, auxilia; et SCOPAE, et SALINAE, et SCALAE et in neutro SPONSALIA, semper pluralia; sed nostri scalam dixerunt.
    SPONTE mea venio, non habet plures casus.
    SI amem, ames, amet, declinatio est verbi conjunctivi, sicut cum dicimus, cum amem, ames, amet.
    [Col. 0146B] SCYLLA, nomen habet a spoliando, sive vexando, nautas.
    [1 1Kb] SPOLIO vero, Latine, Graece dicitur SCYLLO et VEXO.
    SANNO, sannis, sannui. Hoc SANNIUM, querela.
    SORS sortis, et SORS sordis dicitur. Ambrosius: Mundat vasa, ne sors aliqua vini gratiam decoloret, tametsi negant quidam sordem nominativum casum habere.
    SI vel ETSI, nonnunquam indicativum verbum trahunt. Gregorius: Frustra miraculum foris ostendimus, si deest quod intus operetur. Item: Quae etsi ad perfectionem non pertinent, fidem tamen tenent.
    SENSUS nomen est quartae declinationis, et participium praeteriti temporis a verbo passivo, quod est [Col. 0146C] sentior, cujus etiam perfectum est, sensus sum, es, est, non sentitus.
    SECTURUS, non secaturus, a verbo quod est seco.
    SCAMMA sunt quae lectis altioribus apponuntur.
    SCABELLA quae lectis parvulis vel sellis ob ascensum apponuntur. SCABELLUM autem et SUPPEDANEUM dicitur quod sub pedibus sit.
    STERCERATOS agros, non stercoratos dicas, quibus stercus ad fecundandum infertur.
    SOLEMNEM cum dicis, sive scribis, m sequenti syllabae connectis. SOMNIUM similiter.
    SAEVUS, saevio, saevi, saevisti, per ae diphthongum.
    SERO, sevi, sevisti, per e simplicem.
    SAGENA per e cum retia significat.
    SAGINA per i positum pro pinguedine.
    [Col. 0146D] SOL in utroque numero declinatur; sed singulariter sol ipsum luminare significat; at soles ipsos dies nominamus, in quibus sol totum illuminat mundum: nonnulli tamen veterum ipsa carmina Soles nominare, sicut [2 1Kb] Horatius in principio cujusdam voluminis, quem ita exorsus est: Soles meos omni Ecclesiae vestrae commendo. Et Maro:




   . . . . . Saepe ego longos
Cantando puerum memini me condere soles.

    SECUNDUM, praepositio est imitationis. POST, temporis, sive ordinis.
    [Col. 0147A] SEGNITIES, vitii. SEGNITIA, frigoris.
    SUBSCRIBO epistolis. SUPPLICO similiter, ut: Supplico divinae pietati.
    SIMPLEX, ablativum et in i et in e mittit, genitivum pluralem in um et in ium, ut ab hoc simplice vel simplici, horum simplicum et simplicium.
    SUAVIS, ablativum casum in e et i mittit.
    STACHYS, Graece, Latine SPICA.
    SANDALIA Graece, neutro genere, CALIGA Latine.
    SERTUM et CORONA ex uno Graeco transferuntur, id est, .
    SOLIUM, proprie sedes regalis est, unde Graece vocatur.
    SENEX et senior superlativum gradum non habent.
    SOBRIUS, nec comparativum recipit, nec superlativum; [Col. 0147B] sed pro his dicimus, magis sobrius et maxime sobrius.
    SENECTA et SENIUM. Duo nomina senectutis sunt, et discernuntur a Graecis, apud quos aliud nomen habet gravitas post juventutem, aliud post ipsam gravitatem veniens ultima aetas. Nam presbyter dicitur gravis, et senex; quia vero in Latino duorum istorum nominum disjunctio defecit, de senectute ambo sunt posita senecta et senium. Haec Augustinus. At Gregorius: Undecima vero, inquit, est aetas, quae decrepita, vel veterana dicitur; unde Graeci valde seniores non , sed presbyteros [1 1Kb] appellant, ut plus quam senes esse insinuent quos provectiores vocant.
    SUSPIRO verbum trahit nomen dativi casus et accusativi, [Col. 0147C] ut: Suspiramus patriae coelesti, [2 1Kb] et: Suspiramus regnum Dei, et, praepositione addita: Suspiramus ad vitam immortalem.
    SUBDUCIMUS et quae retro subtrahimus, et quae in promptu offerimus.
    SUPREMUS, summus et ultimus, et superiorem et inferiorem significat.
    SUPEREST, quod eminet.
    SUPRA, quod aliquid substratum habet.
    SUBTER est quod re aliqua superiore premitur.
    SUBTUS, quod demissum ab altiore non tangitur.
    SERVITIUM, multitudo servorum.
    SERVITUS, conditio est serviendi; sed veteres indifferenter servitium et pro servitute posuerunt.
    SINAPI, sicut et GUMMI, Graecum est, et Plautus [Col. 0147D] dixit Teritur sinapi, cujus genitivus cum s profertur, caeteri casus similes sunt nominativo.
    SIBILUS dici oportet. Virg. in Bucolicis:




Nam neque me tantum venientis sibilus Austri.

    Sed et neutro genere quidam dixerunt, ut Cornelius Severus:




Et suaviter concordant sibila saeva diacones.

    Et Macer:




Theriacon longo resonantia sibila collo.

    SERENUS, suave sibilum.
    [Col. 0148A] SAL, et masculino genere et neutro dicitur
    SATURITAS in cibo tantum dicitur, in caeteris vero SATIETAS; sed Virg.: Odii saturata quievit.
    SIMIAM auctores doctiores dixerunt etiam in masculino.
    STRIGEM hanc, in significatione avis dicas; STRIGA autem castrense vocabulum est, intervallum turmarum significans, in quo equi stringuntur; unde etiam strigosi dicuntur corpore macilento.
    STIRPS, in significatione sobolis, feminino genere dicitur; sed cum materiam significat, masculino modo stirpem recisum dixerunt; tamen etiam in significatione sobolis, masculino genere, ut Pacuvius: qui stirpem occidit meum.
    SERO rumores, id est, divulgo; et sero fruges, sevi.
    [Col. 0148B] SERO, id est, claudo (unde et sera dicta est) seravi. Terentius, Tu abi, atque ostium obsera intus.
    SUFFRAGOR, non suffrago: et SUFFRAGATUS SUM, non suffragavi.
    SORBEO, sorbui, et non sorbsi.
    SOMNIO, non somnior; SOMNIAVI, non somniatus sum.
    SANGUIS est, dum manet; effusus vero, CRUOR.
    SUMIMUS ipsi, accipimus ab alio; sic cum damus, dicendum Accipe; cum permittimus ipsi tollere, dicendum Sume.
    SCORPIO bellica res est; at SCORPIUS, animal.
    SCRIBO, scripsi, scriptum; cum vocalis sequitur, b debet esse; cum consonans, p.
    SACER et venerandus, et exsecrandus. Virg.: Auri [Col. 0148C] sacra fames.
    SUFFRAGIA populi, et quae honorant dicuntur, et quae damnant.




T
    TESTOR aliquid, confirmans sententiam; CONTESTOR, cum quadam auctoritate affirmans; PROTESTOR, manifeste cavendo denuntians; OBTESTOR, aliquem jurare compellans; ATTESTOR, ad testimonium vocans qui sit dignitate vel auctoritate eminens; DETESTOR, aliquid exsecrandum respuens.
    TRUX ablativum in i et in e mittit, genitivum pluralem in um et in ium.
    THERION, Graece , Latine FERA; unde theriaca, quia feraliter occidit.
    [Col. 0148D] TACITURNITAS loquelae contraria est; SILENTIUM, confusis vocibus sive tumultibus: verum sciendum quia SILEO et TACEO, et CONTICEO et RETICEO, ab uno Graeco veniunt .
    TENAX beneficii, id est, memor gratiae.
    TORQUES, nomen generis communis; nam et in Mario Livius genere masculino, et Cicero torquem feminino posuere.
    TRIUMPHAT nos Deus, cum superandi hostes auxilium tribuit. Deo (inquit ille) gratias, qui semper triumphat nos in Christo Jesu; et iterum: Expolians [Col. 0149A] principatus et potestates, triumphans illos in semetipso.
    TRANSMIGRO, cum de loco ad locum iter facio; item transmigro dicitur, cum additamento accusativi casus, cum aliquem de loco ad locum transfero, ut: Nabuchodonosor transmigravit Judaeos de Jerusalem, et emigravit de tabernaculo. Porro exemplum verbi superioris: transmigra in montem sicut passer.
    TRANSMIGRANS, participium, aeque dupliciter, et de loco ad locum transiens aliquis, et alium de loco ad locum transferens intelligitur.
    TURTUR, et masculino genere et feminino profertur, tunc temporis adverbium est, tum ordinis.
    TERGA hominum sunt, et singulari numero tergum.
    [Col. 0149B] TERGUS quadrupedum, pluraliter facit tergora, id est, coria.
    TINGUERE dicendum, non tingere.
    TEMERITAS, sine consilio; AUDACITAS post concilium.
    TEMPERANTIA animorum, TEMPERATIO rerum, TEMPERIES aurarum.
    TAPETE, tapetis, et tapeti; et pluraliter tapetia, tapetium, tapetibus altis; sed et hoc tapetum, hujus tapeti, huic tapeto; et pluraliter tapeta, tapetorum tapetis. Virgilius:




Instratos ostro alipedes, pictisque tapetis.

    Sed et masculino genere dicit: pictosque tapetos.
    [Col. 0149C] TURBO, si sit proprium, turbonis facit; nam sive ventus, sive quo ludunt pueri, hic turbo dicitur. Virgilius: Torto sub verbere turbo.
    TUMULUS, et tumens tellus, et mons brevis, et sepulcrum aeque vocatur.
    TELONEUM per t simplicem, non thelonium, aspiratione addita. Est autem Graece [Forte ], Latine VECTIGAL.
    TABES, tantum singulariter dicitur.
    TENDICULAE et TENEBRAE tantum pluraliter.




U
    USQUEQUAQUE, omnimodo significat, pro quo in psalmo Graeco, legimus, quod significantius Latine potest usque valde interpretari.
    [Col. 0149D] UT, modo temporis adverbium est, et significat postquam; modo qualitatis, et significat quemadmodum; modo optandi, et significat utinam; modo mirandi, et significat o quam; modo conjunctio causalis, ut: Volo ut ubi ego sum, et ipsi sint mecum.
    UTOR divitiis et divitias.
    ULTERIOR et Ultimus positivum gradum non habent.
    [Col. 0150A] UTERQUE de duobus dicimus; UTRIQUE, de binis aut de pluribus ex utraque parte positis. uterque venit, utrique venerunt.
    ULTUS, et vindicatus et punitus.
    ULCUS, quod nascitur.
    URGEO, non urgo. Virgilius: Quibusve urgentur poenae.
    UNGO, unxi, quomodo PINGO, pinxi: utrumque sine u; attamen derivatum u addit, ut, pinguis, unguine ceras: ita ut unguentum, non ungentum dicatur.




V
    VACAT mihi, Graece .
    VACO militia, perfectum vacavi.
    VULGUS, neutri generis est, et pluralem numerum non habet; sed Virgilius masculine vulgum extulit, [Col. 0150B] ut: Hinc spargere voces in vulgum ambiguas.
    VAS, vadis, generis masculini:
    VAS, vasis, neutri, de vasculo.
    VIS duplicem habet significationem, et virtutis videlicet, quae Graece dicitur, et violentiae, quae Graece vocatur.
    VECORDIA et VIRUS tantum singulariter efferuntur.
    VEPRES, et VERBERA, et VISCERA, non habent singularem declinationem, nisi tantum verbere et viscere. Virgilius: Et torto volitans sub verbere turbo. Et Ovidius: Viscere diviso.
    VER semper singulare.
    VERVEX, id est ovis, a v littera incipiendum.
    VERUS, ad naturae tantum veritatem refertur.
    VERAX autem dicitur qui non mentitur; unde verus [Col. 0150C] daemon dici potest; verax autem non potest.
    VALLESTRIA agrorum, sicut et CAMPESTRIA dicuntur.
    VETO culpam, et VETO a culpa, id est, prohibeo a culpa. Sedulius: Pomisque vetaret acerbis, id est, a pomis. Et Fortunatus:




Non vero conjugium, sed praefero virginis alvum.

    VULTUS mutatur, FACIES manet.
    VAE dativus et accusativus sequi debent, ut Alius (sic): Vae populo Maurorum! vae populum Maurorum!
    VENEUNT, qui venduntur.
    VELOCITAS pedum et corporum, CELERITAS animorum et factorum.
    VULNUS quod per alium fit.
    VULTUR dixit Virgilius in sexto; sed et vulturius Lucilius primo.
    [Col. 0150D] VERBUM est omne quod lingua profertur et voce; SERMO autem, cujus nomen ex duobus compositum, serendo et movendo, comptior ac diligentior sit; SENTENTIA vero quae sensu concipitur. Porro LOQUELA cum quadam eloquentia dictionis ordo profertur. Oratio, cum usque ad manuum artem describendus orationis sermo pervenit.






[Col. 0149]
DE ARTE METRICA LIBER AD WIGBERTUM LEVITAM (C)



1. De littera.
[Col. 0149D]

Qui notitiam metricae artis habere desiderat, primo [Col. 0150D] necesse est distantiam litterarum syllabarumque sedulus discat. Sunt autem Latinae omnes viginti et [Col. 0151A] una: ex quibus quinque vocales appellantur, a, e, i, o, u, caeterae omnes consonantes; at de iisdem consonantibus septem dicuntur semivocales, f, l, m, n, r, s, x, caeterae novem mutae, b, c, d, g, h, k, p, q, t; y autem sextam vocalem, et z decimam septimam consonantem, propter Graeca verba, quibus consuete utimur, assumpsere Latini: neque enim aliter typum, vel zelum, vel caetera hujusmodi, quomodo scriberent, habebant.

Qui etiam post perceptionem Dominicae fidei, , , , , , Graecas litteras, etsi non in alphabeti ordinem recipiunt, divinis tamen paginis inditas continent: videlicet, quae duplici apud eos figura scribitur, quomodo apud Latinos littera H, intromittentes, propter auctoritatem nominis Ihesu; et , [Col. 0151B] propter nomen Christi; , et , propter auctoritatem dominici sermonis, Ego sum et ; etenim tantum nomine discrepat, caeterum et figura et potestate nostrum a aequiparat; Graecorum, ab r nostro et figura distat et nomine. Porro et hoc a nostris differunt, quod semper longae sunt, nostrae autem omnes vocales sunt dichronae, hoc est, et brevibus syllabis habiles, et longis, quomodo et illorum , , ; nam et semper apud illos breves natura permanent.

Itaque omnes litterae quibus utimur sunt viginti et septem, vocales videlicet octo, et consonantes undeviginti; sed et de his vocalibus i et u plerumque in consonantium potestatem transeunt, cum aut ipsae [Col. 0151C] inter se geminantur, ut jumentum, vinum, aut cum aliis vocalibus junguntur, ut janua, jecur, jocus, vanitas, veritas, volatus. V quoque nonnunquam sibi ipsa praeponitur, ut vultus; sed et alterum consonantis locum tenet, cum vel Latine aurum, vel Evangelium Graece nominamus. Mirum autem quare dixerit Donatus eam interdum nec vocalem, nec consonantem haberi, cum inter q litteram consonantem et alteram vocalem constituitur, ut quoniam, quidem; nisi forte quia tam leniter tunc effertur, ut vix sentiri queat. Videtur autem non esse firma ratio: quam ejus sententiam exponentes Pompeius vel Sergius, dicunt eam consonantem esse non posse, quia habet ante se alteram consonantem, id est, q; vocalem esse non posse, quia sequitur illam vocalis, ut quare, quomodo; [Col. 0151D] et ob id eam tunc non esse litteram scribunt. Quid enim? numquid, quando scribimus statim, dicendum est t consonantem esse non posse, quod ante se habeat alteram consonantem, id est s; imo et vocalem esse non posse, quia sequitur illam vocalis? Et cum dicimus stratum, r esse litteram fatendum est, cum et vocalis sequatur, et duae praecedant consonantes: t quoque nihilominus consonantem, cum eam et praecedat alia consonans, et sequatur. I autem hoc proprium habet inter vocales ut quoties, locum tenens consonantis, alteram ante se in eadem [Col. 0152A] parte orationis habet vocalem, hanc et si natura brevis erat, semper eam positione faciat longam, ut majus, perjurium, unde et duplex appellatur. X quoque littera consonans ejusdem potestatis, duplex nuncupatur, ut axis. Sunt et liquentes litterae quatuor, l, m, n, r, quae diverso quidem modo, sed certa ratione plerumque in metro solitam consonantium vim amittere solent, et nonnunquam breves natura syllabas inveniuntur reddere longas.



2. De syllaba.

Syllaba est comprehensio litterarum, vel unius vocalis enuntiatio, temporum capax, quia omnis syllaba aut brevis est, et tempus recipit unum, quod atomum metrici vocant, ut pater; aut longa est, et duo recipit tempora, ut mater. Hic enim ma, cum [Col. 0152B] dicimus mater, longitudinem sui circumflexus tantum temporis bis occupat, quantum pa semel, cum acute dicitur pater. Sunt igitur longae syllabae, sunt breves, sunt communes; sed longae duobus modis fiunt, natura et positione. Natura quidem bifarie, aut productione videlicet singularum vocalium, ut navis, sedes, finis, omen, unus; aut duarum conjunctione, quod diphthongum vocant, ut aevum, poena, augustus, Eurus, hei: ut Arator:

Hei mihi! jam video subitis lapsura ruinis.
Condita fama diu templi quoque nobilis aedem.

Vel cum dicimus Tydeus Tydei, ubi e et i non separamus, sed conjunctim proferimus, ne quintam potius quam [1 1Kb] primam declinationem significet: hoc Graeca nomina sortiuntur; in Latinis non invenitur [Col. 0152C] haec diphthongus. Positione autem longae fiunt syllabae modis sex: cum correpta vocalis aut in duas desinit consonantes, ut ast; aut in unam duplicem, ut dux; aut in unam desinit consonantem, et excipitur ab altera, ut arca; aut excipitur ab x duplici consonante, ut axis; aut ab i loco consonantis posita, ut Troia, quae positio nonnunquam in metris [2 1Kb] tres dividitur syllabas ut est illud,

Arma virum tabulaeque et Troia gaza per undas;
aut desinit in consonantem, et excipitur ab i vel u positis in loco consonantium, ut advena, adjumentum.

Breves vero sunt syllabae quae horum nihil habuerint; quod vero quidam inter longas syllabas non [Col. 0152D] [3 1Kb] annumerant, dum autumant, cum correpta vocalis excipitur a duplici littera z ut Mezentius, aut a duabus consonantibus, ut acre vel acris, falluntur. Nam et z quoties in eadem parte orationis brevem sequitur vocalem, potest eam producere, si ita voluerit poeta, ut gaza. Cum vero parte aliqua orationis in brevem vocalem terminata, sequens sermo a littera z incipit, nullam producendi habet potestatem; unde est: Et nemorosa Zacynthus.

Et r littera liquens eodem modo sicut et l, cum in medio sermone brevem sequitur vocalem, praecedente [Col. 0153A] qualibet consonante, potest hanc poetica licentia facere longam; cum vero utralibet liquida sequens consonantem in capite fuerit sermonis, non potest longam facere vocalem, quae in fine verbi praecedentis naturaliter brevis extiterat. Sunt item syllabae quae utroque modo et natura, scilicet, et positione, longae sunt, ut dens, gens, [1 1Kb] mons, fons, frons.



3. De communibus syllabis.

Communes autem syllabae modis fiunt novem, quibus aut naturaliter longae, poetica licentia, in breves, aut naturaliter breves transferuntur in longas. Brevis quippe transfertur in longam, cum correpta vocalis in eodem verbo a duabus excipitur consonantibus, quarum posterior est liquida. Est enim brevis in hoc natura, ut: Mens tenebris [2 1Kb] operta suis. Est [Col. 0153B] longa positione in hoc: Mortisque tenebras. In quo Sergius modo injusto utitur exemplo: Neve flagello. FLAGELLUM enim in capite verbi habet liquidam litteram consonanti subjectam, praepositio nunquam brevem natura syllabam verbi praecedentis potest facere longam.

Item natura brevis syllaba ad votum poetarum transferri potest in longam, cum correpta vocalis in consonantem desinit, et excipitur ab h littera. Est natura brevis in hoc:

Porcinum tenuere gregem, niger hispidus [3 1Kb] horret.
Est voluntate poetae longa in hoc,

Vir humilis moesto dejectus lumine terram.
Et item:

[Col. 0153C] Mors fera per hominem miserum sibi subdidit orbem.
Ubi item quidam grammaticorum dubium exemplum ponunt: Terga fatigamus hasta. Nam etsi non h sequeretur mus, tamen esse posset longa, poetica licentia, quia plenis pedibus superfuit, sicut hoc, quod item ponunt, est:

Omnia vincit amor, et nos cedamus amori.
Ubi mor ideo potuit produci, quia post emensos pedes integros, partem terminat orationis, tametsi vocalis sequatur.

Tertius modus est syllabae communis, cum verbum aliquod in vocalem desinens correptam excipitur a duabus consonantibus, quarum prior sit s. Est enim natura brevis in hoc Fortunati:

[Col. 0153D] Ordinibus variis alba smaragdus inest.
Est positione longa in hoc Sedulii:

Adveniat regnum jam jamque scilicet illud

Cum vero s in capite verbi fuerit consonanti alii subjecta, nequaquam potest ultimam verbi prioris syllabam producere, quae in brevem desierat: ut Sedulius,

Stare choro et placidis coelestia psallere verbis.
Et Fortunatus:

Vocibus alternis divina poemata psallunt.

[Col. 0154A] Falsoque definivit Pompeius s non posse liquescere, nisi ipsa antecedat, ut: Ponite spes sibi quisque suas. Hanc Virgilius et in medio verbo alteri consonanti praepositam, ubi commodum duxit, liquentium more transiliit:

Hortatur Mnestheus: Nunc nunc insurgite remis.

Nisi forte hunc versum ita scandendum putamus, ut sit Horta spondeus, tur Mne spondeus, stheus nunc spondeus, conjunctis scilicet vocalibus, quod diphthongum vocant. Unde bene Donatus, cum de liquentibus litteris loqueretur, dixit specialiter de h et s littera: Suae cujusdam potestatis est, quae in metris plerumque vim consonantis amittit.

Est enim modus quartus syllabae communis, cum post pedem quemlibet una syllaba brevis remanserit [Col. 0154B] de verbo, quae vel in vocalem desinens excipiatur a consonante verbi sequentis, vel in consonantem desinens excipitur a littera vocali. Est enim natura brevis in hoc:

Cujus onus leve est, cujus juga ferre suave est.

Est longa, permissu poetico in hoc:

Frondea ficus erat, cujus in robore nullum.

Quod genus syllabae inter longas vel omnino refugiendum, vel parcissime usurpandum est. Unde et in recentioribus poetis non facile ejus invenies exemplum, quamvis et apud Virgilium non rarissimum, apud Homerum non frequentissimum reperiatur.

Quintus modus est, cum pars orationis desinit in diphthongum, sequente statim vocali. Est enim per [Col. 0154C] naturam longa in hoc, Musae Aonides; est per licentiam brevis in hoc, Insulae Ionio in magno, quod posteriores poetae magis in una parte orationis fieri voluerunt; unde hujus [4 1Kb] et nostratibus facile poematibus invenies. At cum diphthongus a vocali alterius vocabuli excipitur, tum hanc per synalepham [* 1Kb] transiliendam esse dicebant, ut Prosper in praefatione Epigrammatum:

Nec nostrae hoc opis est, sed ab illo sumitur hic ros,
   Qui siccam rupem fundere jussit aquas.

Sextus modus est, ut Donatus ait, cum producta vocalis est, vocali altera consequente. Est enim longa in hoc:

O utinam in thalamos invisi Caesaris issem.

[Col. 0154D] Brevis in hoc:

Te Corydon, o Alexi; trahit sua quemque voluptas.

Quod moderni versificatores in eadem potius parte orationis consuerunt facere, ut:

Eoi venere magi, saevumque tyrannum.
Splendidus auctoris de vertice fulget Eous.

Et rursus longa est per naturam ita:

Angelus intactae cecinit properata Mariae.

Brevi per licentiam ita:

Exultat, Maria, cum prima affamina sensit.

Aut cum longa vocalis, vel etiam brevis [5 1Kb] quo [Col. 0155A] partem terminat orationis, excipitur a vocali alterius verbi, priorem per synaloepham absumunt, ut Prosper:

Nam si te virtute tua ad coelestia credas
   Scandere, de superis pulsus ad ima cadis.

Quamvis et Arator, imitatus veteres, dixerit:

O utinam nostris voluisses fida juventus
Consiliis parere prius, ne littora Cretae
Linqueres, insanam rabiem passura profundi.

Septimus modus est, cum pronomen c littera terminatum vocalis statim sequitur. Est enim longa in hoc:

Non quia qui summus Pater est, et Filius hic est:
Sed quia quod summus Pater est, et Filius hoc est,
brevis in hoc:

Hic vir hic est, tibi quem promitti saepius audis.
Sed et adverbium c littera terminatum, communem [Col. 0155B] syllabam facit. Est enim longa in hoc Paulini:

Donec aspirante Deo conatibus aegris.

Brevis in hoc Prosperi:

Ut morbo obsessis praestanda est cura medendi,
   Donec in aegroto corpore vita manet.

Octavus modus est, cum correptam vocalem in eadem parte orationis sequitur z, consonans Graeca duplex. Est enim longa in hoc Juvenci:

Difficile est terris affixos divite gaza.
Est brevis in hoc ejusdem:

Et gaza distabat rerum possessio fulgens.

Nonus modus est quo, omnis syllaba novissima versus in quocunque metro indifferens est, quae Graece , et ad voluntatem poetae vel correpta producitur, [Col. 0155C] vel corripitur producta; quod frequentius est quam ut exemplis indigeat. Sciendum est autem quod x littera duplex nunquam facit communem syllabam, sed cum in eodem verbo sequitur vocalem, semper eam habet longam aut natura, ut pax, lex, lux, rex, vox; aut positione, ut fax, nex, nix, nox, nux, et exul, exitus et exitium. Cum vero in primordio verbi fuerit, non potest producere ultimam syllabam prioris verbi, quod in brevem desierat vocalem, ut:

Pontibus instratis conduxit littora Xerxes.

N quoque littera pari ratione (nisi fallor) cum in medio verbo consonanti alteri fuerit subjecta, praecedentem syllabam sive natura seu positione semper [Col. 0155D] longam habet, ut regna, calumnia. Cum vero in primordio verbi fuerit alii subjecta consonanti, ut Cneus, gnarus, profecto ultimam syllabam verbi prioris, si in brevem desierit vocalem, brevem hanc ut fuerat remanere permittit, neque ullam producendi habet potestatem, Prospero teste, qui ait:

Nec tamen [1 1Kb] hoc toto depellit corpore gnarus
   Naturam errantum dividere a vitiis.

Unde et inter liquidas annumeratur, tametsi non ita ut b vel r, quae communes syllabas facere solent.



4. De primis syllabis.
[Col. 0156A]

Haec de differentia syllabarum paucis dicta sint, quas suis etiam exemplis ipse plurimum discernere potest, qui scansionem versus heroici discere curaverit. Sed qui necdum ad hoc pervenit, hunc interim hortamur syllabas omnium partium orationis ex principio versuum heroicorum diligentius scrutetur. Omnis enim versus hexameter, qui sex pedibus, et pentameter qui quinque pedibus constat, primam syllabam longam habet, quia vel a spondeo vel a dactylo incipit, quorum prior pars [tollendum pars] duabus longis syllabis consistit, ut dicens; secundus longa et duabus brevibus, ut dicimus; et omnino cum Codicem hexametri vel elegiaci carminis assumis in manus, quamcunque paginam aperiens inspexeris, quemcunque versum arripiens legeris, [Col. 0156B] absque ulla dubitatione primam syllabam aut natura aut positione longam invenies, quia nimirum sive spondei sive dactyli constat esse principium. Item prima saepe syllaba ex compositione figurae deprehenditur, ut si nescias qualis sit pius, ex compositione, quae est impius, qualis sit pius cognoscitur, licet in aliquibus hoc fallat. Nam cum dicimus nubere, nu longa est; item cum dicimus innuba vel pronuba, fit brevis nu in compositione; item lux lucis, longa est lu; lucerna brevis est. Item homo brevis est ubique, humanus longa. Itur in antiquam sylvam, [2 1Kb] longa est. Superumque ad lumen iturus, [3 1Kb] brevis est: sed hoc inveniri raro contingit; verum si quaelibet pars orationis praepositionibus componatur, primas syllabas ex his [Col. 0156C] cognoscimus. Nam talis manebit fere omnis composita syllaba, qualis et ipsa praepositio fuerit, ut deceptus, abundans. De, videlicet longa et [4 1Kb] a brevis. Item ex ipsis praepositionibus ad et ob, in et sub, diverse in verbis ponuntur; nam corripiuntur cum crescendo [5 1Kb] dissyllaba reddunt, ut adit, obit, init, subit. Indifferenter sunt cum trisyllaba faciunt, ut [6 1Kb] adjicit, objicit, injicit, subjicit. Producuntur tantum cum tetrasyllaba ex se reddunt, ut adjicio, objicio, injicio, subjicio. Item producuntur quae per prae et per quae in primis syllabis scribuntur; breviantur vero precium, precor, premo, prehendo, queror, hoc est, querelam depono, et quae ex his per derivationem, vel declinationem, vel compositionem, fieri possunt; et que conjunctio; item contra, breviantur ex iisdem praepositionibus [Col. 0156D] in compositione, ut dehinc, profectus, professus, profusus, profatus, proavus, pronepos, et caetera. Sunt item aliquanta verba quae primas syllabas temporum ratione permutant, quae subter collecta in omni praeterito perfecto, [7 1Kb] et vel in omni praeterito plusquamperfecto, vel in uno futuro modi tantum conjunctivi producuntur, [8 1Kb] caeteris autem modis et temporibus breviantur, ut sunt haec, lego, legi, cum legero; faveo, favi, cum favero; venio, veni, cum venero; fugio, fugi, cum fugero; facio, feci, cum fecero; sedeo, sedi, cum [Col. 0157A] sedero; [1 1Kb] fodio, fodi, cum fodero; video, vidi, cum videro; voveo, vovi, cum vovero; juvo, juvi, cum juvero; ago, egi, cum egero; emo, emi, cum emero; lavo, lavi, cum lavero; odio, odi, cum odero; sero, sevi, cum severo; sino, sivi, cum sivero; caveo, cavi, cum cavero. Item contra inveniuntur quae in praesenti tempore producta sunt, et in praeterito breviantur, ut pono posui, cogo coegi, do dedi, sto steti; item omnia verba quae in praeteritis ante crescunt, in primis syllabis breviantur, ut pendeo, pependi, tondeo totondi, posco poposci, curro cucurri, tendo tetendi, pello pepuli; item in verbis quae iisdem litteris scribuntur, notandum quod liber, si librum significat aut corticem, brevem habet li, si liberum, longam. Pila, si vas significat, longam habet pi; si sphaeram, [Col. 0157B] brevem. [2 1Kb] Domus, brevem habet do; doma, id est, tectum, longam. Plaga, cum clima significat, brevis est pla; cum vindictam, longa. Palus, paludis, brevis est pa; palus pali, longa. Populus, cum vulgus significat, brevis est po; cum arborem, longa. Nitens, a nitore, brevis est ni; nitens, a nisu longa; item educo educis, Ionga du; educo, educas, id est, nutrio, brevis. Concido, decido, incido, occido, si ad casum pertinent, correptam habent ci; si ad concisionem, productam. Colo, colis, brevis est co; colo, colas, longa. Placo placas, producta pla; placeo places, correpta. Pareo pares, id est, appareo, sive obtempero, producta pa; paro, paras, id est, praeparo, et pario, paris, correpta. Parentes, cum apparentes significat, producta pa; cum genitores, correpta, sicut et parientes. Idem si [Col. 0157C] neutri generis est, corripitur; si masculini, producitur in utroque numero. Levitas, si instabilitatem mentis designat, aut pusillitatem ponderis, brevis est le; si lenitatem tactus, unde ligna in aedificio levigata dicuntur, longa est.



5. De mediis syllabis.

Medias syllabas tribus modis cognoscimus, positione, diphthongo, et accentu; sed de positione et diphthongis, supra tractavimus. Accentus autem quasi adcantus dictus, quod ad cantilenam vocis nos faciat agnoscere syllabas: qui vocis accentus duo sunt, ad ea quae [3 1Kb] tractavimus necessarii, correptus et productus. Correptus est, quoties sine ulla mora vocis medias syllabas enuntiamus, ut moenia, tabula. [Col. 0157D] Productus est, quoties medias syllabas cum aliqua mora vocis exprimimus, ut fortuna, natura. Sciendum tamen est, quia illa quae in verbis i correpta proferuntur, cum in medium venerint, et ipsum i in e mutaverint, ut legis, lege, legere, ubique breviantur, excepto tamen cum a tribus excipiuntur consonantibus, b, m et t, ut legebam, legemus, legetur; caetera melius accentibus colliguntur, quia accentus in trisyllabis et tetrasyllabis, et deinceps, ita considerandus [Col. 0158A] est, ut si quaeratur imicissimorum quibus syllabis constet, ediscimus primam brevem exemplo, ut: Nimium dilexit amicum; secundam longam accentu invenimus, tertiam longam positione, quartam brevem accentu, quia cum dicimus amicissimus, penultimam cum brevi accentu invenimus, quintam accentu longam; ultimam vero qualis sit, per singulas partes orationis monstrabimus in [4 1Kb] oratione subjecta.



6. De ultimis syllabis nominum, pronominum, et participiorum.

Nominativus singularis has habet breves: a, ut citharista, vinea, toreuma; e, ut sedile; o, ut ordo, virgo; u, ut cornu; el, ut mel; il, ut vigil; ul, ut consul; m, ut tectum; n, ut carmen; us, ut justus, [Col. 0158B] cursus, cedrus, nemus; ir, ut vir; or, ut doctor; t, ut caput. Has item longas: i, ut frugi; il, ut Tanaquil; ol, ut sol; as, ut facultas; c, ut halec. Item haec sunt, quae in monosyllabis producuntur, in dissyllabis autem et trisyllabis vel in caeteris polysyllabis corripiuntur: ar, ut far, nar, Caesar; er, ut ver, pater; ur, ut fur, murmur; is, ut vis, glis, fortis; al, ut sal, Hannibal. Item torcular et pulvinar producta, quia quibusdam placuit hoc torculare dici, non torcular; et hoc pulvinare, non pulvinar. S terminatus, si quintae declinationis fuerit, producitur, ut dies; si tertiae, tunc longa est, cum genitivus singularis non crescit, ut labes, caedes, tabes, pubes, clades, fames, vulpes, claves, aedes, strages, Hercules, proles, nubes; quamvis quidam [Col. 0158C] nubs nominativum enuntiari [5 1Kb] maluerit; vel cum, crescens, e productam ante novissimam syllabam habuerit, ut merces, quies, mercedis, quietis; vel cum monosyllaba fuerint nomina, aut de monosyllabis ducta, ut pes, bipes, sonipes; ubi notandum quod pes, sicut et sal et par, cum monosyllabum est, longa est. At cum per alios casus declinari coeperit, primam syllabam corripit; item Ceres, aries, paries, abies, nominativo et vocativo casu es producunt, at in caeteris casibus corripiunt; breviatur vero es, si aut e in i mutaverit in genitivo crescente, ut miles militis; aut brevem habuerit, ut seges segetis. Os monosyllaba, si ora significat, producitur; si ossa, breviatur. Quae tamen os syllaba cum in dissyllabis vel in trisyllabis venerit, et media syllaba genitivi [Col. 0158D] producta natura [6 1Kb] permansit, tunc longa erit, ut nepos nepotis; si vero correpta, breviatur, ut compos compotis. Us cum in genitivo crescente longa permanserit, producitur, ut virtus virtutis, tellus telluris, excepto uno palus, quod in genitivo disterminatur, palus, paludis. Unde est:

Regis opus, sterilisque diu palus, aptaque remis.
Si vero in genitivo crescente non permanserit, aut non creverit, corripitur, ut pectus, pectoris, vulgus, [Col. 0159A] vulgi. Genitivus, dativus et ablativus producuntur; sed genitivus, cum tertiae fuerit declinationis, cum ablativo suo e tantum littera terminato breviatur, ut a fonte, fontis, excepto uno quod producitur, ab hac fame, quod veteres hujus famei, non hujus famis; et huic famei, non huic fami declinabant. Ubi notandum quod nomina quintae declinationis, quae in ei litteras genitivo et dativo casu terminantur, et has divisas et utramque longam habent, ut faciei, diei, fidei; accusativus brevis est semper, vocativus similiter, excepto cum i terminatur, ut Laurenti. Ubi notandum quod nomina quae in ius terminantur, in genitivo casu duplici i efferuntur, in vocativo simplici, in utroque longam habent, ut filius, filii, o fili; vel certe vocativum in e correptam terminant, [Col. 0159B] ut impius, impie; qui etiam vocativus dum similis nominativo fuerit, regulam nominativi sequitur, ut haec paupertas, et o paupertas. Nominativus, accusativus et vocativus plurales in masculino et feminino genere producuntur, corripiuntur in neutro. Ambo et duo, si neutra sunt, corripiuntur; si masculina, producuntur. [1 1Kb] Genitivus in omnibus brevis est. Dativus vel ablativus si in is terminantur, longi sunt, ut doctis; si in bus, breviantur, ut rebus. In hac regula omnia nomina, pronomina, participia continentur. Sed pronominis declinatio in hoc tantum differt, quod in monosyllabis, quae [2 1Kb] vocalibus constat (sic), ut o, in quolibet casu producuntur; sed genitivus cum in us terminatur, breviatur, ut illius. Dativus vero, sicut in nomine, semper longus est, [Col. 0159C] excepto mihi, tibi, sibi, quae indifferenter dici possunt; sic reliqui quoque casus regulam sumunt ex nomine. In Graecis vero nominativus singularis has habet breves: a, ut ecclesia, baptisma; as, cum genitivus dos habuerit, ut Arcas Arcados, Pallas Pallados; os cum in genitivo diphthongum habuerit, ut Delos Deli; longas vero has, [3 1Kb] ut schole, synagoge, quae Latina consuetudine [F. consuetudo] in a terminat; o ut Dido; an, ut Titan; en, ut lien, syren; in, ut delphin; on, ut Memnon; er, ut aer, aether; as, ut Aeneas; es, ut Anchises. Genitivus breviatur, cum dos vel tos habuerit in fine, ut Arcados, poematos; dativus, cum i, ut Palladi; accusativus, cum a vel on, ut Thesea, Delon. Alias longus est vocativus, cum a terminatur, in masculinis tantum [4 1Kb] longum [Col. 0159D] est, ut Aenea; nam in femininis corripitur, ut haec cathedra. E terminatus producitur, schole, synagoge, pentecoste, parasceve, exceptis his quorum nominativus os terminatur, ut Petros Petre. I terminatus corripitur, ut o Alexi. O finitus producitur, ut Dido. Nominativus et vocativus plurales, cum a vel es terminantur, breves sunt, ut rhetores, charismata, alias longi sunt, [5 1Kb] ecclesia. Genitivus longus est, si tamen Graece fuerit declinatus, ut laon, cedron, id [Col. 0160A] est, populorum, cedrorum. Dativus in s terminatus corripitur, ut Arcas; alias longus est, ut lais, id est, populis. Accusativus si in as fuerit terminatus, et a genitivo singulari venerit, os finito, corripitur, ut Arcados Arcadas, alias productione laetatur ut ecclesias.



7. De ultimis syllabis verborum et adverbiorum.

In verbis primae conjugationis producuntur a et as, ut ama, amas; in [6 1Kb] secundae e et es, ut sede, sedes; in tertiae productae i et is, ut nutri, nutris; in tertiae correptae breviantur e et is, ut cerne, cernis. In omnibus o corripitur, ut amo, sedeo, cerno, nutrio, tametsi auctoritas variet. Eadem in infinitivo modo penultimas syllabas a, e, et i productas habent, ut amare, sedere, nutrire. Item e correptam, ut cernere. [Col. 0160B] Similiter in aliis modis productis ejusdem vocalibus, ut amarem, amares, amaret, et caetera ad suam formam; e correpta in verbis tertiae conjugationis [7 1Kb] correptae, ut cernerem, cerneres, et caetera. Item es corripitur, ut sum, es, et quae ex his componi possunt, ut adsum, ades, possum, potes; item faxis, velis, adsis [8 1Kb] longas, quia pluralis numerus ea producit, cum dicimus, producta media adsitis, velitis, faxitis. Omnes in verbis novissimae syllabae, quae sunt hujusmodi, ut res et ses, longae sunt, quia producit eas numerus pluralis, ut amares, amaretis, amasses, amassetis. Item producenda sunt quae in c terminantur, ut fac, dic, duc, induc; aut [9 1Kb] i, ut amavi, amari; aut in u, ut amatu. Corripiuntur autem quae in m aut in es, ut amem, ames; vel in us, ut [Col. 0160C] amamus; vel in t, ut amat; vel in re, ut amare; vel in tis, ut amatis.

Adverbia quae in a terminantur, productione gaudent, ut una; quae vero in e, ex nomine veniunt, et comparationis gradus servant, ut docte, doctius, doctissime, producuntur; si autem a se nascuntur, ut saepe, aut non comparantur, ut rite; aut in comparatione deficiunt, ut bene, male, breviantur. I finita, praeter quasi, ibi et ubi, vel quae ex ipsis fiunt, ut sicubi, producuntur, ut heri. O indifferenter accipitur, ut falso. U producitur, ut noctu. L et r breviantur, ut semel, pariter; ul, ut simul, m, ut tam. N vero, excepto [10 1Kb] non, en, an, ubique breviatur, ut forsan. S breviatur, ut magis, funditus, excepto cum a praecessit, ut alias. C producitur, ut hic, illic, [Col. 0160D] adhuc. Monosyllaba producuntur, ut cur, plus, exceptis his, bis et ter. Verum ne dupliciter profertur; nam producitur, cum prohibendo dicitur:

Scrutari ne cura procax abstrusa laboret;

Vel cum ponitur pro ut non, ut idem Prosper ait:

Et vindicta brevis sic noxia crimina finit,
   Ne sine fine habeat debita poena reos.
Corripitur autem, cum interrogando vel increpando ponitur, ut:

Tune, cruente, ferox, audax, insane, rebellis.
[Col. 0161A] [1 1Kb] S in numeris corripitur, ut toties, quoties, septies, decies.



8. De ultimis syllabis conjunctionum, praepositionum, et interjectionum.

Conjunctiones fere omnes corripiuntur; sed quae a vel i terminantur, excepto qua, ita, nisi, producuntur, ut propterea, interea, si et ni. Quae in n desinunt, si a vel i ante eam habuerint, producuntur, ut an, sin, alioquin. Caeterae [2 1Kb] breviantur, exceptis his quae positione sunt longae, ut ast, aut.

Accusativae praepositiones solae, quae in a exeunt, producuntur, ut intra, et unum monosyllabum cis; ablativae vero corripiuntur omnes, ut ab, exceptis monosyllabis quae aut vocalibus constant, ut a, aut vocalibus terminantur, ut de. Communes praepositiones [Col. 0161B] correptas esse liquet, [3 1Kb] ut super. Nec de loquelaribus praepositionibus reticendum, tametsi non in fine, sed in principio verborum semper ponantur, quae sunt: am, co, con, di, dis, re, se. Quarum am et dis positionem quaerunt, ut amplector, disjungo, et ideo longae fiunt. Co dichrona est, ut coerceo, connecto. Con longa, ut conjicio. Di longa, ut dirigo. Se longa, ut secerno. Re autem ubique breviatur, ut remitto, excepto refert cum distat significat: ut,

Praeterea jam nec mutari pabula refert;
et uno verbo rejicio,

Rejice, ne maculis infuscet vellera pullis.

Omnes interjectiones, si monosyllabae fuerint, producuntur, ut heu: caeterae vero exemplo similium [Col. 0161C] partium orationis aestimandae sunt; item interjectiones omnes, ut Audacius ait, cum de Graeco sermone mutuati sumus; ideo in novissimis syllabis fastigium capiunt, ut papae, atat; eodem modo et coeterae similiter, vel acutum vel circumflexum in ultimo sumunt accentum.



9. De pedibus.

Pes est syllabarum et temporum certa dinumeratio: dictus inde, quod hoc quasi pedali regula ad versum utimur mensurandum. Sunt autem pedes disyllabi quatuor, trisyllabi octo, tetrasyllabi sedecim, singuli nominatim distincti; at qui ex his geminatis accrescunt sine nomine generaliter , id est, conjugationes dicuntur; unde fit, omnes pedes a disyllabis usque ad hexasyllabos [Col. 0161D] centum viginti quatuor colligi, de quibus in Donato plenissime, quisquis velit, inveniat; sed nos in praesenti opusculo disyllabos tantum et trisyllabos meminisse sufficiat. Ergo disyllabi quatuor hi sunt: pyrrichius ex duabus brevibus, temporum duorum, ut amor; huic contrarius est spondeus, ex duabus longis, temporum quatuor, ut aestas. Iambus ex brevi et longa, temporum trium, ut parens. Huic contrarius est trochaeus ex longa et brevi, ut versus, temporum trium. Trisyllabi octo hi sunt: tribrachys ex tribus brevibus, temporum trium, ut macula; huic [Col. 0162A] contrarius est molossus, ex tribus longis, temporum sex, ut Aeneas. Anapaestus, ex duabus brevibus et longa, temporum quatuor, ut pietas; huic contrarius est dactylus, ex longa et duabus brevibus, temporum quatuor, ut regula. Amphibrachys ex brevi et longa et brevi, temporum quatuor, ut arena; huic contrarius est amphimacrus, ex longa et brevi longa, temporum quinque, ut impotens. Bacchius, ex brevi et duabus longis, temporum quinque, ut poetae; huic contrarius est antibacchius, ex duabus longis et brevi, temporum quinque, ut natura: hos sequuntur, ut dixi, pedes tetrasyllabi sedecim, pentasyllabi triginta duo, et asyllabi [L. hexasyllabi] sexaginta quatuor. Sed haec interim nostro operi, quod de arte metrica cudimus, satis esse putamus.



10. De metro dactylico, hexametro vel pentametro.
[Col. 0162B]

Metrum dactylicum hexametrum, quod et heroicum vocatur, eo quod hoc maxime heroum, hoc est virorum fortium facta canerent, caeteris omnibus pulchrius celsiusque est; unde opusculis tam prolixis quam succinctis, tam vilibus quam nobilibus aptum esse consuevit. Constat autem ex dactylo et spondeo, vel trocheo, ita ut recipiat spondeum locis omnibus, praeter quintum, dactylum praeter ultimum; trocheum vero loco tantum ultimo, vel (ut quidam definiunt) spondeum ultimo loco semper, et in omnibus praeter quintum; trocheum vero nusquam, quia etsi ultima brevis est natura, tamen spondeum facit, ad votum poetarum, quia (ut praediximus) ultimam versus omnes syllabam indifferenter [Col. 0162C] accipiunt, alioquin legitimum numerum viginti quatuor temporum versus hexameter non habebit, quia tot illum pro sui perfectione habere decebat, quot habet libra plena semiuncias. Hujus exemplum:

Culmina multa polus radianti lumine complet;
Hoc metrum post Homerum Heroici nomen accepit, Pythium antea dictum, eo quod Apollinis oracula illo metro sint edita: huic cognatum est et quasi familiariter adhaerens, ita ut sine ipsius praesidio nunquam id positum viderim, metrum dactylicum pentametrum. Quod recipit spondeum loco primo et secundo, dactylum locis omnibus. Catalecton est in medio et in fine. Hujus exemplum:

[Col. 0162D] Laetanturque piis agmina sancta choris.
Hujus metri versus quidam ita scandendos astruunt, ut quinque absolutos pedes eis inesse doceant, spondeum sive dactylum loco primo et secundo, spondeum tertio semper, quarto et quinto anapaestos, veluti si dicam:

Quaerite regna poli, quaerite regna poli.
Quaerite dactylus, regna po dactylus, li quae spondeus, rite re anapaestus, gna poli anapaestus. Quod rationi ejusdem metri, ni fallor, minus videtur esse conveniens, cum universi qui hoc metro usi sunt [Col. 0163A] versum omnem in medio diviserint, [1 1Kb] duabus penthemimeris constare voluerint, quarum prior dactylum sive spondeum licenter in utraque regione [2 1Kb] reciperet, posterior solos dactylos [3 1Kb] in utroque: hoc autem et superius metrum ubi juncta fuerint, elegiacum carmen vocatur. Eleos namque miseros appellant philosophi, et hujus modulatio carminis miserorum querimoniae congruit, ubi prior versus est hexameter, sequens pentameter. Quo genere metri ferunt canticum Deuteronomii apud Hebraeos et Psalmos CXVIII et CXLIV esse descriptos. Nam librum beati Job simplici hexametro scriptum esse asseverant. Observandum est autem in carmine elegiaco ne quid unquam de sensu versus pentametri remaneat [4 1Kb] inexplicitum, quod in sequenti versu [Col. 0163B] hexametro reddatur, sed vel uterque sensibus suis terminetur versus, ut Sedulius:

Cantemus socii Domino, cantemus honorem,
   Dulcis amor Christi personet ore pio.
Vel sibi mutuo prior hexameter ac pentameter subsequens, prout poetae placuerit, conserantur, juxta illud Prosperi:

Solus peccator servit male, qui licet amplo
   Utatur regno, sat miser est famulus.
Nam sequentes versiculi etsi his sunt subjuncti, sibimet sunt tamen invicem conjuncti, et secundus primo dat supplementum. Sequitur enim,

Cum mens carnali nimium dominante tyranno
   Tot servit sceptris, dedita quot vitiis.



11. Quae sit optima carminis forma.

[Col. 0163C] At vero in hexametro carmine concatenatio versuum plurimorum solet esse gratissima, quod in Aratore et Sedulio frequenter invenies, modo duobus, modo tribus, modo quatuor aut quinque versibus, nonnunquam sex vel septem, vel etiam pluribus adinvicem connexis, quale est illud:

Lot Sodomis fugiente chaos, dum respicit uxor,
In statuam mutata salis stupefacta remansit,
Ad poenam conversa suam: quia nemo retrorsum
Noxia contempti vitans discrimina mundi,
Aspiciens salvandus erit; nec debet arator
Dignum opus exercens, multum in sua terga referre.
Et Arator:

Jura ministerii sacris altaribus apti,
In septem statuere viris, quos undique lectos
Levitas vocitare placet, quam splendida coepit
Ecclesiae fulgere manus, quae pocula vitae
[Col. 0163D] Misceat, et latices cum sanguine porrigat igni.
Verum hujusmodi connexio, si ultra modum procedat, fastidium gignit ac taedium: hymnos vero quos choris alternantibus canere oportet, necesse est singulis versibus ad purum esse distinctos, ut sunt omnes Ambrosiani. Optima autem versus dactylici ac pulcherrima positio est, cum primis penultima, ac mediis respondent extrema; qua Sedulius uti frequenter consuevit, ut:

Pervia divisi patuerunt caerula ponti;
Et,

Sicca peregrinas stupuerunt marmora plantas,
[Col. 0164A] Et,

Edidit humanas animal pecuale loquelas.
Item in pentametro,

Dignatus nostris accubitare toris;
Et,

Rubra quod appositum testa ministrat olus.
Non tamen hoc continuatim agendum, verum post aliquot interpositos versus. Si enim uno modo pedes semper ordinabis, et versus tametsi optimus sit, status statim vilescit: aliquando versus nominibus tantum perficere gratum est, ut Fortunatus:

Lilia, narcissus, violae, rosa, nardus, amomum,
   Oblectant animos gramina nulla meos.
Quod idem et in propriis fecit nominibus, ut:

Sara, Rebecca, Rachel, Hester, Judith, Anna, Noemi,
   Quamvis praecipue culmen ad astra levent.
Fecit et in verbis:

[Col. 0164B] Blanditur, refovet, veneratur, honorat, obumbrat,
   Et locat in thalamo membra pudica sua.
Studendum praeterea metricis, quantum artis docorum non obsistit, ut mobilia nomina fixis praeponantur, sed nec concinentia nomina conjunctim ponantur, verum interposita qualibet alia parte orationis, ut:

Mitis in immitem virga est animata draconem.
Prius quam virga posuit mitis, prius immitem quam draconem; sed et hoc discretim, id est interposito verbo est animata: non quod haec semper observari necesse sit, sed quia cum fiunt, decori sint. Nam et Prosper mutato hoc ordine, fecit versum decentissimum:

Moribus in sanctis pulchra est concordia pacis.
[Col. 0164C] Et item,

Lex aeterna Dei stabili regit omnia nutu,
   Nec vario mutat tempore consilium.
Et Lucanus poeta veteranus, Caesaris et Pompeii praelia descripturus, ita incipit:

Bella per Aemathios plus quam civilia campos,
Jusque datum sceleri canimus, populumque potentem,
In sua victrici conversum viscera dextra.
Cumque superba foret Babylon spolianda tropaeis
Ausoniis, umbraque erraret Crassus inulta,
Bella geri placuit nullos habitura triumphos.



12. De scansionibus sive caesuris versus heroici.

Scansionum autem in versibus sunt species quatuor: conjuncta, distincta, mista, divisa. Conjuncta, quae caeteris laudabilior habetur, illa est, ubi nusquam pes cum verbo finitur, ut:

Immortale nihil mundi compage tenetur.

[Col. 0164D] Distincta, ubi verba cum pedibus terminantur, ut

Haec tua sunt bona sunt quia tu bonus omnia condis.
Quam versificationis speciem rarissime invenies; nam etsi non post duos vel tres pedes syllaba superfuerit, quam pentemimerim et heptamimerim [L. Penthemimerin et hepthemimerin] vocant, ratus haberi versus nequit, sicut hic, post duos pedes sunt, post tres, tu superest. Mista est scansio, quae utrumque in se habet, ut in quibusdam conjunctus, in quibusdam vero separatus sit versus, ut:

Nobis certa fides aeterna in saecula laudis;
Et:

Pacificos Deus in numerum sibi prolis adoptat.
[Col. 0165A] Divisa est, ubi primi tres pedes concatenati inter se a reliquis pedibus separati sunt, ut:

Inde Dei genitrix pia virgo Maria coruscat.
Et Prosper:

Corde patris genitum creat et regit omnia Verbum.
Nec minus caesurarum intuendus est status, quae et ipsae sunt quatuor: pentemimeris, heptamimeris, catatriton trocheon, bucoliceptomen. Pentemimeris, ubi post duos pedes invenitur semipes, qui versum dividat, et partem terminet orationis. Heptamimeris, ubi post tres pedes invenitur syllaba: ut: Cum tua gentiles studeant. Dicta autem pentemimeris et heptamimeris Graece, quasi semiquinaria et semiseptenaria, quia cum per spondeos fiunt, haec quinque syllabis, [Col. 0165B] illa constat septem; et in hac quinta syllaba semipedem, in illa tenet septima. Catatriton trocheon, ubi tertio loco invenitur trocheus, non quod in medio versu esse possit, sed ablata una de dactylo syllaba, remanet trocheus, ut: Grandisonis pompare modis. Bucoliceptomen, ubi post quatuor pedes non aliquid remanet, ut:

Semper principium sceptrum juge gloria consors;
Et,

Christus erat panis, Christus petra, Christus in undis.
Quae caesura inde nomen habet, quod in bucolicis saepe inveniatur. Item ubi post duos pedes superest syllaba, comma dicitur; ubi post duos pedes nihil remanet, colon vocatur: quae tamen nomina apud oratores indifferenter ponuntur, qui integram sententiam periodum appellant. Partes autem ejus cola [Col. 0165C] et commata dicuntur, ut puta: Sustinetis enim si quis vos in servitutem redigit, colon est. Si quis accipit, colon est. Si quis devorat, colon est. Si quis extollitur, etc., usque ad plenam sententiam, cola sunt et commata. Plena autem sententia periodus est. Interpretatur autem colon membrum, comma incisio, periodus clausula sive circuitus.



13. De synalephe [* 9Kb] .

Synalepharum quoque commemorando ratio est, quia nonnunquam ultima verbi syllaba vel particula syllabae videtur absumi. Unde synalepha Graece dicitur, quasi quodam saltu transmittens. Fit autem duobus modis. Primo, cum aliqua pars orationis aut in vocalem litteram, aut in m consonantem desinit, [Col. 0165D] incipiente a vocali sequente parte orationis, illa quae sequitur pars orationis praecedentem vel litteram vocalem, vel syllabam quae in m desierat, sua vocali absumit. Quod dico hujusmodi est:

Arcta via est, vere quae ducit ad atria vitae.

Scanditur enim ita: Arcta vi dactylus, est ve spondeus, intercepta a syllaba per synalepham. Absumitur et particula syllabae, cum dicit idem Prosper:

Sumite quam magna apposuit sapientia mensam.

Scanditur enim ita: Sumite dactylus, quam ma spondeus, gnapposu dactylus, assumpta parte syllabae [Col. 0166A] per synalepham. Item pars syllabae, quae in m desinit, synalepha intercipitur, cum dicitur:

Nullus enim est insons sola formidine poenae,
   Qui sanctum et justum non amat imperium.

Scanditur namque ita: Nullus e dactylus, nest in spondeus, absorpta m per synalepham, et item: Qui sanc spondeus, tet jus spondeus, absumente synalepha particulam syllabae um. Item tota syllaba quae in m terminata est, per synalepham interit, cum dicitur:

Magnum praesidium est sacro libamine pasci,
   Si cor participis crimina nulla premunt.

Scanditur namque sic: Magnum spondeus, praesidi dactylus, est sa spondeus, intercepta um syllaba per synalepham. Quaecunque ergo verba in m terminantur, nisi positione cujuscunque consonantis defendantur, [Col. 0166B] synalepha irrumpente syllabam ultimam aut [1 1Kb] perdunt, aut minuunt, excepto cum ab h littera sequens sermo inchoaverit; tunc etenim in arbitrio poetarum est, utrum haec instar fortiorum consonantium synalepham arceat, an pro modo suae fragilitatis nihil valeat. Valuit namque in hoc, quia voluit poeta:

Nomine Johannem hunc tu vocitare memento.
Et:

Progenitum fulsisse ducem hoc coelitus astra.
Item, nil juvit ad propellendam synalepham, quam poeta neglexit:

Qui pereuntem hominem vetiti dulcedine pomi.

Sciendum est autem quod nunquam in eadem parte orationis media fieri potest synalepha; verum [Col. 0166C] si in medio verbo duae vocales coeunt, quarum prior sit longa, potest illa quae sequitur priorem facere brevem de longa, si sic poeta voluerit, auferendi autem funditus potestatem non habet. Est autem naturaliter longa in illo Paulini, ut:

Ut citharas modulans unius verbere plectri.
Est brevis licenter in illo Sedulii:

Unius ob meritum cuncti periere minores.
Item natura longa est in hoc Paulini:

Discutiebat ovans galea scutoque fidei.
Licentia brevis in hoc Prosperi:

Divitias jam nunc promissi concipe regni,
   Virtute et fidei quod cupis esse tene.

Et hoc ut supra retulimus, inter communes syllabas computatur. Ubi autem in metris prendo pro [Col. 0166D] prehendo, vel secla pro saecula legitur, vel aliquid hujusmodi, non est synalepha, sed syncope, quae species est metaplasmi quia non littera vel syllaba [2 1Kb] scandendo aufertur: sed ne unquam scriberetur, libertate poetica provisum est. Unde illum Maronis versiculum:

Nec tota tamen ille prior praeeunte carina.
Ita scandendum esse ratio probat, ut primo sit: Nec to spondeus, ta tamen dactylus, ille pri dactylus, or praee dactylus, abbreviata diphthongo propter vocalem quae sequitur, unte carina, dactylus et spondeus, [Col. 0167A] qui terminent. Quis enim audiat Victorinum docentem, ut scandamus [1 1Kb] unte carina, facientes synalepham in media parte orationis, quod nunquam fecere priores? Fit autem synalepha in omni parte versus, etiam in extrema, ut Prosper:

Sed rerum auctori nullus non cognitus ordo est.
Fit et post versum synalepha, quae ad sequentis versus caput intendat, ut Paulinus:

Quae decus omne operum perimebant improba foedaque
   Obice prospectum caecantia lumina complent.
Sunt namque ultimi versus illius pedes dactylus et spondeus, Improba foeda, at primi sequentis per synalepham, que obice dactylus, prospectum spondeus.



14. De episynalepha, vel diaeresi.
[Col. 0167B]

Conjunctionem etiam solutionemque syllabarum, quam Graeci episynalepham et diaeresim vocant, ubi necesse est licitam scire metricum decet: conjunctionem videlicet qua duae de tribus; solutionem, qua duae de una syllaba efficiuntur. Cujus exemplum conjunctionis:

Aedificant sectaque intexunt abiete costas.
Et:

Custodes sufferre valent, labat ariete crebro
Janua . . . . .
Et:

Tenuia nec lanae per coelum vellera ferri.

Abiete enim quatuor syllabas habet breves; stringe illud, et fit ab positione longa, quia a vocalis desinit [Col. 0167C] in b et excipitur ab i loco consonantis posita. Sic et ariete, naturaliter brevis est a, junge r ad ipsam, junge i et e sibimet, et fit ar syllaba positione longa, quia sequitur i loco consonantis posita. Item tenuia, stringe ten, et fac u consonantem, et sic de tetrasyllabo proceleusmatico facies trisyllabum dactylum. Tale est et: Fluviorum rex Eridanus. Fluvio anapestus est; sed si facis stringendo unam syllabam fluv, alteram io, efficis de anapesto spondeum. Haec conjunctio sive solutio saepius in i vel in [2 1Kb] a litteris fit, quarum et in nostratibus poetis multa habes exempla, ut Paulinus:

Sum profugus mundi, tanquam benedictus Jacob
Fortunatus:

[Col. 0167D] Dirigit: et Jacobos terra beata sacros.
Hic i et a discindit, ille conglutinat. Item Paulinus:

Parietibus novitas latet intus operta vetustas.
Parieti dactylum fecit de proceleusmatico, conglutinatis contra naturam a et r in unam syllabam, i et e in alteram. Item Sedulius disjunctis u et a:

Cujus onus leve est, cujus juga ferre suave est.
Prosper conjunctis:

Nec Christi [3 1Kb] exemplo suavior exit odor.
Item Paulinus, divisis u et i juxta naturam:

Conscia servitii quid gesseris, et cui tandem.
[Col. 0168A] Fortunatus, connexis juxta licentiam poeticam:

Cui tamen hoc opus est eum virginitatis honore,
   Ut placeat sponso mens moderata suo.
Item, disjunctis eisdem in alio pronomine, Paulinus:

Cum subito aut illis corda hostibus, aut huic ora.
Prosper, conglutinatis:

Huic homo, si recte famulatur, proximus haeret.
Maro, e et i conjunctis:

Tityre, pascentes a flumine reice capellas.
Item alibi sejunctis juxta naturam:

Reice ne maculis infuscet vellera pullis.
Jungit, nisi fallor, et Paulinus easdem, ubi ait:

Ast alii pictis accendunt lumina cereis.
[Col. 0168B] Nisi forte dactylum in ultima versus regione contra morem posuisse dicendus est. Recipit et r littera solutionem, quamvis ordine dissimili; ibi enim, discussis sive conglutinatis vocalibus, syllaba contra naturam aut accrescit, aut interit: hic autem ea vocali, quae nequaquam ascripta est, in sono vocis assumpta superaccrescere tamen syllaba consuevit, ut:

Illi continuo statuunt ter dena argenti.
Et Paulinus:

Et spatii coepere et culminis incrementa.
Et rursus:

Sic prope, sic longe sita culmina respergebat.
Et Prudentius, in Psychomachia, dixerat haec:

. . . . . Et laeta libidinis interfectae.
[Col. 0168C] Et idem in eadem:

Palpitat atque aditu spiraminis intercepto.

Neque enim in quinta regione versus heroici spondeum ponere moris erat, sed ita tamen versus hujusmodi illos voluisse scandere reor, ut addita in sono vocali, quam non scribebant, dactylus potius quam spondeus existeret; verbi gratia, Interecepto, increementa, interefectae, resperigebat, et per synalepham denarigenti. Quod ideo magis r littera quam caeterae consonantes patitur [4 1Kb] , quae quia durius naturaliter sonat, durior efficitur, cum ab aliis consonantibus excipitur, atque ideo sonus ei vocalis apponitur, cujus temperamento ejus levigetur asperitas: quod etiam in cantilenis Ecclesiasticis saepe in eadem [Col. 0168D] r littera facere consueverunt, qui antiphonas vel responsoria, vel caetera hujusmodi, quae cum melodia dicuntur, rite dicere norunt. Sed et hoc commemorandum, quia cum nomina, quae in jus vel in ium terminantur, duo ii in genitivo habere debeant, casu duarum aeque syllabarum, metrici nonnunquam in eodem genitivo casu unam syllabam pro duabus proferunt, vel ablata videlicet una i de duabus, vel ambabus in unam syllabam geminatis, quamvis id fieri posse plurimi, Donato teste, negent; dicit enim Paulinus:

Oblectans inopem sensu fructuque peculii.
[Col. 0169A] Quod si quis dixerit hic eum more antiquo dactylum in fine posuisse versiculi, legat quod idem alibi dicitur:

Excoluit bijugis laquearii et marmore fabri.
Excolu dactylus, it biju, dactylus, gis laque dactylus. Quis est ergo pes quartus? arii et, habet enim quatuor syllabas, longam, brevem, et duas longas. Epitritus in heroico versu esse non potest, forte ergo spondeus est, absumente synalepha duas vocales superventu unius; quod non facile vel a grammaticis permissum, vel a poetis usurpatum invenies, tametsi dixerit Fortunatus:

Vincentii Hispania surgit ab arce decus.

Cujus scansio versus par est praefati, nisi forte regulam Lucilii secuti sunt, qui Lucilium et Aemilium [Col. 0169B] et caetera nomina, quae ante u habent i, non solum in vocativo, sed etiam in genitivo casu per unum i scribi posse existimant.



15. Quod et auctoritas saepe et necessitas metricorum decreta violet.

Attamen intuendum est nobis, quia et auctoritas nonnunquam et necessitas metricae disciplinae regulas licite contemnit. Necessitas quidem in his verbis, quae non aliter in versu poni possunt, ut sunt ea quae quatuor syllabas breves habent, ut Italiam, basilica, religio; vel tres primas breves, ut reliquiae; vel unam in medio brevem, ut veritas, trinitas, quae neque dactylum consuetum, neque spondeum facere possunt, quod in propriis nominibus maxime solet evenire. Hujus exemplum:

[Col. 0169C] Italiam sequimur fugientem, et mergimur undis.
Litteram i contra naturam pro longa posuit, quia non aliter Italiam, quam saepius erat nominaturus, appellare valebat, nisi aut syllabam, quae natura brevis erat, produceret, aut tribrachym loco dactyli poneret. Sic cum, de apibus loquens, alvearia nominare vellet, necessitate posuit antibacchium in versu dactylico, ut:

Seu lento fuerint alvearia vimine texta
Et Paulinus:

Qui simul ac sancta pro religione coistis.
Re contra naturam pro longa posuit, quia non aliter hoc nomen versus hexameter recipere valebat. Tale est et illud ejusdem:

Basilicis haec juncta tribus patet area cuncti
[Col. 0169D] Namque alibi pro brevi ponitur eadem syllaba, dicente Fortunato:

Hic Paulina, Agnes, Basilissa, Eugenia [1 1Kb] regnat.
His et aliis hujusmodi necessitatibus credo factum, quod de libro beati Job loquens Hieronymus, cum dixisset, eum maxima ex parte versibus hexametris apud Hebraeos esse descriptum, addidit: Qui, dactylo spondeoque carentes, propter idioma linguae crebro recipiunt et alios pedes eorumdem quidem temporum, sed non earumdem syllabarum. Auctoritate autem contemnitur regula grammaticorum, ut Sedulius in [Col. 0170A] clausula carminis, cujus supra meminimus, cum dixisset:

Gloria magna Patri, semper tibi gloria, Nate,
Subdit:

Cum sancto Spiritu gloria magna Patri.

Spiritus enim primam syllabam habet longam. Unde vera scansio versus istius haec est: cum san spondeus, cto spiri antibacchius, et non dactylus; sed poeta, ut gloriam sanctae et individuae Trinitatis clara voce decantaret, neglexit regulam grammaticae dispositionis. Idem ipse in carmine Paschali:

Sic ait ipse docens: Ego in Patre et Pater in me.

Sic enim scanditur: Sic ait dactylus, ipse do dactylus, cens e trocheus, gin pa spondeus, ablato o per synalepham. Aut si scandere vis cens ego, et facere [Col. 0170B] dactylum, contra morem ipsius Sedulii, quem per omnia servavit, agis ut immunis stet vocalis altera superveniente vocali. Idem in eodem opere:

Clarifica, dixit, nomen tuum, magnaque coelo.

In quo ut veritatem dominici sermonis apertius commendaret, postposuit ordinem disciplinae saecularis. Idem iterum:

Scribitur et titulus: Hic est rex Judaeorum;
quod quomodo scandendum judicaverit, videat qui potest, utrum Judaeorum duos spondeos quinta et sexta regione contra morem, an solutis syllabis, juxta quod supra monstravimus, dactylum fieri voluerit et spondeum.



16. Ut prisci poetae quaedam aliter quam moderni proposuerint.

[Col. 0170C] Nam et in exemplis antiquorum inveniuntur alii quoties duo spondei in fine versus sicut et duo dactyli nonnunquam, ut sunt illa Maronis:

At tuba terribilem sonitum procul excitat horrida.
Et,

Aut leves ocreas lento ducunt argento.

Quamvis hoc rarissime inveniatur, nisi ita ordinatum, ut et dactyli, qui in fine est, ultima syllaba per synalepham sequenti versui jungatur; et spondeus, qui in quinta regione est, r litteram habeat alteri consonanti, vel praepositam, vel subjectam, cujus duritia per adjectam vocalem levigata, dactylus sentiatur in sono, cum appareat spondeus in scripto, quod utrumque ut fiat, exemplis supra monstravimus, quia et aliis in metrico opere regulis multum [Col. 0170D] libere utebantur, quas moderni poetae distinctius ad certae normam definitionis observare maluerunt. Nam et vocalem brevem quae q et u et vocali qualibet exciperetur voluerunt esse communem, ut Lucretius:

Quae calidum faciunt aquae tactum atque vaporem.
Et vocalem in fine verbi brevem quae exciperetur a consonante et liquida inter communes syllabas deputarunt, ut Virgilius:

Aestusque pluviasque et agentes frigora ventos.
Et,

Si tibi lanitium cura est, primum aspera sylva
Lappaeque tribulique absint: fuge pabula laeta.

[Col. 0171A] Quod nunc poetae in eadem parte orationis, ut supra docuimus, magis fieri oportere decernunt. Idem vocalem in fine verbi correptam quae excipitur a littera z inter communes syllabas deputavit, ut: Eurique Zephyrique tonat domus. Qui eadem libertate synalepha utebatur, si quidem et m, ubi voluit in fine verbi positam a supervenientis vocalis absumptione reservavit, ut: Iterum iterumque movebo. Et longam vocalem longam remanere permisit, ut:

Sit pecori apibus quanta experientia parcis.
Et longam cum voluit, breviavit, ut:

Et multum formosa vale, vale, inquit, Iola.
Et:

Credimus an qui amant ipsi sibi somnia fingunt.
Et diphthongum reservavit, ut:

[Col. 0171B] Ulla moram fecere neque Aoniae Aganippae.
Et eamdem breviavit, ut: Insulae Ionio in magno; quae cuncta posteriores poetas, ut dixi, distinctius observare reperies.



17. De metro Phalecio.

Verum quia de metro heroico quae videbantur, tractavimus, libet et aliorum genera metrorum, ea duntaxat quae magis usui [1 1Kb] habere reperimus, parumper commemorare. Est igitur metrum dactylicum Phalecium pentametrum, quod constat ex spondeo et dactylo et tribus trocheis. Hujus exemplum,

Cantemus Domino Deoque nostro,
Cui [2 1Kb] gloria cum honore pollens,
Sese magnificis decorat actis,
Dum currus celeres Aegyptiorum,
[Col. 0171C] Junctis equitibus gravique turba,
Rubri marmoris enecat fluentis,
Adjutor [3 1Kb] validae meae salutis,
Plebem de medio tulit profundo.
Custos et genitor salusque vera
Hic est, hic dominus meus et altor,
Ipsum conspicua sacrabo laude,
Est qui progenitor mei parentis.
Ipsum vocibus arduis fatebor,
Qui bellum tulit obruitque fortes,
Dignus nomine quo Deus vocatur.



18. De metro Sapphico.

Metrum dactylicum Sapphicum pentametrum constat ex trocheo, spondeo, dactylo et duobus trocheis, cui metro post tres versus comma heroicum subjungitur. Hoc metro sanctus antistes Paulinus sextum beati confessoris Felicis librum composuit, cujus principium est:

[Col. 0171D] Jamne abis et nos properans relinquis,
Quos tamen sola regione linquis
Semper adnixa sine fine tecum
   Mente futurus.
Et paulo post dicit:

Sicut Aegypto praeeunte quondam,
Noctis et densae tenebris operta,
Qua Dei [4 1Kb] jussu sacra gens agebat,
   Lux erat orbi.
Quae modo in toto species probatur,
Orbe, cum sanctae pia pars fidei
Fulgeat Christo, reliquos tenebris
   Obruat error.
Sic [5 1Kb] mea qua se feret actus hora,
[Col. 0172A] Cuncta Niceta Dominus secundet,
Donec optatam patriam vehatur
   Laetus ad urbem.



19. De metro tetrametro catalectico.

Metrum dactylicum tetrametrum catalecticum constat ex spondeo, dactylo, catalecto, dactylo, spondeo; quo usus est sanctus Ambrosius in precatione pluviae, cujus exordium hoc est:

Squalent arva soli pulvere multo;
Pallet siccus ager, terra faciscit;
Nullus ruris honos, nulla venustas,
Quando nulla viret gratia florum;
Tellus dura sitit nescia roris,
Fons jam nescit aquas, flumina cursus.
Cujus finis hic est:

Jam coelos reseres arvaque laxes,
Fecundo, placidus, imbre rogamus;
Eliae meritis impia [6 1Kb] foeda
[Col. 0172B] Donasti pluviam, nos quoque dones.

Idem usus est eodem metro in postulatione serenitatis, quod ita incipit:

Obduxere polum nubila coeli,
Absconduntque diem sole fugato,
Noctes continuas sidere nudas.
At finis ita:

Jesu, parce tua morte redemptis:
Prior diluvium protulit aetas,
Ut mundaret aqua crimina terrae;
Sed mundata tuo sanguine terra est,
Jam nunc missa ferens ore columba,
Ramum pacificae munus olivae,
Exutas liquido flumine terras,
Laeto significet lapsa volatu.



20. De metro iambico hexametro.

Metrum iambicum hexametrum recipit iambum locis omnibus; tribrachym locis omnibus praeter novissimum; [Col. 0172C] spondeum, dactylum et anapestum locis tantum imparibus; pyrrichium loco tantum ultimo. Quo nobilissimus Hispanorum scholasticus, Aurelius Prudentius Clemens scripsit prooemium Psychomachiae, id est, librum qui est de virtutum vitiorumque Pugna, heroico carmine composuit; ita enim inchoat:

Senex fidelis prima credendi via
Abram, beati seminis serus pater,
Adjecta cujus nomen auxit syllaba,
Abram parenti dictus, Abraham Deo



21. De metro iambico tetrametro.

Metrum iambicum tetrametrum recipit iambum locis omnibus, spondeum tantum locis imparibus. Quo scriptus est hymnus Sedulii,

A solis ortus cardine,
[Col. 0172D] Ad usque terrae limitem,
Christum canamus principem.
Sed et Ambrosiani eo maxime currunt:

Deus creator omnium
Jam surgit hora tertia,
Splendor paternae gloriae,
Aeterne rerum conditor.
Et caeteri perplures. In quibus pulcherrimo est decore compositus hymnus beatorum martyrum, cujus loca imparia [7 1Kb] spondeus, iambus tenent paria; cujus principium est:

Aeterna Christi munera,
Et martyrum victorias,
[Col. 0173A] Laudes ferentes debitas
Laetis canamus mentibus.

Recipit hoc metrum aliquoties, ut scribit Mallius Theodorus, etiam tribrachym locis omnibus, praeter novissimum, dactylum et anapestum locis tantum imparibus. Unde est:

Geminae gigas substantiae
Alacris ut currat viam.
Caeterorum raro habemus exempla.



22. De Metro Anacreontio.

Metrum iambicum tetrametrum [1 1Kb] Colophon, quod Anacreontium dicunt, recipit anapestum, duos iambos et semipedem; quo usus est Prosper Tyro in principio exhortationis ad conjugem, ita dicens:

Age jam, precor, mearum
Comes irremota rerum
Trepidam brevemque vitam
[Col. 0173B] Domino Deo dicamus.
Celeri vides rotatu
Rapidos dies meare,
Fragilisque membra mundi
Minui, perire, labi.
Fugit omne quod tenemus,
Neque fluxa habent recursum,
[2 1Kb] Cupidasque vana mentes
Specie trahunt inani.
Ubi nunc imago rerum est,
Ubi sunt opes potentum,
Quibus occupare captas
Animas fuit voluptas?



23. De metro trochaico.

Metrum trochaicum tetrametrum, quod a poetis Graecis et Latinis frequentissime ponitur, recipit locis omnibus trocheum, spondeum omnibus praeter tertium. Currit autem alternis versiculis, ita ut prior [Col. 0173C] habeat pedes quatuor, posterior pedes tres et syllabam. Hujus exemplum totus hymnus ille pulcherrimus:

Hymnum dicat turba fratrum,
Hymnum cantus personet,
Christo regi concinentes,
Laudes demus debitas.

In quo aliquando et tertio loco prioris versiculi spondeum reperies, ut:

Factor coeli, terrae factor,
Congregator tu maris.
Et,

Verbis purgas leprae morbos.



24. De rhythmo.

Haec de metris eminentioribus commemorasse sufficiat, quorum exempla copiosiora apud scriptores invenimus; praeterea sunt metra alia perplura quae in libris Centimetrorum simplicibus monstrata [Col. 0173D] exemplis quisquis cupit, reperiet. Reperiuntur quaedam et in insigni illo volumine Porphyrii poetae, [3 1Kb] quod ad Constantinum Augustum missum meruit de exsilio liberari. Quae quia pagana erant, nos tangere non libuit. Videtur autem rhythmus metris esse consimilis, quae est verborum modulata compositio non metrica ratione, sed numero syllabarum ad indicium aurium examinata, ut sunt carmina vulgarium poetarum. Et quidem rhythmus sine metro esse potest, metrum vero sine rhythmo esse non potest: quod liquidius ita definitur. Metrum est [Col. 0174A] ratio cum modulatione; rhythmus modulatio sine ratione: plerumque tamen casu quodam invenies etiam rationem in rhythmo non artificis moderatione servatam, sed sono et ipsa modulatione ducente, quem vulgares poetae necesse est rustice, docti faciant docte; quomodo et ad instar iambici metri pulcherrime factus est hymnus ille praeclarus:

Rex aeterne Domine,
Rerum creator omnium
Qui eras ante secula
Semper cum patre filius
Et alii Ambrosiani non pauci. Item ad formam metri trochaici canunt hymnum de die judicii per alphabetum:

Apparebit repentina
Dies magna Domini,
Fur obscura velut nocte
[Col. 0174B] Improvisos occupans.



25. Quod tria sunt genera poematis.

Sane quia multa disputavimus de poematibus et metris, commemorandum in calce quia poematum genera sunt tria; aut enim activum vel imitativum est, quod Graeci dramaticon vel [4 1Kb] micton appellant; aut enarrativum, quod Graeci exegematicon vel apangelticon nuncupant; aut commune vel mistum, quod Graeci coenon vel micton vocant. Dramaticum est, vel activum, in quo personae loquentes introducuntur, sine poetae interlocutione, ut se habent tragoediae et fabulae. Drama enim, Latine fabula dicitur; quo genere scripta est illa Ecloga,

Quo te, Moeri, pedes, an quo via ducit in urbem.
[Col. 0174C] Quo apud nos genere Cantica canticorum scripta sunt, ubi vox alternans Christi et Ecclesiae, tametsi non hoc interloquente scriptore, manifeste reperitur. Exegematicon est, vel enarrativum, in quo poeta ipse loquitur sine ullius interpositione personae, ut sunt tres libri Georgici toti, et prima pars quarti; item Lucretii carmina, et his similia. Quo genere apud nos scriptae sunt Parabolae Salomonis et Ecclesiastes, quae in sua lingua, sicut et Psalterium, metro constat esse conscripta. Coenon est, vel micton, in quo poeta ipse loquitur, et personae loquentes introducuntur, ut sunt scripta et Ilias et Odyssea Homeri, et Aeneis Virgilii; et apud nos historia beati Job, quamvis haec in sua lingua non tota poetico, [Col. 0174D] sed partim rhetorico, partim sit metrico vel rhythmico scripta sermone.

Haec tibi, dulcissime fili, et collevita Cuthberte, diligenter ex antiquorum opusculis scriptorum excerpere curavi, et quae sparsim reperta, diutino labore collegeram, tibi collecta obtuli, ut quemadmodum in divinis litteris statutisque ecclesiasticis imbuere studui, ita [5 1Kb] etiam metrica arte, quae divinis non est incognita libris, te solerter instruerem: cui etiam de figuris vel modis locutionum quae a Graecis schemata vel tropi dicuntur, [Col. 0175A] parvum subjicere libellum non incongruum duxi; tuamque dilectionem sedulus exoro ut lectioni [Col. 0176A] operam impendas, illarum maxime litterarum in quibus nos vitam habere credimus sempiternam.




[Col. 0175]
DE SCHEMATIS ET TROPIS SACRAE SCRIPTURAE LIBER. (C)



PARS PRIMA.---DE SCHEMATIS.

[Col. 0175A] Solet aliquoties in Scripturis ordo verborum, causa decoris, aliter quam vulgaris via dicendi habet, figuratus inveniri: Quod grammatici [1 1Kb] Graece schema vocant, nos habitum, vel formam, vel figuram recte nominamus, quia per hoc quodammodo vestitur et [Col. 0175B] ornatur oratio. Solet iterum tropica locutio reperiri, quae fit translata dictione a propria significatione ad non propriam similitudinem, necessitatis aut ornatus gratia. Et quidem gloriantur Graeci talium se figurarum vel troporum fuisse repertores.

Sed ut cognoscas (dilectissime fili), cognoscant item omnes, qui haec legere voluerint, quod sancta Scriptura caeteris omnibus scripturis non solum auctoritate, quia divina est, vel utilitate, quia ad vitam ducit aeternam, sed et antiquitate, et ipsa praeeminet positione dicendi, ideo placuit mihi, collectis de ipsa exemplis, ostendere quia nihil hujusmodi schematum, sive troporum valent praetendere [2 1Kb] ullis saeculis eloquentiae magistri, quod non [3 1Kb] illa praecesserit [4 1Kb] .

[Col. 0175C] Sunt autem multae species schematum et troporum: tamen praecipua aliquot schemata et tropos selectiores Scriptura habet, tanquam excerptos ex istis qui sunt grammaticis familiares, quorum primus tropus, metaphora, est omnium generalissimus; nam caeteri omnes, hujus speciei videntur esse: Metaphora, catachresis, metalepsis, metonymia, antonomasia, characterismos, exoche, epitheton, synecdoche, onomatopoeia, periphrasis, hyperbaton, hysterologia, hysteron-proteron, anastrophe, parenthesis, synchesis, tmesis, diacope, hyperbole, allegoria, ironia, antiphrasis, aenigma, charientismos, paroemia, sarcasmos, asteismos, mycterismos, homoeosis, homoeologia, soresmos, icon, icasmos, catatyposis, hypotyposis, metastasis, enargia non energia, parabola, [Col. 0175D] antapodosis, paradigma.

Hucusque habes nomenclaturam troporum grammaticorum, nunc vero schematum: Prolepsis, zeugma, protozeugma, mesozeugma, hypozeugma, hysterozeugma, synezeugmenon, enexaerumenon, hypozeuxis, syllepsis, asyntheton vel asyndeton, dialyton, polysyntheton, anadiplosis, anaphora, epanalepsis, epizeuxis, epimone, paronomasia, prosonomasia, schesis onomatôn, paromoeon, [Col. 0176A] homoeoteleuton, homoeoptoton, polyptoton, metabole, hyrmos, diasyrmos, climax.

Grammatici tamen alia habent figurarum genera tali ordine: primo, orationis vitia, barbarismum, scilicet, et soloecismum. Secundo, obscurum, et [Col. 0176B] inordinatum. Tertio, deinde, metaplasmum. Postremo, schemata et tropos.

Obscurae orationis species sunt: Acyrologia, pleonasmos, perissologia, amphibologia, tautologia, battologia, macrologia, eclipsis, aposiopesis, aenigma.

Inordinatae orationis species sunt: Tapinosis, aeschrologia, cacozelia, cacosyntheton, cacophaton.

Metaplasmi vero species hae sunt: Metaplasmus, prosthesis, epenthesis, anadiplosis, epectasis, paragoge, aphaeresis, syncope, apocope, ectasis, systole, diaeresis, synaeresis, eclipsis, synaloepha, antithesis, metathesis, parallage.

His autem enumeratis, accipe eminentiora decem et septem schemata divinae Scripturae. Prolepsis, [Col. 0176C] praeoccupatio; zeugma, conjunctio; hypozeuxis, subjunctio; syllepsis, conceptio; anadiplosis, replicatio; anaphora, relatio; epanaphora, subrelatio; epanalepsis, repetitio; epizeuxis, congeminatio; paronomasia, denominatio; schesis onomaton, affectio; paromoeon, similitudo; homoeoteleuton, similis terminatio; homoeoptoton, ex similibus casibus; polyptoton, ex pluribus casibus; hyrmos, convenientia; polysyndeton, abundans conjunctionibus; dialyton, aut asyntheton, seu asyndeton, dissolutio.

Prolepsis, praeoccupatio, sive praesumptio, dicitur. Figura est quando ea quae sequi debent anteponuntur, quemadmodum habetur in psalmo LXXXVI: Fundamenta ejus in montibus sanctis, diligit Dominus portas Sion. Ante posuit ejus, et postea cujus, id est, Domini. [Col. 0176D] Item psalmo XXI: Diviserunt sibi vestimenta mea, et super vestem meam miserunt sortem, pro divident, et mittent. Item Ezechiel I, nihil anteponens, ita incipit: Factum est in tricesimo anno, etc. Sermonem conjunctionis posuit, nihil aliud ante cui hoc subjungeretur, praeponens.

Zeugma conjunctio dicitur, figura quando multa pendentia, aut uno verbo, aut una sententia, concluduntur. Uno verbo, ut Apostolus ait ad Ephesios, IV: [Col. 0177A] Omnis amaritudo et ira et indignatio et clamor et blasphemia tollatur a vobis. Sententia autem, quemadmodum Psalmista in psalmo XIV praeponens: Qui ingreditur sine macula, et operatur justitiam; qui loquitur veritatem in corde suo; qui non egit dolum in lingua sua, nec fecit, etc. Ad ultimum ita concludit: Qui facit haec, non commovebitur in aeternum.

Hypozeuxis est figura superiori contraria, ubi singula verba, vel sententiae, singulis quibusque clausulis subjunguntur. Tale est et illud; in verbo, ut Psalmo CXLIV: Virtutem terribilium tuorum dicent, et magnitudinem tuam narrabunt; memoriam abundantiae suavitatis tuae eructabunt, et in justitia tua exsultabunt. Item (I Cor. XIII): Sive prophetiae (inquit) evacuabuntur, sive linguae cessabunt, sive scientia destruetur. [Col. 0177B] Sententiae, quemadmodum habetur psalmo XXVI: Si consistant adversum me castra, non timebit cor meum; si exurgat adversum me praelium, in hoc ego sperabo.

Syllepsis est cum casus discrepantes in unam significationem congregamus, veluti habetur in psalmo LXXVII: Attendite, populus meus, legem meam. Item psalmo CXLIX: Ad faciendam vindictam in nationibus, increpationes in populis. Quod enim ait, ad faciendam, numeri singularis est, quod addidit, Increpationes, pluralis est.

Fit etiam syllepsis in sensu, id est, ubi pro multis unus, vel pro uno multi ponuntur. Pro multis unus, ut psalmo septuagesimo septimo: Immisit in eis muscam caninam, et comedit eos rana, et exterminavit [Col. 0177C] eos: cum non solum unam ad exterminandos Aegyptios muscam vel ranam, sed innumeras immitteret.

Item pro uno multi, quemadmodum habetur psalmo II: Astiterunt reges terrae, et principes convenerunt in unum; reges enim pro Herode, principes pro Pilato positos, apostoli intellexerunt, quemadmodum continetur in Actibus Apostolorum quarto capite.

Anadiplosis est congeminatio dictionis, quae in ultima parte praecedentis versus, et prima sequentis iteratur, veluti habetur in psalmo CXXI: Stantes erant pedes nostri in atriis tuis, Jerusalem, Jerusalem quae aedificatur ut civitas. Item apud Jeremiam, capite secundo: Me dereliquerunt fontem aquae vivae, et foderunt sibi cisternas, cisternas dissipatas, quae continere non valent aquas.

[Col. 0177D] Anaphora est relatio, cum eadem dictio bis saepiusque per principia versuum repetitur, quemadmodum habetur psalmo XXVI: Dominus illuminatio mea, et salus mea, quem timebo? Dominus defensor vitae meae, a quo trepidabo? Et infra: Si consistant adversum me castra, non timebit cor meum. Si exsurgat adversum me praelium, in hoc ego sperabo.

Fit etiam anaphora ut eodem versu, per principia sensuum, quemadmodum psalmo XVIII: Vox Domini in virtute, vox Domini in magnificentia, vox Domini confringentis cedros. Quae figura in Psalmis usitatissima est.

Hanc quidam epanaphoram vocant.

Epanalepsis est sermonis in principio versus positi in ejusdem fine repetitio, quemadmodum Apostolus [Col. 0178A] ad Philippenses, qua to capite: Gaudete in Domino semper, iterum dico, gaudete. Item psalmo LXXXII: Deus, quis similis erit tibi? ne taceas, neque compescaris, Deus.

Epizeuxis est ejusdem verbi in eodem versu sine aliqua dilatione congeminatio, quemadmodum habetur apud Isaiam, cap. XL: Consolamini, consolamini, populus meus, dicit Dominus vester. Et iterum apud eumdem, LI: Elevare, elevare, consurge, Jerusalem. Et adhuc apud eumdem, cap. XXXVIII: Vivens, vivens, ipse confitebitur tibi. Item psalmista simile quiddam habet psalmo XVIII: Dies diei eructat verbum, et nox nocti indicat scientiam.

Alibi repetitio ejusdem sermonis pallilogiae obtinet nomen.

[Col. 0178B] Paronomasia denominatio dicitur, quoties dictio pene similis ponitur in significatione diversa, mutata videlicet littera, vel syllaba, ut in psalmo XXI, juxta Hebraicam veritatem: In te confisi sunt, et non sunt confusi. Et, Philipp. III: Videte malos operarios, videte concisionem; nos autem sumus circumcisio, qui spiritu Deo servimus. Quam Isaias propheta cap. V, figuram elegantissime in sua lingua confecit, ubi ait: Exspectavi ut faceret judicium et ecce iniquitas; et justitiam, et ecce clamor. Hebraice enim judicium [Figure: [Hebrew Text] 1Kb] dicitur, [Figure: [Hebrew Text] 1Kb] iniquitas, [Figure: [Hebrew Text] 1Kb] justitia, [Figure: [Hebrew Text] 1Kb] clamor, appellatur. Pulchre itaque una vel addita vel mutata littera, sic verborum similitudinem temperavit, ut pro dictione [Figure: [Hebrew Text] 1Kb] diceret [Figure: [Hebrew Text] 1Kb] , et pro [Figure: [Hebrew Text] 1Kb] poneret [Figure: [Hebrew Text] 1Kb] .

[Col. 0178C] Schesis onomaton, id est, multitudo nominum conjunctorum diverso sono unam rem significantium, ut Isaiae cap. I: Vae genti peccatrici, populo gravi iniquitate, semini nequam, filiis sceleratis! Item psalmo CV: Peccavimus cum patribus nostris, injuste egimus, iniquitatem fecimus.

Paromoen est cum ab eisdem litteris diversa verba sumuntur. Quae nimirum figura, quod ad positionem litterarum pertinet, melius in ea lingua qua scripta est editaque requiretur. Habemus tamen et in nostra translatione, unde demus exemplum; dictum est enim in psalmo CXVII: Benediximus vobis de domo Domini, Deus Dominus et illuxit nobis. Et in psalmo XVII: Ira illius secundum similitudinem serpentis, sicut aspidis surdae, et obturantis aures suas.

[Col. 0178D] Homoeoteleuton similis terminatio dicitur, figura quoties media et postrema versus sive sententiae simili syllaba finiuntur, ut, Eccli. VI: Melius est videre quod cupias, quam desiderare quod nescias. Et iterum cap. VII: Melius est a sapiente corripi, quam stultorum adulatione decipi. Hac figura poetae et oratores saepe utuntur. Poetae hoc modo:

Pervia divisi potuerunt caerula ponti.

Oratores vero ita: Beatus Job, Deo soli sibique cognitus in tranquillitate, ad majorem notitiam perducendus, tactus est verbere, ut odorem suarum virium tanto latius spargeret, quantum more aromatum melius ex incensione fragraret. Quo schemate, ipse qui hoc dixit, beatus papa Gregorius, saepissime usus [Col. 0179A] fuisse reperitur. Et hujusmodi orationes esse reor, quas Hieronymus concinnas rhetorum declamationes appellat.

Homoeoptoton, cum in similes sonos exeunt dicta plurima, quemadmodum habetur psalmo XCVII: Cantate, exsultate, et psallite. Et Ezechielis decimo octavo: Quod si genuerit filium latronem, effundentem sanguinem, et paulo post: In montibus comedentem, et uxorem proximi sui polluentem, egenum et pauperem contristantem, rapientem rapinas, pignus non reddentem, et ad idola levantem oculos suos, abominationem facientem, ad usuram dantem, et amplius accipientem, nunquid vita vivet?

Polyptoton est cum diversis casibus variatur oratio, ut, Rom. XI: Quoniam ex ipso, et per ipsum, et [Col. 0179B] in ipso sunt omnia, ipsi honor et gloria, in saecula saeculorum. Item psalmo LXVII: Nive dealbabuntur in Selmon, mons Dei. Mons coagulatus, mons pinguis; ut quid suspicamini montes coagulatos? Mons in quo beneplacitum est Deo habitare in eo.

[Col. 0180A] Hirmos convenientia dicitur, quando series orationis tenorem suum usque ad ultimum servat, nulla videlicet alia vel causa, vel persona mutata, ut psalmo LIII: Deus, in nomine tuo salvum me fac, et caetera, usque dum ait: Non proposuerunt Deum ante conspectum suum. Orat enim propheta, ut auxilio Domini salvatoris ab hostium insecutione liberetur.

Polysyndeton est oratio multis nexa conjunctionibus, ut psalmo XL: Dominus conservet eum, et vivificet eum, et beatum faciat eum, et emundet in terra animam ejus, et non tradat eum in manus inimicorum ejus.

Dialyton vel Asyndeton est figura superiori contraria, carens conjunctionibus, ut psalmo LXV: Jubilate [Col. 0180B] Deo, omnis terra, psalmum dicite nomini ejus. Date gloriam laudi ejus. Dicite Deo: Quam terribilia sunt opera tua, Domine.

Sic autem habentur septemdecim schemata divinae Scripturae.



PARS SECUNDA.---DE TROPIS.
[Col. 0179]

[Col. 0179B] Tropus est dictio translata a propria significatione ad non propriam similitudinem, ornatus necessitatis ve causa. Sunt autem , qui Latine modi vel [Col. 0179C] mores interpretari possunt, numero tredecim, videlicet: 1. metaphora; 2. katachresis; 3. metalepsis, 4. metonymia; 5. antonomasia; 6. epitheton; 7. synecdoche; 8. onomatopoeia; 9. periphrasis; 10 hyperbaton (species sunt quinque: Hysterologia, anastrophe, parenthesis, tmesis, synchysis); 11. hyperbole; 12. allegoria (species sunt septem: Eironeia, antiphrasis, aenigma, charientismos, paroemia, sarkasmos, asteismos); 13. homoeosis (species sunt tres: Eikon, parabole, paradeigma).



1. De metaphora.

Metaphora est rerum verborumque translatio. Haec fit modis quatuor: 1o ab animali ad animal: 2o ab inanimali ad inanimal: 3o ab animali ad inanimal: 4o ab inanimali ad animal. Ergo:

[Col. 0179D] 1o Ab animali ad animal ita fit, ut psalmo II: Quare fremuerunt gentes? Et: Dominus qui eripuit me de ore leonis, et de manu ursi. Item psalmo CXXXVIII: Si sumpsero pennas meas ante lucem. Nam et homines et bestiae et volucres animam habent.

2o Ab inanimali ad inanimal, ut Zachariae undecimo: Aperi, Libane, portas tuas. Item psalmo VIII: Qui perambulat semitas maris. Translatio est enim a civitate ad montem, et a terra ad mare, quorum nullum animam habet.

3o Ab animali ad inanimal, ut, Amos I: Exsiccatus est vertex Carmeli. Homines enim, non montes, verticem habent.

4o Ab inanimali ad animal, ut, Ezech. XI: Auferam [Col. 0180B] a vobis cor lapideum. Non enim lapis, sed populus animam habet.

Hic autem tropus et ad Deum fit multifarie. A volucribus, [Col. 0180C] ut: Sub umbra alarum tuarum protege me. A feris, ut: Dominus de Sion rugiet. A membris humanis, ut psalmo XVI [1 1Kb] : Quis mensus est pugillo aquas, et coelos palmo ponderavit? Ab homine interiore, ut, Isai. XL: Inveni David filium Jesse, virum secundum cor meum. A motibus mentis humanae, ut psalmo II: Tunc loquetur ad eos in ira sua. Et, Genes. VI: Poenitet me hominem fecisse. Et, Zachar. VIII: Zelatus sum Sion zelo magno. Et innumera hujusmodi. A rebus insensibilibus, ut, Amos II: Ecce ego stridebo super vos, sicut stridet plaustrum onustum feno. Qui videlicet tropus et in communi locutione usitatissimus est, cum dicimus fluctuare segetes, gemmare vites, floridam juventutem, et lacteam canitiem.



2. De katachresi.

[Col. 0180D] Katachresis est abusio nominis aut verbi, ad significandam rem quae propria appellatione deficit. Haec autem a metaphora differt, quod illa vocabulum habenti largitur, haec, quia non habet proprium, alieno utitur, ut parricidam dicimus qui occiderit fratrem, et piscinam quae pisces non habet. Haec enim nisi extrinsecus sumerent suum vocabulum, non haberent. Huic simile est illud: Pone vectes in quatuor angulis mensae per singulos pedes, et sextum sagum in fronte tecti duplicis, et ibi confringit cornua arcuum. Et, II Paral. IV: Labium illius erat quasi labium calicis, et repandi lilii. Pedes quippe et frons et cornu et labium, hominum tantum sunt, et animantium, non etiam rerum insensibilium. Quae nomina, si Scriptura praefatis rebus non imposuisset, quod proprium his [Col. 0181A] diceret, non haberet. Ad hunc tropum pertinet quod scriptum est, Joan. V: Est autem Hierosolymis probatica piscina; a piscibus enim nomen accepit aqua, quae nequaquam propter pisces, sed ad lavandas (ut ferunt) hostias, collecta est, unde Probatice cognomen sortita est.



3. De metalepsi.

Metalepsis est dictio gradatim pergens ad id quod ostendit, et ab eo quod procedit id quod sequitur insinuans, quemadmodum habetur apud Psalmistam: Labores fructuum tuorum manducabis. Labores enim posuit pro his quae laborando acquiruntur bonis. Necnon et illud psalmi CIII: Draco iste quem formasti ad illudendum ei: per draconem diabolus, per diabolum bonus angelus intelligendus est, qualis a Deo [Col. 0181B] formatus est.



4. De metonymia.

est quaedam veluti transnominatio, ab alia significatione ad aliam proximitatem translata. Hujus sunt multae species. Per id quod continet id quod continetur ostendit, per id quod continetur id quod continet, per inventorem id quod inventum est, per inventum inventorem, per efficientem id quod efficitur, per id quod efficitur efficientem. Per id quod continet id quod continetur, ut, Genes. XXIV: Effundens hydriam in canalibus; aut contra, Accipe litteras tuas; neque enim hydria effundebatur, sed quod in ea continebatur; nec litterae in manus, sed charta quae litteras continet assumitur. Et iterum: Dimitte eam, et vadat, et aspicietis. Non enim arca, sed plaustrum [Col. 0181C] quo continebatur aqua, vel boves qui ducebant plaustrum, ire poterant. Haec et per efficientem id quod fit, et, e contra, per hoc quod fit efficientem designat.



5. De antonomasia

est significatio vice nominis posita: ex accidentibus, videlicet, propriam significat personam; quae tribus fit modis: ab animo, a corpore, extrinsecus. Ab animo, ut, Isai. XI: Nunquid non tu percussisti superbum? A corpore, ut, I Reg. XVII: Vir spurius altitudinis sex cubitorum et palmo. Ab elatione enim animi diabolus hic intelligitur superbus. A quantitate corporis, Goliath gigas significatur. Extrinsecus quae sumuntur in plures species dividuntur. [Col. 0181D] Descendunt enim a genere, ut: Nunquid omnibus vobis dabit filius Isai agrum? A loco, ut: Auctorem seditionis sectae Nazaraeorum. Ab actu, Matth. XXVI: Qui autem tradidit eum, dedit eis signum dicens. Ab eventu, ut, Joan. XIX: Discipulus ille quem diligebat Jesus. Per hunc tropum aliquoties et Dominus ipse demonstratur: a genere, ut, Matth. XXI: Osanna filio David; a loco, ut: Qui sedes super cherubin apparet; ab actu, quemadmodum habetur Job VII: Peccavi, quid faciam tibi, o custos hominum!



6. De epitheto.

est praeposita dictio pronomini. Nam antonomasia vicem nominis sustinet, epitheton nunquam est sine nomine, ut, Eccli. XLV: Dilectus Deo et hominibus Moses. Et: Misericors et miserator Dominus. [Col. 0182A] Et: Justum Loth oppressum. Fit etiam epitheton modis tribus: ab animo, a corpore, extrinsecus. His duobus tropis aut vituperamus aliquem, vel ostendimus, vel ornamus.



7. De synecdoche.

est significatio pleni intellectus capax, cum plus minusve pronuntiat; aut enim a parte totum ostendit, ut Joan. I: Verbum caro factum est. Et, Act. XXVII: Eramus vero in nave, universae animae ducentae septuaginta sex. Aut contra, ut, Joan. XIX: Ergo propter Parasceven Judaeorum, quia juxta erat monumentum ubi posuerunt Jesum.



8. De onomatopoeia.

est nomen de sono factum, ut, I Cor. XIII: Cymbalum tinniens. Et, Isai. LVIII: Quasi [Col. 0182B] tuba exalta vocem tuam. Et, Jerem. IV: Canite tuba. Et: Nunquid circumdabis collum equi hinnitum? Et, Isai. LVI: Rugitus leonis. Et, Job IV: Vox leaenae. Et, Isai. LVI: Canes muti non valentes latrare.

Ad hunc tropum pertinere quidam existimant sibilos serpentium, porcorum stridores, caeterorumque vocem confusam animantium, quae et ipsa in Scripturis sanctis saepius indita reperitur.



9. De periphrasi.

est circumlocutio, quae fit aut ut brevitatem splendide describat et producat, aut foeditatem circuitu evitet. Splendide producta veritas, ut, II Cor. V: Scimus quoniam si terrestris domus nostra hujus habitationis dissolvatur, quod aedificationem habeamus [Col. 0182C] ex Deo, domum non manu factam, aeternam in coelis. Foeditatem circuitu evitans, ut, Rom. I: Nam feminae eorum immutaverunt naturalem usum, in eum usum, qui est contra naturam; similiter autem et masculi, relicto naturali usu, et caetera.



10. De hyperbato.

est transcensio quaedam, verborum ordinem turbans. Hujus species sunt quinque, videlicet: Hysterologia, anastrophe, parenthesis, tmesis, synchysis.

De hysterologia. Hysterologia, vel , est sententia cum ordo verbis mutatur, ut, psalmo XXIII: Hic accipiet benedictionem a Domino, et misericordiam a Deo salutari suo; prius enim Dominus miserando justificare solet impium, [Col. 0182D] et sic postea benedicendo coronat justum.

De anastrophe. Anastrophe est verborum tantum praeposterus ordo, quemadmodum habetur Job V: Quam ob rem ego deprecabor Dominum, pro ob quam rem.

De parenthesi Parenthesis autem est interposita ratiocinatio divisae sententiae. Quemadmodum est et illud Apostoli, Galat. II: Qui enim operatus est Petro (in apostolatu circumcisionis) operatus est et mihi inter gentes. Et cum cognovissent gratiam (quae mihi data est) Jacobus et Cephas et Joannes, dextras dederunt mihi et Barnabae societatis.

De tmesi. Tmesis est simplicis verbi sectio, aut unius compositi, una dictione vel pluribus interjectis. Haec species licet in sacra Scriptura facile [F. non facile] [Col. 0183A] inveniatur, tamen habetur in Christiano poeta, ut est:

Hiero quem genuit Solymis Davidica proles.
Hoc est Jerusalem.

De synchysi. Synchysis est hyperbaton ex omni parte confusum. Psalmo LXVII: Si dormiatis inter medios cleros pennae columbae deargentatae, et posteriora dorsi ejus in specie auri. Prius enim hic, ut Augustinus ait, quaerendus est ordo verborum, quomodo finiatur sententia, quae utique pendet, et dicitur Si dormiatis; deinde incertum est utrum hae pennae, an, o vos pennae, ut ad ipsas pennas loqui videatur; utrum ergo verbis quae praecesserunt finiatur ista sententia, ut sit ordo: Dominus dabit verbum evangelizantibus virtute multa, si dormiatis inter [Col. 0183B] medios cleros, o vos pennae columbae deargentatae, an his quae sequuntur, ut ordo sit: Si dormiatis inter medios cleros, pennae columbae deargentatae nive dealbabuntur in Selmon, id est, ipsae pennae dealbabuntur, si dormiatis inter medios cleros, ut illis hoc dicere intelligatur qui speciei domus tanquam spolia dividuntur, id est: Si dormiatis inter medios cleros, o vos qui dividimini speciei domus per manifestationem spiritus ad utilitatem (ut alii quidem detur per spiritum sermo sapientiae, alii sermo scientiae secundum eumdem spiritum, alii fides, alii genera linguarum, in eodem spiritu, etc.); si ergo vos dormiatis inter medios cleros, tunc pennae columbae deargentatae, nive dealbabuntur in Selmon. Potest et sic intelligi: Si vos pennae columbae deargentatae dormiatis inter medios [Col. 0183C] cleros, nive dealbabuntur in Selmon, ut subintelligantur homines, qui per gratiam remissionem accipiunt peccatorum. Unde etiam de ipsa Ecclesia dicitur, Cant. VIII: Quae est ista quae ascendit dealbata? Promissio quippe Dei tenetur per prophetam Isaiam, cap. I, dicentem: Si fuerint peccata vestra tanquam phoeniceum, sicut nivem dealbabo. Potest et sic intelligi, ut in eo quod dictum est, Pennae columbae deargentatae, subaudiatur eritis, ut iste sit sensus: Vos qui tanquam spolia speciei domus dividimini, si dormiatis inter medios cleros, pennae columbae deargentatae eritis, id est, in altiora elevabimini, compagini, tamen Ecclesiae cohaerentes. Nullam quippe aliam melius hic intelligi puto columbam deargentam quam illam de qua dictum est, Cant. VI: Una est columba [Col. 0183D] mea. Deargentata est autem, quia divinis eloquiis est erudita: Eloquia namque Domini, alio loco, eloquia casta dicuntur; psalmo XI: Argentum igne examinatum, terra purgatum septuplum. Magnum itaque est bonum dormire inter medios cleros, quos nonnulli duo Testamenta esse voluerunt, ut dormire sit inter duos medios cleros, in eorum Testamentorum auctoritate requiescere, id est, utriusque Testamenti testimoniis acquiescere, ut quando aliquis ex his profertur et probatur, omnis intentio pacifica quiete finiatur.



11. De hyperbole.

Hyperbole est dictio fidem excedens, augendi minuendive causa. Augendi, ut, II Reg. I: Aquilis coeli velociores, leonibus fortiores. Minuendi, ut: Terrebit [Col. 0184A] te sonitus solii volantis. Et, Thren. IV: Denigrata est super carbonem facies eorum.



12. De allegoria.

Allegoria est tropus quo aliud significatur quam dicitur, ut, Joan. IV: Levate oculos vestros, et videte regiones, quia albae sunt jam ad messem. Hoc est, intelligite, quia populi sunt jam parati ad credendum. Hujus species multae sunt, ex quibus eminent septem: Eironeia, antiphrasis, aenigma, charientismos, paroemia, sarkasmos, asteismos.

De eironeia. Eironeia est tropus per contrarium quod conatur ostendens, ut: Clamate voce majore, Deus est enim Baal, et forsitan loquitur, aut in diversorio est, aut in itinere, aut dormit, ut excitetur. [Col. 0184B] Hanc enim nisi gravitas pronuntiationis adjuverit, confiteri videbitur quod negare contendit.

De antiphrasi. Antiphrasis est unius verbi ironia, ut, Matth. XXVI: Amice, ad quid venisti? Inter ironiam et antiphrasin hoc distat, quod ironia pronuntiatione sola indicat quod intelligi vult. Antiphrasis vero, non voce pronuntiantis significat contrarium, sed suis tantum verbis, quorum est origo contraria.

De aenigmate. Aenigma est obscura sententia per occultam similitudinem rerum, ut, psalmo LXVII: Pennae columbae deargentatae, et posteriora dorsi ejus in specie auri: cum significet eloquia Scripturae spiritualis divino lumine plena, sensum vero ejus interiorem majori coelestis sapientiae gratia refulgentem; vel certe vitam sanctae Ecclesiae praesentem virtutum [Col. 0184C] pennis gaudentem, futuram autem, quae in coelis est, aeterna cum Domino claritate fruituram.

De charientismo. Charientismos est tropus quo dura dictu gratius proferuntur, ut, Genes. XXIX: Nonne pro Rachel servivi tibi? quare autem imposuisti mihi? uno enim levissimo impositionis verbo injuriam quam patiebatur gravissimam temperantius loquens significavit.

De paroemia. Paroemia est accommodatum rebus temporibusque proverbium, ut, II Pet. II: Canis reversus ad vomitum suum, et, I Reg. X: Num et Saul inter prophetas? Quorum unum, cum quemlibet post actam poenitentiam ad vitia relabi dicimus, altero tunc utimur, cum indoctum quemque officium docendi assumere, vel aliud quid artis, quam non didicit, [Col. 0184D] sibimet usurpare viderimus. Hic tropus adeo late patet, ut liber Salomonis, quem nos, secundum Hebraeos, Parabolas dicimus, apud Graecos ex eo nomen Paroemiorum, hoc est, Proverbiorum, acceperit.

De sarcasmo. Sarcasmus est plena odio hostilisque irrisio, ut, Matth. XXVII: Alios salvos fecit, seipsum non potest salvum facere. Si rex Israel est, descendat nunc de cruce, et credamus ei.

De asteismo. Asteismus est tropus multiplex, numerosaeque virtutis: nam putatur quidquid dictum simplicitate rustica caret, et satis faceta urbanitate expolitum est, ut: Utinam abscindantur qui vos conturbant. Notandum sane quod allegoria aliquando factis, aliquando verbis tantummodo fit. [Col. 0185A] Factis quidem, ut scriptum est: Quoniam Abraham duos filios habuit, unum de ancilla, et unum de libera, quae sunt duo Testamenta, ut Apostolus exponit. Verbis autem solummodo, ut, Isai. XI: Egredietur virga de radice Jesse, et flos de radice ejus ascendet, quo significatur de stirpe David per virginem Mariam Dominum Salvatorum fuisse nasciturum. Aliquando factis simul et verbis una eademque res allegorice significatur: factis quidem, ut Genes. XXXVII: Vendiderunt Joseph Ismaelitis triginta argenteis; verbis vero, ut Zachar. XI: Appenderunt mercedem meam triginta argenteis. Item factis, ut, I Reg. XVI: Erat autem David rufus, et pulcher aspectu, et unxit eum Samuel in medio fratrum suorum; verbis, ut, Cant. IV: Dilectus meus candidus et rubicundus, [Col. 0185B] electus ex millibus, quod utrumque mystice significat, mediatorem Dei et hominum, decorum quidem sapientia et virtute, sed sui fuisse sanguinis effusione roseum, eumdemque unctum a Deo Patre oleo laetitiae, prae consortibus suis. Item allegoria verbi, sive operis, aliquando historicam rem, aliquando typicam, aliquando tropologicam, id est, moralem rationem, aliquando anagogen, hoc est, sensum ad superiora ducentem, figurate denuntiat. Per historiam namque historia figuratur, cum factura primorum sex sive septem dierum, totidem saeculi hujus comparatur aetatibus. Per verbum historia, dum hoc quod dicit Jacob patriarcha, Genes. XLIX: Catulus leonis Juda, ad praedam, fili mi, ascendisti, et caetera, de regno ac victoriis David intelligitur. [Col. 0185C] Per verbum, spiritualis de Christo, sive Ecclesia, sensus, cum idem sermo patriarchae de dominica passione ac resurrectione fideliter accipitur. Item allegoria facta, tropologicam, hoc est, moralem perfectionem designat, ut, Genes. XXXVII, tunica talaris et polymita quam Jacob patriarcha filio suo Joseph fecit, variarum virtutum gratiam, qua nos Deus Pater usque ad terminum vitae nostrae semper indui praecepit et donat, insinuat. Allegoria verbi eamdem morum perfectionem significat, ut: Sint lumbi vestri praecincti, et lucernae ardentes, et caetera. Allegoria facti, anagogicum, hoc est, ad superiora ducentem sensum exprimit, ut: Septimus ab Adam Enoch translatus est de mundo. Sabbatum futurae beatitudinis, quae post opera bona saeculi hujus, quae sex [Col. 0185D] aetatibus peragitur, electis in fine servatur, figurate praesignat. Allegoria verbi, eadem vitae coelestis gaudia demonstrat, ut, Matth. XXIV: Ubicunque fuerit corpus, illic congregabuntur et aquilae, quia ubi mediator Dei et hominum est corpore, ibi nimirum et nunc sublevatae ad coelos animae, et, celebrata gloria resurrectionis, colligentur etiam corpora justorum. Nonnunquam in una eademque re, vel verbo, historia [Col. 0186A] simul et mysticus de Christo vel Ecclesia sensus, et tropologia, et anagoge, figuraliter intimatur, ut: templum Domini, juxta historiam, domus quam aedificavit Salomon; juxta allegoriam, corpus dominicum, de quo ait, Joan. II: Solvite templum hoc, et in tribus diebus excitabo illud, sive Ecclesia ejus, cui dicitur: Templum enim Dei sanctum est, quod estis vos; per tropologiam, quisque fidelium, quibus dicitur, I Cor. III: An nescitis quia corpora vestra templum est Spiritus sancti, qui in vobis est? per anagogen, superni gaudii mansiones, cui aspirabat qui ait: Beati qui habitant in domo tua, Domine, in saeculum saeculi laudabunt te. Simili modo quod dicitur psalmo CXLVII: Lauda, Jerusalem, Dominum, lauda Deum tuum, Sion: quoniam confortavit seras portarum tuarum, benedixit [Col. 0186B] filiis tuis in te; de civibus terrenae Jerusalem, de Ecclesia Christi, de anima quoque electa, de patria coelesti, juxta historiam, juxta allegoriam, juxta tropologiam, juxta anagogen, recte potest accipi. Juxta allegoriam de Ecclesia, diximus, sequentes exemplum doctissimi tractatoris Gregorii, qui in libris Moralibus, ea quae de Christo sive Ecclesia per figuram dicta, sive facta interpretabantur, allegoriam proprie nuncupare solebat.



13. De homoeosi.

Homoeosis est minus notae rei per similitudinem ejus quae magis nota est demonstratio; hujus species sunt tres, eicon, parabole, paradeigma.

De eicon. Eicon est personarum inter se, vel eorum quae personis accidunt, comparatio, ut, Joan. I: [Col. 0186C] Vidimus gloriam ejus, gloriam quasi Unigeniti a patre; et, Luc. XX: Neque nubent, neque ducent uxores, neque enim ultra mori poterunt, aequales enim angelis erunt.

De parabole. Parabole est rerum genere dissimilium comparatio, ut, Matth. XIII: Simile est regnum coelorum grano sinapis; et, Joan. III: Sicut Moyses exaltavit serpentem in deserto, ita exaltari oportet Filium hominis.

De paradeigmate. Paradeigma est praepositio, sive enarratio exempli exhortantis aut deterrentis. Exhortantis, ut, Jac. V: Elias homo erat similis nobis, passibilis, et orationem oravit ut non plueret super terram, et non pluit annis tribus, et mensibus sex; et, Matth. VI: Respicite volatilia coeli, quoniam [Col. 0186D] non serunt, neque metunt, neque congregant in horrea, et pater vester coelestis pascit illa. Deterrentis, ut, Matth. XXIV: Illa hora qui fuerit in tecto, et vasa ejus in domo, non descendat tollere illa; et qui in agro, similiter non redeat retro. Memores estote uxoris Loth.

Et sic habentur tredecim generales tropi sacrae Scripturae.




[Col. 0187]
DE NATURA RERUM LIBER. [1Kb] (C)



[1 1Kb] PRAEFATIO.
[8Kb] [Col. 0187A]

Naturas rerum varias, labentis et aevi
    [2 1Kb] Perstrinxi titulis, tempora lata, citis,
Beda Dei famulus; tu fixa, obsecro, perennem,
   Qui legis astra, super mente tuere diem.



CAPUT PRIMUM. De quadrifario Dei opere.
[20Kb]

Operatio divina, quae saecula creavit et gubernat, quadriformi ratione distinguitur: primo, quod haec [Col. 0188A] in Verbi Dei dispensatione non facta, sed aeterna sunt: qui nos, apostolo [3 1Kb] teste, ante tempora saecularia praedestinavit in regnum; secundo, quod in materia informi pariter elementa mundi facta sint, ubi qui vivit in aeternum creavit omnia simul; tertio, quod eadem materies, secundum causas simul creatas non jam simul, sed distinctione sex primorum dierum in coelestem terrestremque creaturam formatur; quarto, quod ex ejusdem creaturae seminibus [Col. 0189A] et primordialibus causis totius saeculi tempus naturali cursu peragitur, ubi Pater usque nunc operatur et Filius, ubi etiam corvos pascit, et lilia vestit Deus.



CAPUT II. De mundi formatione.
[50Kb]

In ipso quidem principio conditionis facta sunt [Col. 0190A] coelum, terra, angeli, aer, et aqua de nihilo. Die autem primo lux facta est, et ipsa de nihilo; secundo, firmamentum in medio aquarum; tertio, species maris et terrae, cum eis quae terrae radicitus inhaerent; quarto, luminaria coeli de lumine primo die facto; quinto, natatilia et volatilia de aquis; sexto, reliqua animalia de terra, et homo [1 1Kb] quidem carne [Col. 0191A] de terra, anima vero de nihilo creatus; qui in paradiso, quem Dominus a principio plantaverat, constituitur; septimo Dominus requievit, non a creaturae gubernatione, cum in ipso vivamus, [1 1Kb] moveamur, et simus, sed a novae substantiae creatione.



CAPUT III. Quid sit mundus.
[109Kb] [Col. 0192A]

Mundus est universitas [2 1Kb] omnis, quae constat ex coelo et terra, quatuor elementis in speciem orbis absoluti globata: igne, quo sidera lucent; aere, quo [Col. 0193A] cuncta viventia spirant; aquis, quae terram cingendo et penetrando communiunt; atque ipsa terra, quae mundi media atque ima, librata volubili circa eam universitate pendet immobilis. Verum mundi nomine [Col. 0194A] etiam coelum a perfecta absolutaque elegantia vocatur; nam et apud Graecos ab ornatu appellatur.



CAPUT IV. De elementis.
[13Kb] [Col. 0195A]

Elementa sibimet sicut natura, sic [1 1Kb] , et situ differunt. Terra enim, ut gravissima, et quae ab alia natura sufferri non possit, imum in creaturis obtinet locum. Aqua vero quanto levior terra, tanto est aere gravior. Qui si forte aquis in vase aliquo subdatur, statim ad superiora, ut levior, evadit. Ignis quoque materialiter accensus, continuo naturalem sui sedem [Col. 0196A] super aera quaerit, sed ne illuc [2 1Kb] proveniat, in mollem aerem, cujus circumfusione deprimitur, evanescit. Quae tamen quadam naturae propinquitate sibimet ita commiscentur, ut terra quidem arida et frigida frigidae aquae, aqua vero frigida et humida humido aeri, porro aer humidus et calidus calido igni, ignis quoque calidus et aridus terrae societur aridae. Unde et ignem in terris, et in aere nubila terrenaque corpora videmus.



CAPUT V. De firmamento.
[11Kb] [Col. 0197A]

Coelum subtilis igneaeque naturae, rotundumque, et a centro terrae aequis spatiis undique collectum. [Col. 0198A] Unde et convexum mediumque, quacunque cernatur, inenarrabili celeritate quotidie circumagi sapientes mundi dixerunt, ita ut rueret, si non planetarum occursu moderaretur: argumento siderum nitentes, [Col. 0199A] quae fixo semper cursu circumvolant, septentrionalibus breviores gyros circa cardinem peragentibus; cujus vertices extremos, circa quos sphaera coeli volvitur, polos nuncupant, glaciali rigore tabentes. Horum unus ad septentrionalem plagam consurgens Boreas; alter devexus in Austros, terraeque oppositus, Australis vocatur, quem interiora Austri Scriptura sancta nominat.



CAPUT VI. De varia altitudine coeli.
[2Kb]

Non autem ita mundus hoc polo excelsiore se attollit, ut undique cernantur haec sidera; verum eadem quibusque proximis sublimiora creduntur, [Col. 0200A] eademque demersa longinquis, utque nunc sublimis in dejectu positis videtur hic vertex, sic in illa terrae devexitate transgressis illa se attollunt, residentibus quae hic excelsa fuerant, opponente se contra medios visus globo terrarum, adeo ut septentriones, quae nobis a vertice pendent, in quibusdam Indiae locis quindecim tantum in anno [1 1Kb] diebus appareant.



CAPUT VII. De coelo superiore.
[3Kb]

Coelum superioris circuli proprio discretum termino, et aequalibus undique spatiis collocatum virtutes continet angelicas; quae ad nos exeuntes, aetherea sibi corpora sumunt, ut possint hominibus etiam [Col. 0201A] in edendo similari, eademque ibi reversae deponunt. Hoc Deus aquis glacialibus temperavit, ne inferiora succenderet elementa. Dehinc inferius coelum non uniformi, sed multiplici motu solidavit, nuncupans illud firmamentum, propter sustentationem superiorum aquarum.



CAPUT VIII. De aquis coelestibus.
[3Kb]

Aquas, [1 1Kb] firmamento impositas, coelis quidem spiritualibus humiliores, sed tamen omni creatura corporali [Col. 0202A] superiores, quidam ad inundationem diluvii servatas, alii vero rectius ad ignem siderum temperandum suspensas affirmant.



CAPUT IX. De quinque circulis mundi.
[13Kb]

Quinque circulis mundus dividitur, quorum distinctionibus quaedam partes temperie sua incoluntur, quaedam immanitate frigoris aut caloris inhabitabiles existunt. Primus est septentrionalis, frigore inhabitabilis, cujus sidera nobis nunquam occidunt. Secundus [Col. 0203A] solstitialis, a parte signiferi excelsissima, nobis ad septentrionalem plagam versus temperatus, [1 1Kb] habitabilis. Tertius aequinoctialis, medio ambitu signiferi orbis incedens, torridus, inhabitabilis. Quartus brumalis, a parte humillima signiferi ad Austrinum polum versus, temperatus, habitabilis. Quintus Australis, circa verticem Austrinum, qui terra tegitur, frigore inhabitabilis. Tres autem medii circuli [2 1Kb] inaequalitates temporum distinguunt, cum sol hunc solstitio, [Col. 0204A] illum aequinoctio, tertium bruma teneat. Extremi enim semper sole carent. Unde et a Thule insula unius diei navigatione ad Aquilonem mare congelatum invenitur.



CAPUT X. De plagis mundi.
[7Kb]

Climata, id est, plagae mundi, sunt quatuor: Orientalis ab exortu solstitiali ad brumalem; Australis inde ad occasum brumalem; Occidentalis ex hinc [Col. 0205A] usque ad solstitialem; porro Septentrionalis ab occasu solstitiali usque ad exortum ejusdem partis contingens. Ex quibus orientalem et occidentalem januas coeli nominant. Haec in medio tantum terrae positis habentur aequalia. Nam sub Aquilone degentibus brumalis dies brevior, et solstitialis prolixior, ortum occasumque dilatans, alias plagas angustat. Item apud Australes utraque praefata dies moderatior, supradictam diversitatem immutat, licet ubique [Col. 0206A] solstitiali exortui brumalis occasus ex eadem linea respondeat. Nam et cunctis exortibus [1 1Kb] solis eodem modo post sex semper menses congruit occasus.



CAPUT XI. De stellis.
[86Kb]

Stellae lumen a sole mutuantes, cum mundo verti, utpote in uno loco fixae, et non stante mundo, vagae ferri dicuntur, exceptis iis quae planetae, id est errantes, vocantur, easque diei adventu celari, nec [Col. 0207A] unquam coelo 1 1Kb] decidere, fulgor plenilunii, et solis probat deliquium. Quamvis videamus igniculos ex aethere lapsos portari ventis, vagique lumen sideris imitari, trucibus cito [2 1Kb] coorientibus ventis. Sidera autem alia [3 1Kb] sunt in liquorem soluti humoris fecunda [4 1Kb] , alia concreti in pruinas, [5 1Kb] aut coacti in nives, aut glaciati in grandines. Alia flatus teporis, alia vaporis, alia roris, alia frigoris. Nec solum errantia, ut Saturnus, cujus transitus imbriferi fiunt, sed et quaedam fixa polo, cum errantium fuerint accessu vel radiis [Col. 0208A] impul a, ut Succulae in fronte Tauri, quas ob id Graeci pluvio nomine Hyadas appellant. Quin et sua sponte quaedam, [6 1Kb] statutisque temporibus, ut haedorum exortus et arcturi qui per idus Septembres cum procellosa grandine surgit, et ut nimbosus Orion, et canicula, quae nimium fervens, [7 1Kb] XV Kalendas Augusti emergit.



CAPUT XII. De cursu planetarum.
[5Kb]

Inter coelum terramque septem sidera pendent; [Col. 0209A] certis discreta spatiis, quae vocantur errantia, contrarium mundo agentia cursum, id est, laevum, illo [Col. 0210A] semper in dextram praecipiti. Et quamvis assidua conversione immensae celeritatis attollantur ab eo, rapianturque [Col. 0211A] in occasus, adverso tamen ire motu per suos quaeque passus advertuntur, nunc inferius, nunc superius, propter obliquitatem signiferi vagantia. Radiis autem solis praepedita, anomala, vel retrograda, vel stationaria fiunt.



CAPUT XIII. De ordine eorum.
[24Kb]

Summum planetarum Saturni sidus est, natura gelidum, XXX annis signiferum peragens. Inde Jovis, temperatum, annis XII. Tertium Martis, fervidum, annis II. Medius [1 1Kb] sol, CCCLXV diebus, et quadrante. [Col. 0212A] Infra solem Venus, quae et Lucifer et Vesper dicitur, [2 1Kb] CCCXLVII diebus, a sole nunquam [3 1Kb] assistens partibus sex et quadraginta longius. Proximum illi Mercurii sidus, novem diebus ociore ambitu, modo ante solis exortus, modo post occasus splendens, nunquam ab eo XXII partibus remotior. Novissima luna, XXVII diebus et tertia diei parte signiferum conficiens; dein, morata in coitu solis, biduo non comparere in coelo; Saturni sidus et Martis cum plurimum diebus CLXX; Jovis XXXVI aut cum minimum denis detractis diebus; Veneris LXVIII aut [Col. 0213A] cum minimum LII; Mercurii XIII aut cum plurimum XVIII. Occultantur vero meantes cum sole [Col. 0214A] [1 1Kb] partibus nunquam amplius undenis, interdum vero et a septenis partibus erumpunt.



CAPUT XIV. De apsidibus eorum.
[247Kb] [Col. 0215A]

Sunt autem sui cuique planetarum circuli, quos [Col. 0216A] Graeci apsidas in stellis vocant, aliique quam mundo, quoniam terra a verticibus duobus, quos appellaverunt polos, centrum coeli, necnon et signiferi est [Col. 0217A] obliqui inter eos siti. Omnia autem haec constant ratione circini semper indubitata. Ergo ab alio cuique centro apsides suae exsurgunt, ideoque diversos habent [Col. 0218A] orbes, motusque dissimiles. Quoniam interiores apsidas necesse est breviores esse, igitur a terrae centro apsides altissimae sunt, Saturno in [Col. 0219A] Scorpione, Jovi in Virgine, Marti in Leone, Soli in Geminis, Veneri in Sagittario, Mercurio in Capricorno, [Col. 0220A] Lunae in Tauro, mediis omnium partibus; et e contrario ad terrae centrum humillimae atque proximae; [Col. 0221A] [1 1Kb] sicque fit ut tardius moveri videantur, cum [Col. 0222A] altissimo ambitu feruntur, non quia accelerent tardentve [Col. 0223A] naturales motus, qui certi ac singuli sunt [Col. 0224A] illis, sed quia deductas a summa apside lineas coarctari [Col. 0225A] ad centrum necesse est, sicut in rotis radios, [Col. 0226A] idemque motus alias major, alias minor centri propinquitate [Col. 0227A] sentitur. [1 1Kb] Motum autem augeri quandiu [Col. 0228A] in [2 1Kb] vicinia sunt terrae, cum abscedant in altitudinem [Col. 0229A] minui, lunae maxime sublimitatibus approbatur. De quibus si plenius scire velis, lege Plinium Secundum, ex quo et ista nos excerpsimus.



CAPUT XV. Quare mutent colores.
[25Kb] [Col. 0230A]

Suus quidem cuique color est: Saturno candidus, [Col. 0231A] Jovi clarus, Marti igneus, Lucifero gaudens, Vespero refulgens, Mercurio radians, Lunae blandus, Soli cum oritur ardens; postea 1 1Kb] dies. Sed colores ratio altitudinum temperat, siquidem earum similitudinem trahunt, in quarum [2 1Kb] aera venere subeundo, tingitque appropinquantes utralibet alieni circuli meatus: circulus frigidior in pallorem, ardentior in ruborem, ventosus in horrorem, sol atque commissurae apsidum, extremaeque orbitae atram in obscuritatem.



CAPUT XVI. De zodiaco circulo.
[5Kb]

Zodiacus, vel signifer, est circulus obliquus, XII signis constans, per quem errantes stellae feruntur; nec aliud habitatur in terris, quam quod illi subjacet, [Col. 0231B] reliqua [3 1Kb] polis squalent. Veneris tantum stella excedit eum binis partibus. Luna quoque per totam [4 1Kb] latitudinem ejus vagatur, sed omnino non excedens eum. Ab iis Mercurii stella laxissime, ut tamen e duodenis partibus, tot sunt enim latitudinis, non amplius octonas pererret; neque has aequaliter, sed duas in medio ejus, ut supra quatuor, infra duas; sol deinde medio fertur inter duas partes flexuoso draconum meatu inaequalis; Martis stella quatuor mediis, Jovis media, et supra eam duabus; Saturni, duabus ut sol.



CAPUT XVII. De duodecim signis.
[6Kb] [Col. 0232A]

Signa duodecim vel a causis annalibus, vel a gentilium fabulis nomina sumpserunt. Nam Arietem Martio mensi propter Ammonem Jovem tribuunt; unde et in ejus simulacro arietis cornua fingunt; Taurum Aprili, propter eumdem Jovem, quod in bovem sit fabulose conversus; Castorem et Pollucem Maio, propter insigne virtutis; porro Cancrum Junio, quando sol ad inferiora redit, quia Cancer impulsus retro cursum dirigere soleat; Leonem, quem occidit Hercules, Julio, propter vim fervoris assignant; Virginem Augusto, quod tunc exusta caloribus tellus nihil pariat; Libram Septembri, ob aequalitatem diei et noctis; Scorpium et Sagittarium equinis cruribus [Col. 0232B] deformatum, propter fulmina mensium ipsorum, October et November accipiunt; Capricornum December, propter capram Jovis nutricem, cujus extrema pisci similia pinguntur, quod hujus mensis ultima pluvialia sint; Aquarium Januario; Februario Pisces, ob menses imbriferos tradunt. Singulis autem signis XXX partes, ternae vero decades deputantur, eo quod sol XXX diebus et decem semis horis illa percurrat, a medio mensis. id est, XV kalendarum die semper incipiens.



CAPUT XVIII. De lacteo circulo.
[8Kb] [Col. 0233A]

Lacteus circulus est figura candidior per medium coeli verticem, quem vulgo dicunt ex splendore solis in eo currentis ita [1 1Kb] fulgere; sed frustra, cum ab illo nunquam, nisi in parte Sagittarii et Geminorum, tangatur, in quibus candidum circulum signifer cingit.



CAPUT XIX. De cursu et magnitudine solis.
[3Kb] [Col. 0234A]

Solis ignem dicunt aqua nutriri, multoque hunc luna ampliorem; lunam vero terra esse majorem, unde et cunctis [2 1Kb] unius magnitudinis apparet. Quod enim nobis quasi cubitalis videtur, nimiae celsitudinis, distantia facit; alioqui major oriens Indis, et major [Col. 0235A] Britannis apparet occidens, qui dum natura sit igneus, motu quoque nimio calorem adauget. Hic cursu variante dies et menses, tempora dividit et annos, [1 1Kb] aeris temperiem accedendo vel recedendo pro temporum ratione dispensat, ne si semper in iisdem moraretur locis, alia calor, alia frigus absumeret.



CAPUT XX. De natura et situ lunae.
[6Kb] [Col. 0236A]

Lunam [2 1Kb] non minui, nec crescere dicunt, sed a sole illustratam, a parte quam habet ad eum, paulatim vel ab eo recedendo, vel ei appropinquando, nobis candidam partem revolvere, vel atram. Et die quidem [Col. 0237A] crescente, supinam cerni novam lunam, utpote superiorem sole, et ad Aquilonia subeuntem; decrescente vero erectam et dejectam in Austros, plenam autem soli semper adversam. Sublimem humili sole, humilemque sublimi, quam lucere, dodrantis semuncias horarum, a secunda adjicientem usque ad plenum orbem, detrahentemque in dimunitionem, intra tredecim autem partes solis semper occultam esse. Novissimam vero, primamque lunam, eadem die vel nocte nullo alio in signo quam ariete [1 1Kb] conspici. [2 1Kb] Si in ascensione erecta fuerit, in matutino exortu supina apparebit. Item, si in ascensione supina in modum navis fuerit visa, in matutino ortu erecta cernetur. Habet ergo tres status; id est, supina, erecta, prona, aliquando videtur.



CAPUT XXI. Argumentum de cursu lunae per signa.
[5Kb] [Col. 0238A]

Luna [3 1Kb] zodiacum tredecies in duodecim suis conficit mensibus, duobus scilicet diebus, et sex horis, et besse, id est, octo unciis unius horae, per singula signa decurrens. Si ergo vis scire, in quo signo luna versetur, sume lunam quam volueris computare, utpote 12; multiplica per IV, fiunt XLVIII. Partire per novem, novies quini, [4 1Kb] quadragies quinquies. Quinque ergo signis ex quo luna nata est exactis, quae haud dubie in eodem quo sol est sidere semper accenditur, in sexto jam signo luna duodecima commoratur; quod si unum remanserit, sex horas signi sequentis noveris esse completas; si duo, duodecim; si tria, decem et octo; si quatuor, diem integrum; si octo, octies senas [Col. 0239A] horas, id est, duos adjectos esse dies. Ex quibus tamen horis per terna semper signa binas subtrahere memento. Operosum est enim in singulis signis horas minutatim dividere per uncias. Unde in praesenti quamvis ad nonas portiones tria remanserint, non horas [1 1Kb] XVIII, sed XVI, sexti signi duodecima luna complevit. Et haec quidem luna in prima vel media parte signi cujuslibet nata prompta est computatio; sin autem alias, quot primo signo luna accensa vel dempserit vel retinuerit partes, tot sequentibus etiam [Col. 0240A] detrahere vel adjicere recorderis, novem horis in luna pro quinque diebus in sole computatis.



CAPUT XXII. De eclipsi solis et lunae.
[4Kb]

Solem interventu lunae, lunamque terrae objectu nobis perhibent occultari; sed solis defectum non nisi novissima primave fieri luna, quod vocant coitum, lunae autem non nisi plena. Non posse autem totum solem adimi terris intercedente luna, si terra major esset quam luna. Omnibus autem annis fieri [Col. 0241A] utriusque sideris [1 1Kb] defectum statutis diebus horisque [2 1Kb] sub terra; nec tamen cum superne fiant ubique cerni, aliquando propter nubila, saepius globo terrae obstante convexitatibus mundi; et lunae defectum aliquando quinto mense a priori, solis vero septimo fieri. Eumdem bis in triginta diebus super terras occultari, sed ab aliis hoc cerni; quondam in quindecim diebus utrumque sidus defecisse, semel jam, mira [Col. 0242A] ratione, lunam in occasu defecisse, utroque super terras conspicuo sidere. Sed ne singulis mensibus eclipsis fieret, latitudo signiferi lunam superius inferiusve transmittit.



CAPUT XXIII. Ubi non sit et quare.
[4Kb]

Defectus solis ac lunae vespertinos orientis incolae non sentiunt, nec matutinos ad occasum habitantesobstante [Col. 0243A] globo terrarum. Neque enim nox aut dies, quamvis eadem, toto orbe simul est, oppositu globi noctem aut ambitu diem afferente. Tempore enim Alexandri Magni luna defecit in Arabia hora noctis secunda, eademque in Sicilia exoriens. Et solis defectum, qui fuit Ipsanio et Fonteio Conss. [1 1Kb] pridie Kal. Maii, Campania [2 1Kb] hora diei inter septimam et octavam, Armenia inter decimam et undecimam sensit.



CAPUT XXIV. De cometis.
[80Kb]

Cometae sunt stellae flammis crinitae, repente vascentes, regni mutationem, aut pestilentiam, aut [Col. 0244A] bella, vel ventos, aestusve portendentes. Quarum aliae moventur errantium modo, aliae immobiles haerent. Omnes ferme sub ipso septentrione, aliqua ejus parte non certa, sed maxime in candida, quem lactei circuli nomen accepit. Brevissimum quo cernerentur spatium [3 1Kb] septem dierum annotatum est, longissimum LXXX. Sparguntur aliquando et errantibus stellis caeterisque crines, sed cometes nunquam in occasura parte coeli est.



CAPUT XXV. De aere.
[26Kb]

Aer est omne quod inani simile vitalem hunc spiritum fundit, infra lunam, volatus avium nubiumque, [Col. 0245A] et tempestatum capax. Ubi etiam potestates aereae superna sede deturbatae cum tormento diem judicii durius tunc damnandae praestolantur. Ex quo hominibus apparentes, aerea sibi corpora meritis similia sumunt. Nam supra lunam, quae aeris aetherisque confinio currit, omnia pura ac diurnae lucis sunt plena, cujus vicinia tangere fertur Olympus. A nobis autem per noctem cernuntur sidera, ut reliqua lumina [1 1Kb] e tenebris. Superior vero et serenus aer coelo, inferior autem, qui in exhalationibus [2 1Kb] humidis [Col. 0246A] corporescit, terrae deputatur: ubi sunt ignis, grando, nix, glacies, et spiritus tempestatum, quae Dominum de terra laudare jubentur. Sed et ipse aliquando coelum vocatur; unde et Petrus ait coelos in diluvio periisse, cum aer turbulentus esset conversus in undas. Et coeli coelorum dicuntur siderei coeli istorum aereorum, tanquam superiores inferiorum.



CAPUT XXVI. De ventis.
[6Kb]

Ventus est aer commotus et agitatus, sicut flabello [Col. 0247A] brevi potest approbari, nec aliud intelligitur quam fluctus aeris, qui, ut Clemens ait, ex quibusdam montibus excelsis, velut compressus et coangustatus ordinatione Dei cogitur et exprimitur in ventos, ad excitandos fluctus, aestusque temperandos. Pro diversis autem partibus coeli nomina diversa sortitur.



CAPUT XXVII. Ordo ventorum.
[8Kb]

Ventorum quatuor cardinales sunt, quorum primus Septentrio, qui et Aparctias dicitur, flat rectus ab axe, faciens frigora et nubes; hinc dexter Circius, qui et Thrascias, faciens nives et grandines; a sinistris Aquilo, qui et Boreas, nubes constringens. Secundus cardinalis Subsolanus, qui et Apeliotes, ab ortu intonans solis, temperatus: cujus a dextris [Col. 0247B] Vulturnus, qui et Caecias, cuncta desiccans; a sinistris [Col. 0248A] Eurus, nubes generans. Tertius cardinalis Auster, qui et Notus, humidus calidus, atque fulmineus, huic a dextris Euroauster, calidus; a sinistris Euronotus temperatus, calidus. Venti Australes quia ex humili flant, majores in mari tempestates faciunt, quam Septentrionales. Ideoque post Austros fiunt noxii praecipue terrae motus. Quartus cardinalis Zephyrus, qui et Favonius, hyemem resolvens, floresque producens: cui dexter Africus, qui et Libs, tempestuosus, tonitrua generans, et fulmina; a sinistris Corus, qui et Argestes, in Oriente nubila, in India faciens serena. Sunt etiam alii quidam peculiares quibusque gentibus venti, non ultra certum procedentes terminum, ut Atheniensibus Scyron, paulum ab Argeste deflexus; Narbonensibus Circius, [Col. 0248B] qui nec ad Viennam quidem ejusdem provinciae pervenit [Col. 0249A] urbem. Duo sunt autem extra hos, [1 1Kb] utique spiritus magis quam venti, aura et altanus. Aura enim est lenis motus aeris in terra, altanus in pelago.



CAPUT XXVIII. De tonitruo.
[3Kb]

Tonitrua dicunt ex fragore nubium generari, cum spiritus ventorum earum sinu concepti, sese ibidem versando pererrantes, et virtutis suae mobilitate in [Col. 0250A] quamlibet partem violenter erumpentes, magno concrepant murmure, [2 1Kb] instar exilientium de stabulis quadrigarum, vel vesicae, quae, licet parva, magnum tamen sonitum displosa emittit.



CAPUT XXIX. De fulminibus.
[13Kb]

Fulmina nubium attritu nasci in modum silicum [Col. 0251A] collisorum, concurrente simul et tonitruo, sed sonitum tardius [1 1Kb] aures, quam [2 1Kb] fulgorem oculos penetrare. Nam omnium rerum collisio ignem creat. [3 1Kb] Quidam dicunt, dum aer in se vaporaliter aquam de imis, et ignem caumaliter de superioribus trahat, ipsis confligentibus horrisonos tonitruorum crepitus gigni; et si ignis vicerit, obesse fructibus; si aqua, prodesse. Ideo autem fulminis ignem vim habere majorem ad penetrandum, quia [4 1Kb] subtilioribus elementis factus est quam qui nobis in usu est.



CAPUT XXX. Ubi non sint, et quare.
[1Kb]

Hyeme et aestate rara sunt fulmina, quia [5 1Kb] hyeme gelidus ner quicquid accipit ignei vaporis extinguit. Aestate calidi [6 1Kb] vaporis raro tenuesque densantur in [Col. 0251B] nubes, sine quibus non fulgurat. Quae ratio Scythiam Aegyptumque praemunit a fulmine: cui subjacet [Col. 0252A] Italia, ubi mitiore hyeme et aestate nimbosa semper quodammodo vernat vel autumnat.



CAPUT XXXI. De arcu coeli.
[4Kb]

Arcus in aere quadricolor, ex sole adverso nubibusque formatur, dum radius solis immissus cavae nubi, repulsa acie in solem refringitur, instar cerae imaginem annuli reddentis: qui de coelo igneum, de aquis purpureum, de aere hyacinthinum, de terra gramineum trahit colorem. Rarius autem aestate quam hyeme, et raro noctibus [7 1Kb] nec nisi in plenilunio cernitur, ut pote de luna refulgens.



CAPUT XXXII. De nubibus.
[2Kb]

[Col. 0252B] Nubes coacto guttatim aere conglobantur, qui [8 1Kb] naturali levitate vapores aquarum de terra marique [Col. 0253A] sustollens, quandiu in minutissimis stillis consistunt, sua vi suspendit in altum, qua vel solis igne decocti vel aeris itinere mutati dulcescant, ut marinam aquam humo, vel dulcem marinis herbis infundentes, in contrarium solemus transferre saporem.



CAPUT XXXIII. De imbribus.
[15Kb]

Imbres ex nubium concreti guttulis, dum in majores stillas coeunt, aeris amplius non ferente natura, nunc vento impellente, nunc sole dissolvente pluraliter ad terras dilabuntur. Sed pluvias vocamus lentas et juges: nimbos autem repentinos et praecipites.



CAPUT XXXIV. De grandine.
[1Kb]

[Col. 0253B] Grandinis lapilli ex stillis pluviae, frigoris et venti [1 1Kb] vigore conglaciati, in aere coagulantur, sed citius nive solvuntur, et interdiu saepius quam noctu decidunt.



CAPUT XXXV. De nive.
[2Kb] [Col. 0254A]

Nives aquarum vapore, necdum densato in guttas, sed gelu praeripiente formantur, quas in alto mari non cadere perhibent.



CAPUT XXXVI. Signa tempestatum vel serenitatis.
[54Kb]

Sol in ortu suo maculosus, vel sub nube latens, pluvium diem praesagit. Si rubeat, sincerum; si palleat, tempestuosum; si concavus videtur, ita ut in medio fulgens radios ad Austrum et Aquilonem emittat, tempestatem humidam et ventosam; si pallidus in nigras nubes occidat, aquilonem ventum. Coelum si vespere rubet, serenum diem; si mane, tempestuosum [Col. 0254B] significat. Ab Aquilone fulgur, et ab Euro tonitrus tempestatem, et ab Austro flatus aestum portendit. Luna quarta si rubeat quasi aurum, ventos ostendit; si summo in corniculo maculis nigrescit, [Col. 0255A] [1 1Kb] pluvium mensis exordium; si in medio, plenilunium serenum. Item cum aqua in nocturna navigatione scintillat ad remos, tempestas erit. Et cum Delphini undis saepius exsiliunt, quo illi feruntur, inde ventus exsurget, et unde nubes discussae coelum aperiunt.



CAPUT XXXVII. De pestilentia.
[10Kb] [Col. 0256A]

Pestilentia nascitur ex aere, vel siccitatis, vel caloris, vel pluviarum intemperantia, pro meritis hominum corrupto, qui spirando vel edendo perceptus [Col. 0257A] luem mortemque generat. Unde saepius omne tempus aestatis in procellas turbinesque brumales verti conspicimus. Sed haec cum suo tempore [1 1Kb] venerint, tempestates; cum vero alias, prodigia vel signa dicuntur.



CAPUT XXXVIII. De natura aquarum duplici.
[26Kb]

Aquarum duplici natura formantur et reformantur omnia [2 1Kb] quae cernuntur in terra. Nam salsae in mari convenientes mortalibus fructus nutriunt in terris et aere, dulces aptius alendis fructibus sitique sedandae congruunt. Sed quae harum [3 1Kb] naturalis sit quaeritur. Utraque autem deprehenditur, dum in alterutrum refundi, haec per marinorum olerum cineres, illa per humum diffusa queant - maris vero fretibus [Col. 0258A] crebris terrarum spacia distinguuntur, ut et gentium terminos intercludant, et alternis opibus omnes provincias per commercia ditent.



CAPUT XXXIX. De aestu Oceani.
[4Kb]

Aestus Oceani lunam sequitur, tanquam ejus aspiratione retrorsum trahatur, ejusque impulsu retracto refundatur, qui quotidie bis adfluere et remeare, unius semper horae dodrante et semiuncia transmissa, videtur, ejusque omnis cursus in laedones et malinas, id est, in minores aestus dividitur et majores. [4 1Kb] Laedon enim VI accurrit horis, totidemque recurrit; Malinas vero V accurrit horis, sed septem recurrit. Sed laedon a quinta [5 1Kb] et a vicesima luna [Col. 0259A] inchoans, quot horis [1 1Kb] occurrit tot et recurrit. Malinas autem a [2 1Kb] XIII et a XXVIII incipiens, citior in accessu, sed tardior in recessu, septem diebus et [3 1Kb] duodecim horis perseverat, in medio sui semper lunam primam et decimam quintam ostendens, et per aequinoctia vel solstitia solito validius exaestuans. Per octonos [4 1Kb] autem annos ad principia motus, et [Col. 0260A] paria incrementa certissimo lunae revocantur ambitu: illa semper [5 1Kb] aquilonia tenente mitiores, quam cum in austro digressa propiore nisu vim suam exercet.



CAPUT XL. Cur mare non crescat.
[2Kb]

Quod mare fluviorum [6 1Kb] accursu non augetur, dicunt [Col. 0261A] naturaliter salsis vadis fluentum dulce consumi, vel ventis aut vapore solis abripi, ut in lacis lacunisque probamus in brevi momento desiccatis, vel etiam occulto meatu in suos refluere fontes, et solito per suos amnes gressu recurrere; marinis autem aquis dulces superfundi, utpote leviores; ipsas vero ut gravioris naturae, magis sustinere superfusas.



CAPUT XLI. Cur sit amarum.
[1Kb]

Mare idcirco dicunt salsum permanere, tot fluminibus ac pluviis irrigatum, quod exhausto a sole dulci tenuique liquore, quem facillime trahit vis ignea, omnis asperior crassiorque linquatur. Ideoque summam aequorum [1 1Kb] aquam dulciorem esse [2 1Kb] profunda. [Col. 0261B] Sed in dulcibus aquis lunae alimentum esse, sicut solis in mari.



CAPUT XLII. De mari Rubro.
[22Kb]

Mare Rubrum nomen a roseo colore trahit, quem [Col. 0262A] tamen non naturaliter habet, sed vicinis littoribus, quae sanguineo colore rubent, inficitur. Ideoque inde minium, et alii colores picturarum, rubraeque gemmae leguntur. Scinditur autem in duos sinus, quorum Persicus Aquilonem, Arabicus petit Occidentem, qui CXV passibus distat ab Aegyptio mari.



CAPUT XLIII. De Nilo.
[19Kb]

Nilo [3 1Kb] flumine, quod inter ortum solis et Austrum enascitur, pro pluviis utitur Aegyptus, propter solis calorem imbres et nubila respuens. Mense enim Maio, dum [4 1Kb] ostia ejus, in quibus in mare influit, Zephyro flante, undis [5 1Kb] ejectis arenarum cumulo praestruuntur, paulatim intumescens, ac retro propulsus, [Col. 0262B] plana irrigat Aegypti; vento autem cessante, ruptisque arenarum cumulis, suo redditur alveo.



CAPUT XLIV. Aquis terram necti.
[2Kb]

Aqua Creator orbem medio ambitu praecinxit, [Col. 0263A] quae ex omni parte in centrum terrae vergeret, et in interiora nitens decidere non posset, ut, cum terra arida et sicca constare per se ac sine humore nequiret, nec rursus stare aqua, nisi sustinente terra, mutuo amplexu jungerentur, [1 1Kb] hac sinus pandente, illa vero permeante totam intra, extra, supra, infra, venis ut vinculis discurrentibus, atque etiam in summis jugis erumpente.



CAPUT XLV. Terrae positio.
[56Kb]

Terra fundata est super stabilitatem suam, abyssus sicut pallium amictus ejus. Sicut enim ignium sedes non est nisi in ignibus, aquarum nisi in aquis, spiritus [Col. 0264A] nisi in spiritu, sic et terrae cohaerentibus cunctis nisi in se locus non est, natura cohibente, et quo cadat negante. Quae in centro vel cardine mundi sita, humillimum in creaturis, ac medium, tanquam gravissima, locum tenet, cum aqua, aer, et ignis ut levitate naturae, ita et situ se ad altiora praeveniant.



CAPUT XLVI. Terram globo similem.

Orbem terrae dicimus, non quod absoluti orbis sit forma, in tanta montium camporumque disparilitate, sed cujus amplexus, si cuncta linearum comprehendantur ambitu, figuram absoluti orbis efficiat. Inde enim fit ut septentrionalis plagae sidera nobis semper appareant, [Col. 0265A] meridianae nunquam; rursusque haec illis non [1 1Kb] cernantur, obstante globo terrarum. Septentriones non cernit Troglodytice, et confinis Aegyptus, nec Canopum Italia: quamvis ejusdem orbis pene dimidio major pars ab oriente ad occasum, quam a meridie ad septentrionem habitetur: hinc calore, illinc rigore prohibente accessum.



CAPUT XLVII. De Circulis terrae.

Octo circulis terra, pro dierum varietate, distinguitur. Primus ab Indiae parte Australi, per Rubri maris [2 1Kb] accolas, et Africae maritima ad columnas Herculis pervenit. Quo aequinoctii die medio gnomon [Col. 0265B] [3 1Kb] VIII pedum, umbram IV pedes longam reddit. Dies vero longissimus XIV horas aequinoctiales habet. Secundus ab occasu Indiae per Medos vadit et [4 1Kb] Persas, Arabiam, Syriam, Cyprum, Cretam, Lylibaeum, et septentrionalia Africae contingens. Umbilicus [Col. 0266A] aequinoctio XXXV pedum, umbram [5 1Kb] XXIII pedes longam facit. Dies autem maxima XIV horarum est accedente his quinta parte unius horae. Tertius oritur ab Indis Imao proximis, [6 1Kb] tendit per Caspias portas, Taurum, Pamphiliam, Rhodum, Cycladas, Syracusas, Catinam, Gades: [7 1Kb] gnomonis cunctae umbram XXXVIII unciarum faciunt. Longissimus dies horarum XIV atque dimidiae, cum tricesima unius [8 1Kb] horae. Quartus ab altero latere Imai per Ephesum, mare Cycladum, septentrionalia Siciliae, Narbonensis Galliae exortiva, Africae maritima tendit ad occasum. Gnomoni XXI pedum respondent umbrae XVI pedum. Longissimus dies habes horas XIV et tertias duas unius horae. Quinto circulo continentur ab introitu Caspii maris Bactrii, Armenia, [Col. 0266B] Macedonia, Tarentum, Tuscum mare, Baleares, Hispania, Media. [9 1Kb] Gnomonis septem pedes, umbris VI [10 1Kb] pedum. Maximus dies horarum XV. Sextus amplectitur Caspias gentes, Caucasum, Samothraciam, Illyricos, Campaniam, Etruriam, Massiliam. Hispaniam, [Col. 0267A] Terraconensem mediam, et inde per Lusitaniam. Gnomoni pedes IX umbrae VIII. Longissimus dies horarum XV addita nona parte unius horae. [Col. 0268A] Septimus ab altera Caspii maris ora incipit, vaditque per Thraciae aversa, Venetiam, Cremonam, Ravennam, transalpinam Galliam, Pyrenaeum, Celtiberiam. [Col. 0269A] Gnomoni XXXV [1 1Kb] pedes umbrae XXXVI. Amplissima dies horarum XV et quintarum partium horae trium. Octavus a Tanai per Maeotim lacum, et [Col. 0270A] Sarmatas, Dacos, partemque Germaniae Gallias ingreditur. Longissimus dies horarum XVI est. His circulis antiqui duos praeponunt, unum per insulam [Col. 0271A] Meroen, et Ptolemaidam Rubri maris urbem, ubi longissimus dies horarum XII est, dimidia hora [Col. 0272A] amplior: alterum per Syenem Aegypti, qui est horarum XIII. Duosque subjiciunt, primum per Hyper [Col. 0273A] boreos et Britanniam, [1 1Kb] ubi est dies longissimus horarum XVII: alterum [2 1Kb] per Scythicum, a Riphaeis jugis in Thulen in quo dies continuantur noctesque per vices.



CAPUT XLVIII Gnomonica de iisdem.
[3Kb] [Col. 0274A]

Umbilici, quem gnomonem appellant, umbra in Aegypto meridiano tempore, aequinoctii die paulo [Col. 0275A] plus quam [1 1Kb] dimidiam gnomonis mensuram efficit. In urbe Roma nona pars gnomonis deest umbrae. In oppido Ancona superest quinta tricesima. In parte Italiae quae Venetia appellatur, iisdem horis umbra gnomoni par fit. Simili quidem modo est super Alexandriam quinque millibus stadiorum, solstitii die medio nullam umbram [2 1Kb] jaci. Sicut et in India supra flumen Hypasim: quod et apud Troglodytas quadragesimo quinto ante et post solstitium die fieri dicunt mediis XC diebus in meridiem umbra sita. Sed et in Meroe insula Nili, V millibus stadiorum a Syene bis in anno absumi umbras, sole duodevicesimam partem Tauri, et [3 1Kb] quartam decimam Leonis obtinente.



CAPUT XLIX. De terrae Motu.
[Col. 0275B]

Terrae motum vento fieri dicunt, [4 1Kb] ejus visceribus instar spongiae cavernosis incluso, qui hanc horribili [5 1Kb] tremore percurrens, et evadere nitens, vario murmure concutit, et se [6 1Kb] tremendo vel dehiscendo cogit effundere. Unde cava terrarum his motibus subjacent, utpote venti capacia: arenosa autem et solida carent. Neque enim fiunt, nisi coelo marique tranquillo, et vento in venas terrae condito. Et hoc est in terra tremor, quod in nube tonitruum: hocque hiatus, quod fulmen. Fiunt simul cum terrae motu et [Col. 0276A] inundationes maris, eodem videlicet spiritu infusi vel residentis sinu recepti.



CAPUT L. Incendium Aetnae.

Tellus Siciliae, quae cavernosa et sulphure ac bitumine strata, ventis pene tota et ignibus patet, spiritu introrsus cum igne concertante, multis saepe locis fumum, vel vapores, vel flammas eructat, vel etiam vento acrius incumbente, arenarum lapidumve moles [7 1Kb] egerit. Inde montis Aetnae ad exemplum gehennae ignium tam diutinum durat incendium, quod insularum Aeolidum dicunt undis nutriri, dum aquarum concursus spiritum secum in imum profundum rapiens, tam diu suffocat, donec venis terrae diffusus fomenta ignis accendat. Hinc Scyllaei canes latrare finguntur, dum procul navigantes undarum fremore [Col. 0276B] terrentur, quas sorbente voragine collidit aestus



CAPUT LI. Divisio terrae.
[3Kb]

Terrarum orbis universus, Oceano cinctus, in tres dividitur partes: Europam, Asiam, Africam. Origo ab occasu solis, et Gaditano freto, qua irrumpens Oceanus Atlanticus in [8 1Kb] maria interiora effunditur: hinc intranti dextera Africa, laeva est Europa: inter has Asia magnitudine compar est aliis duabus. Termini sunt amnes Tanais et Nilus. XV passuum in longitudine quas diximus fauces Oceani patent: V [Col. 0277A] in latitudine. Europa ergo ab occidente usque ad septentrionem, Asia vero a septentrione per orientem [Col. 0278A] usque ad meridiem, atque inde Africa a meridie usque ad occidentem extenditur.




[Col. 0277]
DE TEMPORIBUS LIBER. (C,S)





ARGUMENTUM IN LIBRUM VEN. BEDAE DE TEMPORIBUS.

Superiore libro de mundo et praecipuis ejus partibus, brevibus ac perspicuis rudimentis, in Cosmographia lector institutus est, quandoquidem ad temporum ac historiarum cognitionem quibus hoc argumentum est destinatum ea disciplina parasceve est. Hoc autem volumine quod de Temporibus inscribitur, temporum partes, species et discrimina cursim tantum exponit: praecedente enim idem argumentum copiosius tractat. Ordinis enim fuit, et quidem secundum naturam, ut posteaquam temporis causam unde proveniat, id est, mundum, explicasset, nunc de effectibus et consequentibus oratio institueretur, quae quia praecedenti libro fusius traduntur, explicationem locorum difficilium illi argumento reservavimus.



CAPUT PRIMUM. Temporis divisio.
[6Kb] [Col. 0277B]

Tempora momentis, horis, diebus, mensibus, annis, saeculis et aetatibus dividuntur. Momentum est [Col. 0278B] minimum atque angustissimum tempus, a motu siderum dictum: est enim extremitas horae in brevibus intervallis, cum aliquid sibi cedit atque succedit. Hora Graecum nomen est, et tamen Latinum sonat: [Col. 0279A] [1 1Kb] hora enim finis est temporis, sicut et, horae sunt fines maris, fluviorum, vestimentorum. Constat autem hora quatuor punctis, decem minutis, [2 1Kb] quindecim partibus, XL momentis. Et notandum propter errorem cavendum [3 1Kb] , quod computus partim natura, partim auctoritate vel consuetudine, nitatur: natura, ut [4 1Kb] , annum communem duodecim menses lunares habere: consuetudine, ut menses triginta diebus computari: auctoritate, ut hebdomadam septem feriis constare.



CAPUT II. De Die.
[4Kb]

Dies vulgaris est solis praesentia super terras, qui proprie XXIV horis [5 1Kb] adimpletur. Hunc, [6 1Kb] Hebraei, Chaldaei, et Persae inter duos solis exortus: Aegyptii [Col. 0279B] inter duos occasus numerant: Romani a medio noctis [Col. 0280A] in [7 1Kb] medium. Umbri et Athenienses a meridie computant ad meridiem. Moses autem a mane usque ad mane unum diem appellat: sed Domino surgente vespera sabbati, lucescebat in [8 1Kb] primam sabbati, ut homo de luce lapsus in tenebras, deinceps a tenebris rediret ad lucem.



CAPUT III De Nocte.
[39Kb]

Nox est solis absentia terrarum umbra conditi, mortalibus ad requiem facta, ne opere diutino avida deficeret humanitas: ubi rigidior, ibi et ad opera minuenda et ad membra fovenda prolixior. Cujus partes sunt septem: Crepusculum, id est, dubia lux inter lucem et tenebras; nam creperum, dubium dicimus. Vesperum, apparente stella hujus nominis. [Col. 0280B] Conticinium, quando omnia silent. [9 1Kb] Intempestum, [Col. 0281A] quod est medium et inactuosum noctis tempus. Gallicinium, quando gallus resonat. Matutinum, inter abcessum [1 1Kb] tenebrarum, et aurorae adventum: et diluculum, quasi jam incipiens [2 1Kb] parva diei lux, haec et aurora solem praecedens.



CAPUT IV. De Hebdomada.
[14Kb]

Hebdomada septem diebus constat, octavus autem dies idem primus est; ad quem reditur, eoque rursus hebdomada [3 1Kb] orditur. His nomina gentilitas a planetis indidit, habere se credentes a sole spiritum, a luna corpus, a Marte sanguinem, a Mercurio ingenium et linguam, a Jove temperantiam, a Venere voluptatem, a Saturno tarditatem. Sed sanctus Sylvester Ferias [4 1Kb] appellare constituit, primum diem Dominicum [Col. 0281B] nuncupans, imitatus Hebraeos, qui primam sabbati, secundam sabbati, et sic caeteros a numero nominant: apud quos hebdomada totidem etiam annis peragitur; qui hebdomadam quoque hebdomadarum in diebus similiter habebant et annis, quinquagesimum diem Pentecosten, annum vero Jubileum, id est, libertatem vocantes.



CAPUT V. De Mense.
[1Kb]

Mensis lunaris incremento lunae senioque conficitur, dum XXIX [5 1Kb] et semis diebus paulo plus quam zodiacum peragit: sed facilitas computandi trigenis et undetrigenis diebus lunae menses alternat. Solaris autem mensis XXII horis est amplior, ex quibus XI epactarum dies accrescunt, quibus sol lunae cursum [Col. 0281C] singulis annis exsuperat. Duodecies enim viceni et [Col. 0282A] bini CCLXIV faciunt, ut indecies viceni et quaterni eumdem numerum complent. Sed Hebraei menses a luna nascente, Romani a Calendis incipiunt, Aegyptii a quarto die Calendarum Septembrium, usque in nonum Calendarum earumdem, XXX diebus suos menses computantes; [6 1Kb] residuos vero dies intercalares appellant. Qui primi ad solis cursum menses terminare coeperunt, ne lunae velocior et dubius cursus impedimentum calculandi eis faceret.



CAPUT VI. De Mensibus Romanorum.
[2Kb]

Romani, auctore Romulo, decem mensibus annum [7 1Kb] ordinatum agebant, diebus CCCIV qui primum mensem genitori suo Marti dicavit: secundum ab apertione frugum nominavit Aprilem: tertium Maiae matri [Col. 0282B] Mercurii, et quartum Junoni sacravit: Quintili et Sextili, qui nunc a nativitate Julii Caesaris, et Augusti triumpho nominantur, et caeteris sequentibus a numero nomen imposuit: quorum initia Calendas appellavit, quia tunc calata, id est, vocata in Capitolium plebe, dicto quinquies vel septies verbo calo, id est, voco, quot dies superessent ad Nonas [8 1Kb] pronunciabatur. Nonas autem, quod nono ante Idus die confluerent in urbem, [9 1Kb] sciscitaturi quid esset eo mense faciendum. Porro Idus diem qui medium dividit mensem: iduare enim Etrusca lingua dividere est. His Numa duos menses adjiciens, Januarium a Jano, Februarium a Februo, deo lustrationum, nominando, CCCLIV diebus annum ad cursum lunae disposuit, quem Julius Caesar undecim diebus adjectis, [Col. 0282C] sicut hodie servatur, instituit



CAPUT VII. De Solstitio et Aequinoctio.
[2Kb] [Col. 0283A]

Solstitia et aequinoctia bina putantur, VIII Calend. Januarii et Julii, Aprilisque et Octobris, octavis scilicet [1 1Kb] in partibus Capricorni, Cancri, Arietis, et Librae. Sed aequinoctialis dies omni mundo aequalis est. Vario autem lucis incremento in Meroe longissimus dies XII horas aequinoctiales, et octo partes unius horae colligit: Alexandriae vero XIV horas, in Italia XV, in Britannia XVII. Ubi aestate lucidae noctes haud dubie testantur, id quod cogit ratio credi: solstitii diebus accedente sole propius verticem mundi, angusto lucis ambitu subjecta terrae continuos dies habere senis mensibus, noctesque e diverso ad brumam remoto, quod fieri in insula Thule Pythias [Col. 0283B] Massiliensis scribit, sex dierum navigatione in Septentriones a Britannia distante.



CAPUT VIII. De Temporibus.

Tempora sunt vices mutationum, quibus sol accedendo vel recedendo anni temperat orbem. Hiems enim illo longius morante, frigida est et humida: ver, illo redeunte, humidum et calidum: aestas vero, illo superfervente, calida et sicca: autumnus, illo decedente, siccus et frigidus. Haec autem antiqui septimo die ante Idus Februarias, et Maias, Augustasque et Novembres inchoabant, ut solstitia et aequinoctia in medio essent temporum. Ver autem orienti comparatur, quia tunc ex terris omnia oriuntur: aestas meridiano, eo quod pars ejus calore [2 1Kb] fragrantior sit: autumnus occiduo, eo quod ob confinium caloris [Col. 0284A] et frigoris graves morbos habeat: hiems septentrioni, eo quod frigore torpeat.



CAPUT IX. De Annis.
[22Kb]

Annus solaris vel civilis est, dum sol CCCLXV diebus et quadrante zodiacum peragit, quem Romani a bruma, Hebraei ab aequinoctio verno, Graeci a solstitio, Aegyptii inchoant ab autumno. Annus lunaris communis XII lunis, id est, diebus CCCLIV. [3 1Kb] Embolismus tredecim lunis, et diebus trecentis octuaginta quatuor implentur, a luna paschali [4 1Kb] sumentes initium. Annus magnus est, dum omnia sidera, certis cursibus exactis, ad locum suum revertuntur, quem sexcentis annis solaribus Josephus dicit impleri.



CAPUT X. De Bissexto.
[Col. 0284B]

Bissextus ex quadrantis ratione per quadriennium conficitur, dum sol ad id signum, ex quo egressus est, non in CCCLXV diebus, sed quarta diei parte superadjecta revertitur. Verbi gratia: si nunc aequinoctialem coeli locum sol oriens intraverit, in [5 1Kb] hunc anno sequenti meridie, tertio vespere, quarto medio noctis, quinto rursum in [6 1Kb] exortu recurrens, necessario diem praemonet augendum: ne si forte non addatur, per CCCLXV annos aequinoctium vernale [7 1Kb] brumali die proveniat. Quem Aegyptii anno suo [8 1Kb] expleto, id est, IV Calendarum septembrium, Romani VI calendarum Martiarum, unde et nomen accepit, interponunt. Breviori autem et vulgari ratione bissextum retardatio generat solis, non ad eamdem lineam per CCCLXV dies plene redeuntis: quem si, verbi [Col. 0285A] gratia, in aequinoctio vernali, quod juxta Aegyptios XII Calendarum Aprilium die provenit, surgentem a medio orientis diligenter adnotaveris, hunc anno sequenti, die videlicet eodem, aliquanto inferius oriri, et tertio, quarto, quintoque anno eamdem diminutionem in tantum augeri reperies, ut nisi diem ante superadjicias, XI Calendas Aprilis aequinoctium facturus sol e medio surgat orientis, eamdem scilicet tarditatem [1 1Kb] caeteris quoque servaturus exortibus.



CAPUT XI. De Circulo decennovenali.

Cyclum decennovenalem propter XIV lunas paschales Nicaena synodus instituit, eo quod ad eumdem anni solaris diem unaquaeque luna per XIX annos, CCXXXV circumacta vicibus, inerrabili cursu redeat, [Col. 0285B] qui dividitur in ogdoadas et hendecadas, hoc est, in VIII et XI annos. Octo enim anni lunares totidem annos solares duobus tantum diebus transcendunt, quorum alter ad explementum occurrit hendecadis, alter ratione saltus absumitur, alioquin hendecades solares uno die transcenderent lunarem. Licet quidam violenter hos dies ex [2 1Kb] bissextis octo annorum supplere nitantur: cum bissextus soleat in mense Februario soli superfusus et lunae, futuro tempori nihil praejudicare, et ipsi nullum hendecadi bissextum addant. Ut ergo apertius dicam, duo lunae dies, qui supersunt, ogdoade, duos qui desunt in hendecade complent.



CAPUT XII. De Saltu Lunae.

[Col. 0285C] Saltum lunae locus et hora citior incensionis ejus per XIX annos efficit: quamvis enim quidam singulas lunas XXIX semis diebus computantes, incensiones earum medio diei, et medio noctis semper alternent, non in hoc tamen veritatem naturae, sed calculandi [3 1Kb] facilitatem vel compendium inquirunt. Nam si naturam quaeras [4 1Kb] lunae primi mensis, quae nunc [5 1Kb] in meridie: et secundi, quae nunc in medio noctis accenditur, anno futuro hora, et uno puncto et decem momentis, et [6 1Kb] dimidio momenti nonadecima parte unius puncti ante medium diei vel noctis illustratur. Haec tamen distinctio non ad certum embolismi, vel communis anni terminum, sed ad aequam divisionem XIX tendit annorum, sicque per XIX annos [Col. 0285D] paulatim lunaris accensio sese praeoccupando unius diei spatium amittens, ultimum decennovenalis [Col. 0286A] cycli annum CCCLXXXIII diebus facit computari. Quod si facere negligas, per XV decennovenales cyclos XV tibi luna, ubi prima putatur, occurret.



CAPUT XIII. Continentia Circuli ejusdem.
[1Kb]

Cyclus idem paschalis VIII est lineis communitus. Primus ordo continet annos ab incarnatione Domini, unius singulis annis augmento [7 1Kb] crescentes. Secundus indictiones Romanorum, quae in se [8 1Kb] per XV annorum cursum revolvuntur. Tertius Epactas XI lunares, quae per singulos annos solares ad cursum lunae succrescunt, et ad lunam Calendarum quaerendam semper adjiciuntur positae XI Calendas Apriles. Quartus concurrentes septimanae dies, quae positae IX Calendas Apriles, propter dispendium bissexti necessario [Col. 0286B] XXVIII annis implentur: quarum ratio cogit cyclos decennovenales XXVIII describi, ut singulae concurrentes singulos cyclos inchoent, totaque summa paschalis calculi DXXXII annis explicetur. Quintus cyclum lunarem, quem tribus annis decennovenalis praecedit: XIX annis etiam ipse comprehensus. Sextus XIV lunas, [9 1Kb] quibus veteres pascha faciebant, quae a duodecimo Calendas Apriles, usque in XIV Calendas Maias vario discursu vagantes, tempus incensionis ab VIII Idus Martias usque in Nonas Apriles accipiunt: a XIV autem luna usque ad XIV anni sequentis dies sunt CCCLIV, si communis annus est. Si embolismus, CCCLXXXIV. Septimo, dies dominicae Paschae reperiuntur ab XI Calendarum Aprilium usque in VII Calendas Maias, ob rationem [Col. 0286C] embolismorum licenter extendi. [10 1Kb] Ultimo ordine luna festi paschalis a XV usque in XXI propter diem dominicum variata: [11 1Kb] adimit enim saltus noctem, [12 1Kb] addit verro aetatem, quae per omnem cyclum adolevit. Sed in hoc nox adimitur, quod ante luna [13 1Kb] deficit, quod putatur, naturaliter vero nox ipsa perseverat, quae nox initium est futuri anni, et cycli incipientis exordium: propter quod idem ultimus annus Epactas XVIII tunc retinens, primo anno non XI ut in caeteris annis fieri solet, sed XII dies accommodat. Et quia XXX dierum fine revolvuntur, nulla epacta in principio cycli ponitur.



CAPUT XIV. Argumenta titulorum paschalium

[Col. 0286D] Si nosse vis quot sunt anni ab incarnatione Domini, scito quot fuerint ordines Indictionum, ut puta [Col. 0287A] quinto anno Tiberii principis XLVI hos per XV multiplica, fiunt DCXC. Adde semper regulares XII, quia quarta Indictione secundum Dionysium, Dominus natus est, et Indictionem anni cujus volueris, utpote in praesenti [1 1Kb] unam, fiunt DCCIII. Isti sunt anni nativitatis Domini. Si vis scire quota sit Indictio, sume annos Domini, et adjice tria, partire per XV, et quod remanserit ipsa est indictio anni praesentis. Si vis scire quot sint Epactae lunares, partire annos Domini per XIX, et quod remanserit multiplica per XI; item partire per triginta, et remanent Epactae. Si vis scire concurrentes septimanae dies, sume annos Domini, et eorumdem quartam partem adjice. His quoque quatuor [2 1Kb] adde [3 1Kb] quinque concurrentes fuerunt anno nativitatis Domini; hos partire per septem, [Col. 0287B] et remanent Epactae solis. Si vis scire quotus sit annus circuli decennovenalis, sume annos Domini, et unum adjiciens, quia ejusdem anno secundo natus est Dominus, partire per XIX, et quod remanserit ipse est annus cycli decennovenalis. Si vis scire quotus cyclus lunaris est, sume annos Domini, et duo subtrahens divide per XIX, et quod remanserit ipse est annus circuli lunaris. Si vis nosse bissextilem annum, partire annos Domini per IV, quantum remanserit, tot sunt anni a bissexto. His ergo ad certum inventis, facile diem paschae lunamque reperies. Quod si a praesenti post aliquot annos, verbi gratia [4 1Kb] post C, pascha scire velis, Epactas tamen, et concurrentes solis dies invenire sufficit, partire autem centum per XIX, et remanent V. Illas ergo scito Epactas [Col. 0287C] centesimo quas [5 1Kb] quinto anno futuras. Eodem modo centum per XXVIII dividens, eas centesimo, quas XVI anno concurrentes solis invenies.



CAPUT XV. De Sacramento temporis Paschalis.

Ideo autem pascha non ad eumdem redit anni diem, sicut tempus Dominicae nativitatis, quod ibi nativitatis ipsius memoria tantum solemnis habeatur: hic vero vitae venturae et mysteria celebrentur et munera capiantur: unde et nomen ipsum Paschae transitum de morte ad vitam significans, congruum quoque mysteriis tempus inquirit: primo, ut, aequinoctio transcenso, tenebrae mortis a vera luce vincantur; deinde, ut primo mense anni, qui dicitur mensis [Col. 0287D] Novorum, vitae novae gaudia celebrentur. Tertio, ut resurrectio die tertio facta, et tertio tempore seculi, id est, sub gratia [6 1Kb] manifesta, cum jam ante legem, et sub lege et prophetico lateret enigmate, in tertia lunae septimana veneretur, cum et ipsa tunc lunae conversio mentis gloriam de terrenis ad coelestem doceat mutari contuitum. Atque ad ultimum, ut dies Dominica conditione lucis insignis, et triumpho Christi veneranda, nostra quoque resurrectione nobis exoptabilis in memoriam revocetur.



CAPUT XVI. De Mundi Aetatibus.
[Col. 0288A]

Sex aetatibus mundi tempora distinguuntur. Prima aetas ab Adam usque ad Noe continens generationes X, annos vero MDCLVI. Quae tota periit diluvio, sicut infantiam mergere solet oblivio. Secunda a Noe usque ad Abraham generationes similiter complexa X, annos autem CCXCII. Quae in lingua inventa est, id est, Hebraea. A pueritia namque homo incipit nosse loqui post infantiam, quae et nomen inde accepit, quod fari, id est, loqui non potest. Tertia ab Abraham usque ad David generationes XIV, annos vero DCCCCXLII continens. Et quia ab adolescentia incipit homo posse generare, Matthaeus generationum ab Abraham sumpsit exordium, [7 1Kb] qui etiam pater [Col. 0288B] gentium constitutus est. Quarta a David usque ad transmigrationem Babylonis generationibus aeque juxta Matthaeum XIV, annis autem [8 1Kb] CCCCLXXIII porrecta, a qua Regum tempora coeperunt. Juvenilis enim dignitas regno est habilis. Quinta deinde usque ad adventum Salvatoris in carnem generationibus et ipsa XIV, porro annis [9 1Kb] DLXXXIX extenta, in qua, ut gravi senectute fessa malis crebrioribus plebs Hebraea quassatur. Sexta, quae nunc agitur, nulla generationum vel temporum serie certa, sed ut aetas decrepita, ipsa totius saeculi morte finienda.



CAPUT XVII. Cursus et Ordo Temporum.

Prima ergo aetas continet annos juxta Hebraeos MDCLVI. Juxta Septuaginta interpretes MMCCXLII. [Col. 0288C] Adam annorum CXXX genuit Seth, qui pro Abel natus est. Seth annorum CV genuit Enos. Iste incoepit invocare nomen Domini. Enos annorum XC genuit Cainan. Cainan annorum LXX genuit Malaleel, qui interpretatur plantatio Domini. Malaleel annorum LXV genuit Jareth. Jareth annorum CLXII genuit Enoch, qui est translatus a Deo. Enoch annorum LXV genuit Mathusalem. Concupiscunt filii Dei filias hominum. Mathusalem annorum CLXXXVII genuit Lamech. Gigantes nati sunt. Lamech annorum CLXXXII genuit Noe, qui arcam aedificavit. Noe [10 1Kb] anno DC venit diluvium.



CAPUT XVIII. De secunda Aetate.

Secunda aetas continet annos juxta Hebraeos [Col. 0288D] CCXCII. Juxta Septuaginta interpretes [11 1Kb] DCCCXLII vel adjecto Cainan MLXXII. Sem anno II post diluvium genuit Arphaxat, a quo Chaldaei. Arphaxat annorum XXXV genuit Sale, a quo Samaritae et Indi. Sale annorum XXX genuit Heber, a quo Hebraei. Heber annorum XXXIV genuit Phalech. Turris aedificatur. Phalech annorum XXX genuit Reu. Dii primum adorantur. Reu annorum XXXII [12 1Kb] genuit Seruch. Regnum Scytharum inchoat. Seruch annorum [Col. 0289A] XXX genuit Nachor. Regnum Aegyptiorum nascitur. Nachor annorum [1 1Kb] XXIX genuit Thara. Regnum Assyriorum et Sicyoniorum exoritur. Thara annorum LXX genuit Abraham. Semiramis condidit [2 1Kb] Babylonem.



CAPUT XIX. De tertia Aetate.

Tertia aetas continet annos DCCCCXLII. Abraham annorum LXXV venit in Chananeam: Abraham annorum C genuit Isaac. Nam primo genuit Ismael, a quo Ismaelitae. Isaac annorum LX genuit Jacob. Regnum inchoat Argivorum. Jacob annorum XC genuit Joseph. Memphis in Aegypto conditur. Joseph CX annos vixit. Graecia sub Argo segetes habere coepit. Hebraeorum servitus annorum [3 1Kb] CXLIV. Cecrops [Col. 0289B] Athenas [4 1Kb] condidit. Moses annis XL rexit Israel. Lacedaemon conditur. Josue annis [5 1Kb] XXVI. Judices a Mose usque ad Samuel praefuerunt annis [6 1Kb] CCCCV. Othoniel annis XL. Cadmus Thebarum rex Graecas litteras invenit. Aoth annis LXXX. Amphion musicus claruit. Debbora annis XL. Primus Latinis [7 1Kb] imperavit Picus. Gedeon annis XL. Orpheus Linusque musici claruerunt. Abimelech annis III. Iste [8 1Kb] fratres suos septuaginta interfecit. Thola annis [9 1Kb] XXIII. Priamus regnat in Troja. Jair annis XXII. Carmentis Latinas litteras reperit. Jepthe annis VI. Hercules se flammis injecit. Abessa annis VII. Bellum Trojae [10 1Kb] decennale surrexit. Achialon annis X. Hic in LXX interpretibus non habetur. Labdon annis VIII. Aeneas venit in Italiam. Samson annis XX. Ascanius [Col. 0289C] Albam condidit. Heli annis XL. Regnum Sicyoniorum finitur. Samuel [11 1Kb] et Saul annis [12 1Kb] XXXII. Lacedaemoniorum regnum exoritur.



CAPUT XX. De quarta Aetate.

Quarta aetas continet annos juxta Hebraeos CCCCLXXIII. Translatores Septuaginta XII adjiciunt. David annis XL. Carthago a Didone conditur. Salomon annis XL. Qui templum aedificavit anno [13 1Kb] CCCCLXXX [14 1Kb] egressionis ex Aegypto. Ex quo apparet Samuel et [15 1Kb] Saul XXXII annis non XL praefuisse. Roboam annis XVII. Regnum Israel et Judae dividitur. Abia annis III. Pontifex Abimelech insignis habetur. Asa annis XLI. Hieu prophetes occiditur ab Asa rege Israel. Josaphat annis [16 1Kb] XXV. Helias et Abdias [Col. 0289D] Michaeasque prophetant. Joram annis VIII. Edom defecit a regno Judae. Ochozias anno I. Helias [17 1Kb] rapitur. Jonadab filius Rechab sacerdos claruit. Athalia annis VI. Joas annis XL. Zacharias Joiadae filius lapidatur. Amazias annis XXIX. Amos prophetat in Israel. Ozias annis LII. Assyriorum regnum in Medos [Col. 0290A] transfertur, quod a Beli principio steterat, annis MCCCV. Joathan annis XVI. Ozee, Johel, Esaiasque prophetant. Achaz annis XVI. Roma conditur, et Israel in Medos transfertur. Ezechias annis XXIX. Romulus centum senatores constituit. Manasses annis LV. Numa duos menses adjecit. Amon annis II. Tullius in republica censum [18 1Kb] egit. Josias annis [19 1Kb] XXXI Thales physicus claruit. Joachim annis XI. Hujus anno tertio Nabuchodonosor Judaeam cepit Sedechias annis XI. Templum Hierosolymitanum incensum est.



CAPUT XXI. De quinta Aetate.

Quinta aetas continet annos DLXXXIX. Hebraeorum captivitas annis LXX. Judith historia conscribitur. [Col. 0290B] Darius annis [20 1Kb] XXXVI. Hujus secundo anno templum Hierosolymis exstruitur. Primus autem regni ejus inter septuaginta annos captivitatis Judaicae concluditur. Xerces annis [21 1Kb] XX. Herodotus historiographus agnoscitur. [22 1Kb] Artabanus mensibus VII. Socrates nascitur. Artaxerxes annis XL. Esdras legem, Neemias Hierosolymam restaurat. Darius, qui et Nothus, annis [23 1Kb] XIX. Plato nascitur. Artaxerxes, [24 1Kb] annis LX. Hester historia completur. Artaxerxes, qui et Ochus, annis XXVI. Demosthenes et Aristoteles praedicantur. Xerxes Ochi filius annis IIII. Xenocrates claruit. Darius annis VI. Hucusque regnum Persarum, dehinc Graecorum. Alexander annis V. Nam VII ejus anni cum Persarum regibus supputantur. Ptolemaeus Lagi filius annis XL. Machabaeorum liber [25 1Kb] inchoat. [Col. 0290C] Primus Philadelphus annis XXXIII. Septuaginta interpretes claruerunt. Evergetes annis XXVI [26 1Kb] . Jesus Sapientiae librum composuit. Philopater annis XVII. Machabaeorum liber secundus inchoat. Epiphanes annis XXIIII. Romani Graecos obtinuerunt. Philometor annis XXXV. Hunc Anthiochus superans Judaeos oppressit. Evergetes annis XXIX. Brutus Hispaniam subegit. Soter annis XVII. Varro Ciceroque nascuntur. Alexander annis X. Syria per Gabinium ducem subjicitur Romanis. Ptolemaeus Cleopatrae filius annis [27 1Kb] VIII. Salustius historiographus nascitur. Dionysius annis XXX. Pompeius Judaeam cepit. Cleopatra annis XXII. Hucusque regnum Graecorum, [28 1Kb] nunc Romanorum. Julius Caesar annis V. Ab hoc Caesares appellati.



CAPUT XXII. De sexta Aetate.
[Col. 0290D]

Sexta aetas continet annos praeteritos DCCVIII. Octavianus annis LVI. Hujus anno XLII Dominus nacitur, completis ab Adam annis MMMDCCCCLII. Juxta alios MMMMMCXCIX. Tiberius annis XXIII. Hujus anno XVIII Dominus crucifigitur. Caius annis [Col. 0291A] quatuor. Matthaeus [1 1Kb] Evangelium scribit. Claudius annis [2 1Kb] tredecim. Petrus Romam, Marcus Alexandriam petit. Nero annis quatuordecim. Petrus et Paulus cruci gladioque traduntur. Vespasianus annis X. Hujus secundo anno [3 1Kb] Hierosolyma subvertitur. Titus annis II. Hic facundus et pius fuit. Domitianus annis XVI. Joannes in Patmon relegatur. Nerva anno I. Joannes apostolus Ephesum rediens Evangelium scripsit. Trajanus annis [4 1Kb] XIX. Simon Hierosolymorum episcopus crucifigitur, et requiescit Joannes [5 1Kb] Ephesi. Hadrianus annis XXI. Aquila interpres habetur. Antoninus Pius annis XXII mensibus [6 1Kb] quatuor. Valentinus et Marcion agnoscuntur. [7 1Kb] Antoninus minor annis XIX. Cataphrygarum haeresis exoritur. Commodus annis tribus. Theodotion interpres [Col. 0291B] habetur. [8 1Kb] Aelius Pertinax anno I. Severus Pertinax annis [9 1Kb] octodecim. Symmachus interpres habetur. Antonius Caracalla annis VII. Quinta editio Hierosolymis invenitur. Marcianus anno I. Aurelius [10 1Kb] Antonius annis quatuor. Sexta editio Nicapoli reperitur. Alexander annis tredecim. Origenes Alexandriae claruit. [11 1Kb] Maximinus annis tribus. Hic persequitur Christianos. Gordianus annis septem. Fabianus episcopus Romae celebratur. Philippus annis septem. Hic primus Christianus imperator fuit. Decius anno uno. Antonius monachus claruit. Gallus et Volusianus annis II. Novatiana haeresis exoritur. Valerianus annis XV cum Gallieno. Cyprianus martyrio coronatur. Claudius annis II. Paulus [12 1Kb] Samosatae haeresim condidit. Aurelianus annis [Col. 0291C] V, hic persequitur Christianos. Tacitus anno I. Probus annis [13 1Kb] VII. Manichaeorum haeresis exorta est. Carus annis II. Iste de Persis triumphavit. Diocletianus et Maximianus annis XX. Iste persequitur Christianos. Maximinus Severusque annis [14 1Kb] II. Constantinus annis XXXI. Nicaena synodus congregatur. Constantius et Constans annis XXIV. Ossa Andreae [Col. 0292A] et Lucae Constantinopolim transferuntur. Julianus annis II. Hic ex Christiano paganus persequitur Christianos. Jovianus anno I. Hic cum omni exercitu Christianus efficitur. Valentianus annis [15 1Kb] XIII, qui a Juliano ob fidem Christi militia fuerat privatus. [16 1Kb] Valens annis III. Gratianus annis VI. Ambrosius et Martinus episcopi clarescunt. Valentinianus cum Theodosio annis IX. Hieronymus in Bethleem praedicatur. Theodosius annis III cum Arcadio et Honorio. Anachorita Joannes claruit. Arcadius annis XIII cum fratre Honorio. Joannes Chrysostomus et Augustinus episcopi praedicantur. Honorius annis XV cum Theodosio minore. Cyrillus Alexandriae claruit. Theodosius minor annis [17 1Kb] XXVI. Ephesina synodus Nestorium condemnat. Martianus annis VII. Chalcedonense [Col. 0292B] concilium geritur. Leo major annis XVII. Aegyptus errore Dioscori latrat. Zenon annis XVII. Corpus Barnabae apostoli reperitur. Anastasius annis XXVI. Fulgentius episcopus praedicatur. Justinus annis IX. Acephalorum haeresis abdicatur. Justinianus annis [18 1Kb] XXXIX. Hujus [19 1Kb] VI anno Dionysius paschales circulos inchoat. Justinus minor annis XI. Armenii fidem Christi suscipiunt. Tiberius annis [20 1Kb] VII. Herminigildus rex Gothorum martyrio coronatur. Mauritius annis XXI. Gregorius Romae floruit episcopus. Phocas annis VIII. Saxones in Britannia fidem Christi suscipiunt. Heraclius annis [21 1Kb] XXVI. Judaei in Hispania Christiani efficiuntur. Heracleonus cum matre sua Martina annis II. Constantinus filius Heraclii mensibus VI. Constantinus filius Constantini [Col. 0292C] annis XXVIII. Eclipsis solis facta est indictione septima, quinto Nonas Maias. Constantinus filius Constantini superioris annis XVII. Hic sextam synodum composuit. Justinianus filius Constantini annis X. Africa restaurata est imperio Romanorum. Leo annis III. Tiberius dehinc quintum egit annum. Reliquum sextae aetatis Deo soli patet.



[DE TEMPORUM RATIONE.]




[Col. 0291]
PATROLOGIAE EDITORIS MONITUM.

»Opus sequens, nonnumquam designatum sub titulo de Temporibus liber major, sub hoc titulo una cum libro de Natura Rerum, Basileae, 1529, editum fuit. Coloniensis editionis tomo II distinctum habetur. Utraque recensio id exhibet ante librum de Temporibus, licet post hunc huicque supplementi instar scriptum fuerit. In utraque etiam, capitula 66 et 67 separatim impressa sunt sub hac una inscriptione Chronicon, sive de Sex Aetatibus saeculi [(a) 1Kb] . Chronicon protrahitur usque ad regnum Leonis Isauriani, id est usque ad annum mundi 4680, Christi 726. Typis mandatum est, Venetiis anno 1505, cum P. Victoris de Regionibus urbis Romae Dissertatione ad calcem, et brevi Bedae Vita in fronte; Lutetiae Parisiorum, anno 1507; Basileae, 1529, una cum libro de Natura Rerum; atque, anno 1537, Coloniae, cum Bronchorstii continuatione et notis. Opus collatum cum quatuor Mss.---Bibl. Bodl. F. 3. 5., Magd. Ox. N.E., Bibl. Reg. E, 904, et Collegii S. Joannis Cantabrigiae---separatim edidit Smithius. Chronico Duchesnius in suis Scriptoribus Franc. (tom III) continuationem usque ad annum 820 protractam adjunxit. Demum, in Bedae Operum Ecclesiasticorum Minorum editione quam dedit Anglica Societas Historica, Sexta Aetas mundi, post Smithium et manuscriptos Codices Bibl. Reg. 13. A. XI. et 12. D. IV., duodecimi saeculi utrosque, recensita, solum habetur.

[Col. 0293] »In hac nostra editione Basileanus libri de Temporum Ratione textus reproducitur, collatus tamen cum antiquissimis eximiisque Britannici Musei manuscriptis; quorum auctoritate, insuper, duos parvos tractatus de Indigitatione et de Ratione Unciarum, sicut distincta opera in praeviis editionibus dati, suis locis, capitulis scilicet 1 et 4, restaura vimus. Jam longius ante in suspicionem hos tractatus esse genuina fragmenta tam styli modo, quam Brideferti Commentariorum, inscriptionisque de Temporum Ratione a typographo paginis (quod primum videri mendum poterat) inscriptae, facto, inductus fuerat editor; eadem etiam opinio eodem tempore doctoris Wright mentem invaserat; et re vera suum proprium locum in Basileana editione nacti videntur tractatus.«

Sic loquitur doctor Giles, cujus Anglicum sermonem vertimus. Cum ordinem ab eo observatum secuti sumus, nil addemus ad ejus verba nisi quod textui, quem solum dederat, Brideferti glossas, Joannis Noviomagi scholia et Smithii notas subjunximus.




[Col. 0293]
ARGUMENTUM IN LIBRUM VEN. BEDAE DE TEMPORUM RATIONE

Mos est scriptorum ut in initiis librorum tria ponant: personam, videlicet, locum et tempus; ideoque haec tria requirenda sunt. Persona dicitur, eo quod per se sonat, id est, per se sonando se ipsam demonstrat. Locus dicitur a locando, eo quod ibi aliquid collocetur. Est autem locus situs, vel positio, quia quidquid corporeum est loco continetur, et non potest esse nisi in loco, id est, quidquid dextrum et laevum, ante et retro, supra et subtus, habet, locale et corporeum est; quod autem his caret, incorporeum et illocale, id est, spirituale est. Quid sit tempus invenies capitulo primo. Locus est: monasterium beatorum apostolorum Petri et Pauli, quod est ad ostium Viuri amnis, et juxta amnem Tinam, in loco qui vocatur Ingyrvum: quod etiam beatus pater Bisi, cognomento Benedictus, construxit, cum cooperatore ac socio ejusdem operis Ceolfrido, qui, post ipsum Benedictum, ipsius monasterii abbas per XXX annos extitit. Tempus: magni Caroli, filii Pippini, filii Ansigisi, qui genuit Pippinum patrem Caroli. Persona: Beda, qui, ut ipse in sequentibus demonstrat, gentis Anglorum indigena fuit. Est igitur quaedam Oceani insula, cui quondam Albion nomen fuit, et modo Britannia dicitur, inter Septentrionem et Occidentem locata, Germaniae, Galliae, Hispaniae, maximis Europae partibus multo intervallo adversa. Haec in praesenti juxta numerum librorum quibus lex divina scripta est, quinque gentium linguis, unam eamdemque summae veritatis et verae sublimitatis scientiam scrutatur et confitetur, Anglorum, videlicet, Britonum, Scotorum, Pictorum et Latinorum, quae meditatione Scripturarum caeteris omnibus est facta communis. Interpretantur autem Angli, secundum beatum Gregorium, quasi Angeli, ob pulchritudinem corporum. De quorum scilicet Anglorum prosapia venerabilis Beda originem duxit: qui natus in territorio praedicti monasterii, cum esset annorum septem, cura propinquorum datus est educandus reverendissimo abbati Benedicto, ac deinde Ceolfrido; cunctumque ex eo tempus vitae in ejusdem monasterii habitatione peragens, omnem meditandis Scripturis operam dedit, atque inter observantiam disciplinae regularis, et quotidianam in ecclesia cantandi curam, semper aut discere, aut docere, aut scribere dulce habuit. Decimo nono autem vitae suae anno diaconatum, tricesimo gradum presbyteratus, utrumque per ministerium reverendissimi episcopi Joannis, jubente Ceolfrido abbate, suscepit. Ex quo tempore accepti presbyteratus usque ad annum aetatis suae 61, Scripturam sanctam ex opusculis venerabilium Patrum breviter annotare, sive etiam ad formam sensus et interpretationis eorum superadjicere, curavit. In principium Genesis usque ad nativitatem Isaac, et ejectionem Ismaelis, libros IV; de Tabernaculo et vasis ejus, ac vestibus sacerdotum, libros IV, de Aedificatione templi, allegorice, libros II; item in Regum librum, XXX Quaestiones; in Proverbia Salomonis, libros III; in Cantica canticorum, libros VII; in Ezram et Nehemiam, libros III; in librum beati patris Tobiae, Explanationis allegoricae de Christo et Ecclesia librum I; item capitula lectionum in Pentateuchum. Moysi, Josue, Judicum; in libros Regum et Verba dierum; in librum beati patris Job; in Parabolas, Ecclesiastem; in Evangelium Matthaei libros IV; in Evangelium Marci libros IV; in Evangelium Lucae libros VI; in Evangelium sancti Joannis; in Apostolum quaecunque in opusculis sancti Augustini exposita invenit, cuncta per ordinem transcribere curavit; in Actus apostolorum libros II; in Epistolas sex canonicas libros singulos; in Apocalypsin sancti Joannis libros III: item librum epistolarum ad diversos, quarum de sex Aetatibus seculi una est, de Ratione bissexti una, de Aequinoctio juxta Anatholium una. Vitam sancti patris monachi simul et antistitis Cuthberti, et prius heroico metro, et postmodum plano sermone descripsit; Historiam Ecclesiasticam suae insulae ac gentis in libris quinque; Martyrologium de natalitiis sanctorum diebus, in quo omnes quos invenire potuit, non solum qua die, verum etiam quo genere certaminis, vel sub quo judice mundum vicerint, diligenter adnotare studuit; librum Hymnorum diverso metro sive rhythmo; librum de Orthographia alphabeti ordine distinctum; item librum de metrica Arte, et huic adjectum alium de Schematibus sive tropis libellum, hoc est, de figuris modisque locutionum quibus Scriptura sancta contexta est; de Natura rerum, et de Temporibus libros singulos. Inter quae omnia composuit hunc pulcherrimum librum, anno, videlicet, juxta Dionysium, ab Incarnatione Domini 725, quem titulavit De temporibus, sive de ratione temporum, ac postea novem feliciter vixit annos, migravitque ad Christum, pro cujus amore praesens contempsit saeculum. (COLON. EDIT.)




[Col. 0293]
DE TEMPORUM RATIONE. (C,S)



PRAEFATIO.

[Col. 0293A] De natura rerum, et ratione temporum, duos quondam stricto sermone libellos discentibus, ut rebar, necessarios composui. Quos cum fratribus quibusdam dare atque exponere coepissem, dicebant eos brevius multo digestos esse quam vellent, maxime [Col. 0294A] [1Kb] [1 1Kb] ille De temporibus. Cujus propter rationem Paschae potius videbatur usus indigere: suadebantque mihi latius aliqua de temporum statu, cursu, ac fine disserere. Quibus concitus parens, perspectis venerabilium Patrum scriptis, prolixiorem de temporibus [Col. 0295A] librum edidi, prout ipso largiente potui, qui aeternus permanens, tempora quando voluit constituit, et qui novit temporum fines: imo ipse labentibus temporum curriculis finem cum voluerit imponet. In quo videlicet opere, ne quem forte offenderet, quod Hebraicam magis veritatem quam LXX Translatorum editionem in saeculi praecedentis serie secutus sim: et illam quoque per omnia quoties discrepare videbatur inserui, ut legens quisque simul utrumque conspiciat, et quod amplius sequendum putat eligat. Fixa autem stat mihi sententia, quam a nullo prudentium redarguendam autumo, ut sicut reverendissimus ejusdem Hebraicae veritatis interpres obtrectatoribus sui operis: Non damno, inquit, non reprehendo LXX, sed omnibus his apostolos praefero: [Col. 0295B] ita et ego confidenter profiteor, quia non reprehendo veteres chronographos, qui translationem LXX Interpretum modo secuti esse, modo prout libuit probantur habuisse contemptui, sicut etiam in processu hujusce opusculi nostri monstrabitur; sed omnibus his Hebraicae veritatis integram praefero puritatem, quam praeeminentissimi doctorum, Hieronymus in libris Hebraicarum Quaestionum, Augustinus in libro de Civitate Dei, Eusebius ipse Chronographus in tertio Historiae ecclesiasticae libro, ex verbis Josephi historici, adversus Appionem Grammaticum scribentis, »breviorem temporum seriem, [Col. 0295C] quam in LXX [1 1Kb] editione vulgo fertur [2 1Kb] continere,« [Col. 0296A] comprobant: neque hanc amplius sequendam, etiam hi qui LXX magnis divinisque laudibus ad coelos tollunt, dubitant: quorum quisquis dicta perspexerit, credo mox nostro labori calumniam facere desistet, si non hunc tamen lividis, quod absit, contemplatur obtutibus. Verum utcunque ferant, haec mea scripta legentes, primo editum pro captu meo libellum, tibi, dilectissime abba meus Huetberte, percurrendum atque examinandum offero, multum deprecans, ut si quid in eo tu vituperabile deprehenderis, statim mihi corrigendum insinues. At ubi ordinale ac rationabiliter actum videris, mecum Deo qui donavit, et sine quo nihil possumus facere, devotus gratias agas Si [3 1Kb] quem sane vel illud [4 1Kb] offendit, cur aliquid de hujusmodi negotio tentare praesumpserim: quare [Col. 0296B] de his quae sparsim in veterem scriptis inveniri [5 1Kb] potuerant, ipse novum opus condere studuerim, audiat, dicente sancto Augustino: Quia ideo necesse est plures a pluribus fieri libros diverso stylo, non diversa fide, etiam de quaestionibus eisdem, ut ad plurimos res ipsa perveniat: ad alios sic, ad alios autem sic. Audiat et me pro me simpliciter respondentem: Cui displicet, vel superfluum videtur, quod haec rogatu fratrum undecunque collegi, uniusque libelli tenore conclusi, dimittat ea legenda, si quis velit, et ipse de communibus patrum fontibus, quae sibi suisque sufficere arbitretur hauriens, mecum nihilominus [Col. 0296C] debita fraternitatis intemerata jura custodiat.



INCIPIT LIBER.
[Col. 0295]


CAPUT PRIMUM. De Computo vel loquela digitorum.

De Temporum ratione (Domino juvante) dicturi necessarium duximus, utilissimam primo, promptissimamque flexus digitorum, paucis demonstrare solertiam, ut cum maximam computandi facilitatem dederimus, tum paratiore legentium ingenio ad investigandam dilucidandamque computando seriem temporum veniamus. Neque enim contemnenda, [Col. 0295D] parvive pendenda est regula, cujus omnes pene sacrae expositores Scripturae, non minus quam litterarum figuras monstrantur [1 1Kb] amplecti. Denique et multi alii alias, et ipse divinae interpres historiae Hieronymus, in Evangelicae tractatu sententiae hujus adjumentum disciplinae non dubitavit assumere: Centesimus (inquit) et sexagesimus, et tricesimus fructus, quanquam de una terra, et de uno semente nascitur, tamen multum differt in numero. Triginta referuntur ad nuptias: nam et ipsa digitorum conjunctio, quasi molli osculo se complectens et foederans, maritum pingit et conjugem. Sexaginta, ad viduas: eo quod in angustia et tribulatione sint positae: unde et in superiore digito deprimuntur: quantoque major est difficultas expertae quondam voluptatis [Col. 0296C] illecebris abstinere, tanto majus et praemium.

Porro centesimus numerus (quaeso diligenter, Lector, attende) a sinistra transfertur ad dextram, et iisdem quidem digitis, sed non eadem manu: quibus in laeva manu, nuptae significantur et viduae: circulum faciens, exprimit virginitatis coronam


Primo fit indigitatio in laeva manu. tali modo.

Cum ergo dicis Unum, minimum in laeva digitum inflectens, in medium palmae artum infiges. Cum [Col. 0296D] dicis Duo, secundum a minimo flexum, ibidem impones. Cum dicis Tria, tertium similiter afflectes. Cum dicis Quatuor, [2 1Kb] itidem minimum levabis. Cum dicis Quinque, secundum a minimo similiter eriges. Cum dicis Sex, tertium nihilominus elevabis, medio duntaxat solo, qui Medicus appellatur, in medium palmae fixo.

Cum dicis Septem, minimum solum, caeteris interim levatis, super palmae radicem pones. Juxta quem cum dicis Octo, medicum. Cum dicis Novem, impudicum [3 1Kb] e regione compones. Cum dicis Decem, unguem indicis in medio figes artu pollicis. Cum dicis Viginti, summitatem pollicis inter medios indicis et impudici artus immittes. Cum dicis Triginta, ungues indicis et pollicis blando conjunges amplexu. [Col. 0297A] Cum dicis Quadraginta, interiora pollicis lateri vel dorso indicis superduces, ambobus duntaxat erectis. Cum dicis Quinquaginta, pollicem exteriore artu instar Graecae litterae gamma curvatum, ad palmam inclinabis. Cum dicis sexaginta, pollicem (ut supra) curvatum, indice circumflexo diligenter a fronte praecinges. Cum dicis septuaginta, indicem (ut supra) circumflexum pollice immisso superimplebis, ungue duntaxat illius erecta [1 1Kb] trans medium indicis artum. Cum dicis Octoginta, indicem (ut supra) circumflexum, pollice in longum tenso implebis, ungue videlicet [2 1Kb] illius in medium indicis artum infixa. Cum dicis nonaginta, indicis inflexi ungulam radici pollicis [3 1Kb] infiges.

Hactenus in laeva, Centum vero in dextera, quemadmodum [Col. 0297B] Decem in laeva facies. Ducenta, in dextera: quemadmodum Viginti in laeva. Trecenta, in dextera: quemadmodum Triginta in laeva. Eodem modo et caetera usque ad DCCCC. Item Mille, in dextera: quemadmodum Unum in laeva. Duo millia, in dextera: quemadmodum Duo in laeva. Tria millia, in dextera: quemadmodum Tria in laeva. Et caetera usque ad novem millia. Porro cum dicis decem millia, laevam [4 1Kb] in medio pectore supinam appones, digitis tantum ad collum erectis. Viginti millia cum dicis, eamdem pectori expansam late superpones. Triginta millia cum dicis, [5 1Kb] eadem prona, sed erecta, pollicem cartilagini medii pectoris immittes. Quadraginta millia cum dicis, eamdem in umbilico erectam supinabis. Quinquaginta millia cum dicis, ejusdem [Col. 0297C] pronae, sed erectae, pollicem umbilico impones. Sexaginta millia cum dicis, eadem prona femur laevum desuper comprehendes. Septuaginta millia cum dicis, eamdem supinam femori superpones. Octoginta millia cum dicis, eamdem pronam femori superpones. Nonaginta millia cum dicis, eadem lumbos apprehendes, pollice ad inguina verso. At vero Centum millia, et Ducentum millia, et caetera usque ad DCCCC millia, eodem quo diximus ordine in dextera corporis parte complebis. Decies autem Centena millia cum dicis, ambas sibi manus, insertis invicem digitis implicabis.

Est et alterius modi computus, articulatim decurrens: qui, quoniam specialiter ad Paschae rationem pertinet, cum ad hanc ex ordine ventum fuerit, opportunius [Col. 0297D] explicabitur. Potest autem et de ipso quem praenotavi computo quaedam manualis loquela, tam ingenii exercendi quam ludi agendi gratia figurari: [6 1Kb] qua litteris quis singillatim expressis verba, quae iisdem litteris contineantur, alteri qui hanc quoque noverit industriam, tametsi procul posito, legenda atque intelligenda contradat, vel necessaria [Col. 0298A] quaeque per haec occultius innuendo significans, vel imperitos quosque quasi divinando deludens. Cujus ordo ludi vel loquelae talis est: cum primam alphabeti litteram intimare cupis, unum manu teneto: cum secundam duo, cum tertiam, tria. Et sic ex ordine caeteras.

Verbi gratia: si amicum inter insidiatores positum, ut caute [7 1Kb] rem agat, admonere desideras: III, et I, et XX, et XIX, et V, et I, et VII, et V, digitis ostende. Hujus namque ordinis litterae, Caute age, significant. Potest et ita scribi, si causa secretior exigat. Sed haec Graecorum computo litterisque facilius disci simul atque agi possunt, qui non ut Latini, paucis iisdemque geminatis suos numeros solent exprimere litteris, verum toto alphabeti sui [Col. 0298B] charactere in numerorum figuras [8 1Kb] expenso, tres qui plus sunt numeros notis singulis depingunt, eumdem pene numeri figurandi, quem scribendi alphabeti ordinem sequentes, hoc modo:
[Table: 2Kb]

Qui et ideo mox [9 1Kb] ut numeros digitis significare didicerint, nulla interstante mora, litteris quoque pariter iisdem praefigere sciunt. Verum haec hactenus. Nunc ad tempora, quantum ipse temporum conditor ordinatorque Dominus adjuvare dignabitur, exponenda veniamus.



CAPUT II. De trimoda temporum ratione.
[22Kb]

Tempora igitur a [10 1Kb] temperando nomen accipiunt, sive quod unumquodque illorum spatium separatim temperatum sit: seu quod momentis, horis, diebus, mensibus, annis, saeculisque et aetatibus omnia mortalis [Col. 0298D] vitae curricula temperentur. De quibus singulis, prout Dominus dederit, exposituri, primo Lectorem admonemus trimoda ratione computum temporis esse discretum. Aut enim natura, aut consuetudine, aut certe auctoritate decurrit. Et ipsa quidem auctoritate [11 1Kb] bifarie divisa: humana videlicet, ut Olympiadas quatuor annorum, nundinas novem dierum, [Col. 0299A] indictiones XV annorum ambitu celebrari. Diem quoque, qui ex quadrantibus conficitur, mense Februario vel Augusto intercalari Graeci, Aegyptii, Romanique pro suo quique captu jusserunt. Divina autem, ut septima die sabbatum agi, septimo anno [Col. 0300A] a rurali opere vacari, quinquagesimum annum jubileum vocari Dominus in lege praecepit. Nam etsi barbarae gentes hebdomadas habere probentur, a populo tamen Dei [1 1Kb] mutasse non latet. Consuetudine vero humana firmatum est, ut mensis XXX diebus [Col. 0301A] computaretur, cum hoc nec solis, nec lunae cursui conveniat. Siquidem lunam duodecim horis minus, salva ratione saltus: solem vero decem horis et dimidia plus habere, qui solertius exquisiere testantur. Porro natura duce repertum est, solis annum CCCLXV diebus, et quadrante confici: lunae vero annum, si communis sit, CCCLIV. Si embolismus, CCCLXXXIV diebus terminari, totumque lunae cursum decennovenali circulo comprehendi. Sed et errantia sidera suis quaeque spatiis zodiaco circumferri, [Col. 0302A] quae natura non juxta ethnicorum dementiam dea creatrix una de pluribus, sed ab uno vero Deo creata est, quando sideribus coelo inditis praecepit, ut sint in signa, et tempora, et dies et annos.



CAPUT III. De minutissimis temporum spatiis.
[51Kb]

Hora duodecima pars diei est: siquidem XII horae diem complent, Domino attestante, qui ait: Nonne duodecim horae sunt diei: si quis ambulaverit in die non offendet? Ubi quamvis allegorice se diem, discipulos [Col. 0303A] vero qui a se illustrandi fuerant, horas appellaverit, solito tamen humanae computationis ordine numerum definivit horarum. Verum notandum est, quia si omnes anni dies duodenis horis supputentur, aestivos necesse est dies longioribus, brumales vero brevioribus horis includi. Si vero omnes horas aequiparare, hoc est, aequinoctiales habere volumus, brumali diei nihilominus pauciores, et aestivo plures necesse est tribuamus. Recipit autem hora IV punctos, X minuta, XV partes, XL momenta, et in quibusdam lunae computis V punctos. Non enim hae divisiones temporum naturales, sed videntur esse [1 1Kb] conductivae. Nam calculatores cum necesse esset vel diem in XII vel horam in IV, aut X, aut XV, aut XL, aut in alias quaslibet minores, majoresve quid distribuere [Col. 0304A] particulas, quaesiere sibi vocabula, quibus id quod volebant nuncupare, et alterutrum dignoscere possent, horam videlicet appellantes, quod certi temporis ora, id est, terminus sit: sicut et vestimentorum, fluviorumque, maris quoque fines oras vocitare solemus. Punctos vero a parvo puncti transcensu, qui fit in horologio, minuta autem a minore intervallo vocantes. Partes a partitione circuli Zodiaci, quem tricenis diebus per menses singulos findunt. Porro momenta a motu siderum celerrimo nuncupantes, cum aliquid sibi brevissimis in spatiis cedere atque succedere sentitur. Minimum autem omnium, et quod nulla ratione dividi queat tempus, atomum Graece, hoc est, indivisibile sive insectibile, nominant: quod ob sui pusillitatem grammaticis potius [Col. 0305A] quam calculatoribus visibile est: quibus cum versum per verba, verba per pedes, pedes per syllabas, syllabas per tempora dividant, et longae quidem duo tempora, unum brevi tribuant, ultra [1 1Kb] in quod dividant non habentibus, [2 1Kb] hoc atomum nuncupari complacuit. Attamen mathematici in explorandis hominum genituris, ad atomum usque pervenire contendunt, dum Zodiacum circulum in XII signa, signa singula in partes XXX, partes item singulas in punctos XII, punctos singulos in momenta XL, momenta singula in ostenta LX distribuunt, ut, considerata [Col. 0306A] diligentius positione stellarum, fatum ejus qui nascitur quasi absque errore deprehendant. Quae quia vana, et a nostra fide aliena est observatio, neglecta ea videamus potius [3 1Kb] quo, Apostolus ad [4 1Kb] celeritatem resurrectionis intimandam hujusmodi temporis vocabulo utitur, dicens: Omnes quidem resurgemus, sed non omnes immutabimur, in atomo, in ictu oculi, in novissima tuba. Nec praetereundum est, quia etsi calculatores necessario discernant, plurimi tamen scriptores indifferenter brevissimum illud temporis spatium, quo palpebra oculi nostri moveri potest, [Col. 0307A] quod in ictu pungentis transcurrit, quod secari et dividi nequit, nunc momentum, nunc punctum, nunc atomum vocant.



CAPUT IV. De ratione unciarum.

Unciarum quoque divisionem nosse, quae non minus temporibus rebusve aliis quam nummis est apta, computandis, non ignobilis inventio est. Quibus quia et dispersae passim historiae, et ipsa sacra Scriptura utitur, nomina pariter et figuras [1 1Kb] eorum, paucis affigere curavimus.

Libra, vel As, sive Assis, duodecim unciae. Deunx, sive [2 1Kb] Labus, undecim unciae. Decunx, vel Dextans, decem unciae. Dodrans, sive Dodras, novem unciae. Bes, sive Bisse, octo unciae. Septunx, sive Septuns, [Col. 0307B] septem unciae. Semis, sex unciae. Quincunx, sive Quinquus, quinque unciae. Triens, sive Treas, quatuor unciae. Quadrans, sive Quadras, tres unciae. Sextans, sive Sextas, duae unciae. Sexcunx, sive Sescuncia, una uncia et semis. Uncia, vigintiquatuor scrupuli. Semuncia, duodecim scrupuli, id est tertia pars unciae. Duae sextulae, sive sesclae, octo scrupuli. Sicilicus, sex scrupuli. Sextula, sive Sescla, quatuor scrupuli. Dimidia sextula, sive Sescla, duo scrupuli. Scrupulus, sex siliquae.

Haec (inquam) ponderum vocabula, vel characteres, non modo ad pecuniam mensurandam, verum ad quaevis corpora sive tempora dimetienda conveniunt. Unde et ratio vel mos obtinuit, ut in cautione computorum, pueri unum et duo, saepius asse et [Col. 0307C] dipondio mutentur: item tressis, quartussis, quincussis, sextussis, septussis, et caetera hujusmodi, quasi tres asses, vel quatuor asses proferant: et in eumdem modum sequentia numerorum quam plurima. Sive igitur horam unam, sive diem integrum, sive mensem, sive annum, sive certe aliud aliquod majus minusve temporis spatium in duodecim [3 1Kb] partire vis, ipsa duodecima pars uncia est: reliquas undecim, deuncem appellant. Si in sex partiris, sexta pars sextans: quinque reliquae, dextans, vel (ut alii) [4 1Kb] distas vocantur. Si in quatuor, quarta pars, [Col. 0308A] quadrantis nomen obtinet: residuae tres, dodrantis nomen accipiunt. Et hujus disciplinae regula solvitur, quod plerosque turbat imperitos: quia Philippus in expositione beati Job aestum maris Oceani quotidie bis venire describens, adjunxerit hunc [5 1Kb] aequinoctialis horae dodrante transmisso, tardius sine intermissione, sive die venire, sive nocte. Porro si per tria quid dividere cupis, tertiam partem trientem, duas residuas bissem nuncupabis. Si per duo, dimidium semis appellatur. Sic et caetera, quae verbo melius colloquentis, quam scribentis stylo disci pariter et doceri queunt. Item de corporibus, sive milliarium, sive stadium, sive jugerum, sive perticam, sive etiam cubitum, pedemve aut [6 1Kb] palmam partiri opus habes, praefata ratione facies. Denique et in [Col. 0308B] Exodo, dimidium cubiti semis appellatur narrante Moyse, quod habuerit arca testamenti duos semis cubitos longitudinis, et cubitum ac semissem altitudinis. Et in Evangelio, quarta pars totius mundani corporis, id est terra, mystice quadrantis nomine censetur, cum mittendo in poenam peccatori dicitur: Non exies inde, donec reddas novissimum quadrantem, id est donec luas terrena peccata, ut beatus Augustinus exponit: »Hoc enim (inquit) [7 1Kb] peccator audivit: Terra es, et in terram ibis.« Quarta siquidem pars distinctorum membrorum hujus mundi, [8 1Kb] et novissima terra invenitur, ut incipias a coelo, secundum aerem numeres, aquam tertiam, quartam terram. Qui etiam in expositione [9 1Kb] ubi scriptum est: Erat autem Parasceve paschae, hora quasi sexta, hujusce [Col. 0308C] disciplinae meminit, dicens: »Non enim jam plena sexta erat, sed quasi sexta,« id est peracta quinta, et aliquid [10 1Kb] de sexta esse coeperat; nunquam autem isti dicerent: Quinta et quadrans, aut quinta et triens, aut quinta et semis, aut aliquid hujusmodi.



CAPUT V. De die.
[53Kb]

Dies est aer sole illustratus, nomen inde sumens, quod tenebras a luce disjungat ac dividat. Nam cum in primordio creaturarum tenebrae essent super faciem abyssi, dixit Deus: Fiat lux, et facta est lux, et vocavit [Col. 0309A] Deus lucem diem. Quae definitio [1 1Kb] bilariam dividitur, hoc est, vulgariter et proprie. Vulgus enim omnem diem solis praesentiam super terras appellat. Proprie autem dies XXIV horis, id est, circuitu solis totum orbem lustrantis impletur: qui secum semper et ubique lumen diurnum circumferens, non minore aerum spatio noctu subter terras quam supra terras interdiu creditur exaltari. Quod multorum quidem et nostrorum, et saecularium litterarum testatur auctoritas. Sed nos unius patris Augustini testimonium ponere sat est, qui dicit in libro Quaestionum Evangelii secundo, LXX duorum discipulorum summam figuraliter explanans: »Sicut XXIV horis totus orbis peragitur atque lustratur, ita mysterium illustrandi orbis per Evangelium Trinitatis in LXX duobus discipulis [Col. 0309B] intimatur. [2 1Kb] Vicies enim quaterni septuagies terni dipondius est.« Dicit idem, in libro de Genesi ad litteram primo: »An dicendum est quod cum cito peractum esset hoc opus Dei, tamdiu stetit lux non succedente nocte, donec diurnum spatium perageretur, et tamdiu mansit nox luci succedens, donec spatium nocturni temporis praeteriret, et mane fieret diei sequentis, uno primoque transacto? Sed si hoc dixero, vereor ne irridear et ab iis qui certissime [Col. 0310A] cognoverunt, et ab iis qui possunt facillime advertere quod eo tempore quo nox apud nos est, eas partes mundi praesentia lucis illustret, per quas sol ab occasu in ortum redit, ac per hoc omnibus XXIV horis non deesse per circuitum gyri totius alibi diem, alibi noctem.« Et paulo post, commemorata Ecclesiastis sententia de sole: »Australis ergo pars, inquit, cum habet solem, nobis dies est, dum autem partem Aquilonis circumiens pervehitur, nobis nox est: non tamen in [3 1Kb] alia parte est dies, nisi ubi praesentia solis est; nisi forte poeticis figmentis cor inclinandum est, ut credamus solem mari se immergere, atque inde lotum ex alia parte mane surgere. Quanquam si ita esset, abyssus ipsa praesentia solis illustraretur, atque ibi esset dies; posset enim et aquas illuminare, quando [Col. 0310B] ab eis non possit exstingui. Sed hoc [4 1Kb] monstrosum est suspicari. Ante vero solis creationem primitivae lucis circuitu, quod nunc per solem fit, agebatur: primo quidem secundoque die aquas abyssi, quae omnem terram texerant; [5 1Kb] tertia vero aere vacuum sua circumvagatione lustrantis.« Sunt etenim quidam Patrum qui in eo quod scriptum est: In principio creavit Deus coelum et terram, terra autem erat inanis et vacua, et tenebrae erant super faciem abyssi, informem [Col. 0311A] coeli et terrae et aquae, omniumque elementorum confusionem [1 1Kb] putent esse designatam, [2 1Kb] item ut nec aqua, nec terra, nec coelum, sed eorum omnium una, ut ita dixerim, [3 1Kb] seminaria sit indicata materies. Ideoque non invenientes mundi locum primae lucis capacem, necessario cuncta quae de septem primis diebus legunt aliter quam consuetudo nostri saeculi se tenet altius perscrutando dogmatizant. Sed multo facilior est sensus, si juxta traditiones Patrum atque catholicorum, coeli nomine circulus coeli superioris intelligatur esse monstratus. Terrae nomine tellus ipsa, suis [4 1Kb] quibusque, ut nunc est, finium spatiis inclusa, excepto quod nihil virentium germinum, nihil viventium produxerat [5 1Kb] animantum. Abyssi vocabulo infinita aquarum diffusio, omnem alluentium terram, in [Col. 0311B] quarum medio postmodum firmamentum coeli esse factum commemoratur. Denique sanctus Clemens apostolorum discipulus, et Romanae Ecclesiae tertius post Petrum episcopus, in sexto Historiarum suarum libro ita scribit: In principio fecit Deus coelum et terram; terra autem erat [6 1Kb] invisibilis et incomposita, et tenebrae erant super abyssum, et spiritus Dei ferebatur super aquam. Qui spiritus Dei, jussu Dei, quasi ipsa conditoris manus lucem separavit a tenebris, et post illud invisibile coelum, istud visibile produxit, ut superiora quidem habitacula faceret angelis, inferiora vero hominibus. Propter te ergo, jussu Dei, aqua quae erat super faciem terrae, secessit, ut terra tibi produceret fructus.« Consentit huic Ambrosius Mediolanensis antistes, in libro Hexameron secundo. [Col. 0312A] Sed et Basilius Caesareae Cappadociae episcopus, qui in quarto ejusdem operis libro: »Congregentur, inquit, aquae, ut appareat arida. Velamentum subducitur, ut conspicua fieret quae interim non videbatur.« Hieronymus quoque sacrae historiae doctissimus interpres, in expositione propheticae sententiae, qua dictum est: Qui dicebas in corde tuo: In coelum ascendam, super sidera coeli exaltabo solium meum, meminit coeli superioris, ita scribens: »Vel antequam de coelo corrueret, ista dicebat, vel postquam de coelo corruit? Si adhuc in coelo positus, quomodo dicit, Ascendam in coelum? Sed quia legimus Coelum coeli Domino, cum esset in coelo, id est, firmamento, in coelum, ubi solium Domini est, cupiebat ascendere, non humilitate, sed superbia. Sin autem postquam [Col. 0312B] de coelo corruit, ista loquitur verba arrogantiae, debemus intelligere, qui nec praecipitatus quiescat, sed adhuc sibi grandia repromittat, non ut inter astra, sed super astra Dei sit.« Quantum ergo nobis vestigia Patrum sequentibus conjicere datur, cum diceret Deus Fiat lux, mox tenebrae quae abyssum texerant abierunt, et lux ab Oriente medias inter undas emergens, cunctam terrae superficiem operuit latitudine sui fulgoris, boreales simul australesque, necnon et occiduas oras attingens; paulatimque se completo diei unius spatio subducens, inferiora terrae gyrando subiit, atque aurora procedente, diem secundum tertiumque simili ordine complevit, hoc tantum a solari luce differens, quod caloris fotu carebat; et quia sidera nondum erant, priscis adhuc tenebris noctes [Col. 0313A] illas [1 1Kb] relinquebant obscuras. Quod si cui videtur incredulum meatus aquarum luminis esse capaces, videat opera nautarum, qui olei aspergine perspicuum sibi profundum maris efficiunt, ut intelligat rerum conditorem Deum multo amplius sui oris afflatu quantamlibet aquarum profunditatem illustrare potuisse, maxime cum tenuiores tunc aquae fuisse credantur, priusquam eas conditor in congregationem unam cogeret, ut apparere posset arida. Et diem quidem vulgarem Dominus sententia quam et supra posui, definivit, dicens: Nonne duodecim horae sunt diei? Moyses autem proprium ita descripsit: Et factum est, inquiens, vespere et factum est mane dies unus. Quem Hebraei, Chaldaei, et Persae sequentes juxta primae conditionis ordinem diei cursum a mane [Col. 0313B] ad mane deducunt, umbrarum videlicet tempus luci supponentes. At contra Aegyptii ab occasu ad occasum. Porro Romani a medio noctis in medium, Umbri et Athenienses a meridie ad meridiem dies suos computare maluerunt. Divina autem auctoritas, quae in Genesi dies a mane usque ad mane computandos [Col. 0314A] esse decrevit, eadem in Evangelio totius diei tempus a vespere inchoari, et consummari sanxit in vesperam, quia qui in exordio mundi prius lucem vocavit diem, deinde tenebras noctem, ipse in fine saeculorum primo noctem gloria suae resurrectionis illustravit, et sic diem se discipulis ostendendo consecravit: quos etiam, vespera procedente, convescendo, et se palpandum offerendo, spiritus quoque sancti gratiam tribuendo, plenius suae resurrectionis fide confirmavit. Et quia tunc post creatam lucem factum est vespere et mane dies unus, nunc autem vespera Sabbati [2 1Kb] lucescit in prima Sabbati, ipsa mutatio temporis nos quoque a paradisi quondam lumine translatos in convallem lacrymarum, jam modo a peccatorum tenebris ad coeleste gaudium transferendos [Col. 0314B] esse designat. Neque enim aliter quam nocte diei praeposita potest explicari quod Dominus in exemplum Jonae tres dies et tres noctes in corde terrae fuerit: ubi synecdochics, si diei Parasceves partem, qua sepultus est, cum praeterita nocte, pro nocte ac die accipies, hoc est pro toto die Sabbati noctem, [Col. 0315A] et diem integram, et noctem Dominicam cum eodem die illucescente, ac per hoc incipiente partem pro toto, habes profecto triduum et tres noctes. Merito autem quaeritur quare populus Israel, qui diei ordinem juxta Moysi traditionem a mane semper usque [Col. 0316A] ad mane servabat, festa tamen omnia sua, sicut et nos hodie facimus, vespere incipiens, vespere consummaverit, dicente legislatore: A vespera usque ad vesperam celebrabitis Sabbata vestra.



CAPUT VI. Ubi primus dies saeculi sit.
[25Kb] [Col. 0317A]

Quo sane in loco primus seculi dies sit, nonnulli quaerentes, VIII Kalendarum Aprilium, alii XII Kalendarum supradictarum die magis adnotandum putarunt, uno utrique, hoc est, aequinoctii argumento nitentes, quasi rationi congruat ut quia Deus aequis in principio partibus lucem tenebrasque diviserit, ibi [1 1Kb] praecipue tunc caput mundi, ubi [2 1Kb] nunc aequinoctium fieri credatur; bene quidem inquirentes, sed non plene quae dicerent [3 1Kb] providentes, multo utique peritius acturi, si tempus aequinoctii non primo diei quo lux, sed quarto quo luminaria sunt facta, potius adsignarent; ibi namque temporis initium statuit, qui luminaribus conditis dixit: Ut sint in signa, et tempora, [Col. 0317B] et dies, et annos. Nam praecedens triduum, ut omnibus visum est, absque ullis horarum dimensionibus, utpote necdum factis sideribus, aequali lance lumen tenebrasque pendebat; et quarto demum mane sol a medio procedens Orientis, horis umbratim suas per lineas currentibus, aequinoctium quod annuatim servaretur inchoavit, positus videlicet cum primo terris oriretur in eo coeli loco quem philosophi quartam partem Arietis appellant, eumdemque peracto annuo circuitu, post dies CCCLXV et sex horas repetiturus, cujus [4 1Kb] argumento quadrantis efficitur ut ipse vernalis aequinoctii punctus modo mane, modo meridie, modo vespere, modo medio noctis occurrat, luna e contrario vespere plenissima; neque enim quid imperfectum Creator aequissimus instituit, stellis una fulgentibus, ac medio apparens Orientis, quartam partem librae, [Col. 0317C] qua aequinoctium autumnale adseverant, tenuit, initiumque paschae suo consecravit exortu. Neque enim alia servandae paschae regula est, quam ut aequinoctium vernale plenilunio succedente perficiatur; at si vel uno die plenitudo lunae praecesserit aequinoctium, [Col. 0318A] jam non primi mensis, sed ultimi luna putetur. Oportet enim ut sicut tunc primo sol potestatem diei, deinde luna cum stellis potestatem noctis accepit, ita e nunc, ad insinuandum nostrae redemptionis gaudium primo dies noctem longitudine adaequet, ac deinde luna plenissima eam luce perfundat, certi utique mysterii gratia, quia videlicet sol ille creatus omnium illuminator astrorum, aeternam veramque lucem significat, quae illuminat omnem hominem venientem in hunc mundum. Luna autem et stellae, quae non proprio ut dicunt, sed adventitio, et a sole mutuato lumine fulgent, ipsum Ecclesiae corpus, et quosque viritim sanctos insinuant, qui illuminari, non illuminare, valentes, coelestis gratiae munus accipere sciunt dare nesciunt. [5 1Kb] Atqui in celebratione maximae solemnitatis [Col. 0318B] Christus Ecclesiae debuit anteponi, quae non nisi per illum luceret. Nam si qui plenilunium paschale ante aequinoctium fieri posse contenderit, ostendat vel Ecclesiam sanctam priusquam Salvator in carne veniret, exstitisse perfectam; vel quemlibet fidelium ante proventum gratiae illius aliquid posse supernae lucis habere. Neque enim sine ratione paschalis observantia temporis, qua mundi salutem et figurari et venire decebat, ita divinitus est procurata, ut neque prima die qua lux facta est, neque secunda qua firmamentum, neque tertia, qua arida apparuit, neque mox quarta inchoante, qua sol aequinoctialis tanquam sponsus e thalamo processit, sed ad vesperam tandem oriente luna sortiretur exordium. Exspectata est enim hora, quae illuminationem Ecclesiae [Col. 0318C] olim in Christo venturam designaret. Ut sicut in mysterio sacrificii coelestis nec vinum solum, nec aquam [6 1Kb] solam offerri licet, ne videlicet ipsa oblatio vel Deo tantum, vel tantum homini conveniat, sed [7 1Kb] sanguinem, qui torculari crucis expressus est nostrae [Col. 0319A] fragilitatis aqua temperamus, granum quoque frumenti, passionis mola contritum, aqua miscemus, ut, juxta quod Apostolus ait, Adhaerentes Domino, unus cum eo spiritus effici valeamus. Ita etiam et in ejusdem sacrificii tempore observando, nec solis tantummodo cursum quaeritemus, quasi Deum quidem credentes, sed ultra nostri curam sublimatum, juxta eos qui dicunt: Nubes latibulum ejus; nec nostra considerat, et circa cardines coeli perambulat. Nec item lunae solius plenum captemus exortum, quasi juxta Pelagianos absque gratia superna beati esse [1 1Kb] non queamus, verum juxta eum qui dixit: Deus meus, misericordia ejus praeveniet me. In nostra Paschae celebratione aequinoctialem solis exortum, cuncta videlicet tenebrarum offendicula devincentis, plenilunio nostrae [Col. 0319B] devotionis e vestigio sequente, dedicemus. Hanc Mosaicae Paschae rationem die propriae resurrectionis perfecit, qui non venit solvere legem, sed adimplere. De quibus singulis suo loco consequentius, prout Dominus dederit, exponemus, nunc admonere contenti, XII Calendarum Aprilium die, occursum aequinoctii, [Col. 0320A] et ante triduum, hoc est, XV Calendarum earundem, primum seculi diem esse notandum, cujus ad indicium primitus ibi reor antiquos initium zodiaci circuli voluisse praefigere. Neque enim illa die vel Romanorum, vel Graecorum, vel certe Aegyptiorum mensis annusve cujus [2 1Kb] hoc causa fieret, oritur, sed nec ab his gentibus, quamvis se Graeci jactitent, verum ab antiquioribus Chaldaeorum astrologia coepit, a quibus Abraham patriarcha, ut Josephus testatur, edoctus, ut Deum coeli siderumquc conversione cognovit, ipsam mox disciplinam veracius intellectam Aegyptiorum genti advexit, cum apud eos exularet. Nam et in libro beati Job, qui non longe post Abraham exstitit, mazaroth, id est signa horoscopi legimus. Igitur juxta Zodiaci quidem divisionem XV Calendarum [Col. 0320B] Aprilium die, quando facta est lux, sol Arietis signum ingreditur. Juxta vero primae suae conditionis ordinem XII Calendarum supra scriptarum initium sui circuitus et omnium simul temporum caput attollit, juxta quod Anatolius Laodiciae antistes de aequinoctio scribens evidenter adstruit: »In qua die, [Col. 0321A] inquit, invenitur sol non solum conscendisse primam signiferi partem, verum etiam quadrantem in ea die jam habere, id est, in prima ex XII partibus. Haec autem particula prima ex duodecim vernale est aequinoctium, et ipsa est initium mensium, et caput circuli, et absolutio cursus stellarum, quae planetae, id est vagae dicuntur, ac finis duodecimae particulae, et totius circuli terminus.« Ubi et verissime intellexit, et elegantissime prompsit, non nisi in aequinoctio vernali, quantum ad naturam, caput esse signiferi, et ibi XII signa, quae ab illo [1 1Kb] particulae nuncupantur, initium ibi habere et terminum, ibi quadrantem, quem bissextum dicimus, ibi saltum lunae incipere ac finiri, ibi annum magnum, hoc est, planetarum cursum, exordium finemque sortiri.



CAPUT VII. De nocte.
[87Kb] [Col. 0322A]

Nox dicta, quod noceat aspectibus vel negotiis humanis, sive quod in ea fures latronesque nocendi aliis occasionem nanciscantur. Est autem nox absentia solis terrarum umbra conditi, donec ab occasu redeat ad exortum, [2 1Kb] juxta naturam ejus et poeta describens, inquit:

   Ruit oceano nox,
Involvens umbra magna terramque polumque.
Et Salomon sacris litteris expressit: Qui pascitur inter lilia donec aspiret dies, et inclinentur umbrae. Eleganti utique sensu decessionem noctis inclinationem appellans umbrarum. Nam quoniam pro conditionibus plagarum, quibus solis cursus intenditur, et splendorem [Col. 0323A] ejus a nobis objectio terrenae molis excludit, inumbratio illa, quae noctis natura est, ita erigitur, ut ad sidera usque videatur extendi, merito contraria vicissitudine, id est, lucis exortu umbras inclinari, noctem videlicet deprimi pellique signavit, quam videlicet umbram noctis ad aeris usque et aetheris confinium philosophi dicunt exaltari, et acuminatis instar pyramidum tenebris lunam, quae infima planetarum currit, aliquando contingit, atque obscurari, nullumque aliud sidus taliter eclipsim, id est, defectum sui luminis pati, eo quod circa fines telluris solis splendor undique diffusus, ea libere quae tellure procul absunt aspiciat, ideoque aetheris quae ultra lunam sunt spatia diurnae lucis plena semper efficiat, vel suo, videlicet, vel siderum radiata fulgore. Et quemadmodum [Col. 0323B] nocte caeca procul accensas faces intuens, circumposita quaeque loca eodem lumine perfundi non dubitas, tametsi, tenebris noctis obstantibus, non amplius quam solas facium flammas cernere praevaleas, ita, inquiunt, purissimum illud et proximum coelo inane, diffusis ubique siderum flammis, semper tucidum [1 1Kb] fit; sed praepeditis aere crassiore nostris obtutibus sidera quidem ipsa luce radiantia apparent, verum reddita ex eis illustratio non apparet. Lunam vero aiunt, cum infimas sui circuli apsidas plena petierit, nonnunquam umbra memorata fuscari, [Col. 0324A] donec paulatim centrum terrae [2 1Kb] transgressa, rursus a sole cernatur; verum ne hoc omni plenilunio patiatur, latitudinem ei signiferi, quae XII partium est, diversamque apsidum altitudinem succurrere. Nam quia in umbra facienda tria simul concurrere necesse est, lucem, corpus, et obscuratum locum, et ubi lux corpori par est, ibi aequalis umbra jacitur, ubi lux corpore exilior, ibi umbra sine termino augescit, ubi lux corpore major, ibi umbra paulatim rarescendo deficit, argumentantur solem terra esse majorem, quamvis ob immensam longinquitatem modicus [3 1Kb] videatur, atque ideo noctis umbram quia sensim decrescat, priusquam ad aethera pertingat deficere. Meminit hujus umbrae ac noctis et beatus Ambrosius in sexto Hexameron libro ita dicens: »An non ille, id est, [Col. 0324B] Moyses, putavit dicendum, quantum de spatio aeris occupat umbra terrae, cum sol recedit a nobis, diemque [4 1Kb] obducit, inferiora axis illuminans, et quemadmodum in regionem umbrae hujus incidens lunae globos eclipsim faciat?« Est autem noctis umbra mortalibus ad requiem corporis data, ne operis avida continuato labore deficeret ac periret humanitas, et ut animantibus quibusdam, quae lucem solis ferre nequeunt, ipsis etiam bestiis quae praesentiam verentur humanam, [5 1Kb] discursandi ubique, ac victum quaeritandi copia suppeteret, juxta quod in Dei laudibus [Col. 0325A] Psalmista decantat: Sol cognovit occasum suum; posuisti tenebras et facta est nox, in ipsa pertransibunt omnes bestiae sylvarum, etc. Quam mira provisio Creatoris ita temperavit, ut ubi ob solis longinquitatem rigidior, ibi ad opera brevianda et fovenda sit membra prolixior, quia [1 1Kb] et hyeme quam aestate universo orbi longior, et in ipsa hyeme multo Scythis quam Afris est productior, sicut etiam aestate multo longior in Scythia quam in Africa dies flagrat. Nam si non tanto brevior quanto ardentior Lybiam dies ureret, totam nimirum jam dudum [2 1Kb] absumeret. Noctis sane partes sunt VII. Crepusculum, vesperum, conticinium, intempestum, gallicinium, matutinum, diluculum. Crepusculum est dubia lux; nam creperum dubium dicimus: hoc est, inter lucem et tenebras. [Col. 0325B] Vesperum, apparente stella ejusdem nominis, de qua poeta:

Ante diem clauso componet Vesper olympo.
Conticinium, quando omnia conticescunt, id est, silent. Intempestum, media nox, quando omnibus sopore quietis nihil operandi tempus est. Gallicinium, [Col. 0326A] quando galli cantum levant. Matutinum inter abscessum tenebrarum et aurorae adventum. Diluculum, quasi jam incipiens parva lux diei; haec et aurora, pertingens usque ad solis exortum.



CAPUT VIII. De hebdomada.
[26Kb]

Hebdomada Graece a septenario numero nomen accepit, humana quidem consuetudine septenis solum acta diebus, sed Scripturae sacrae auctoritate multis speciebus insignis, quae tamen cunctae, ni fallor, ad unum finem spectant, nos scilicet admonentes post operum bonorum perfectionem in Spiritus sancti gratia perpetuam sperare quietem. Prima ergo singularis illa hebdomada et a qua caeterae formam capessunt, divina est operatione sublimis, quia [Col. 0326B] Dominus, sex diebus mundi ornatum complens, septima requievit ab operibus suis. Ubi notandum quod non ideo senarius numerus est perfectus, quia Dominus in eo mundi opera perfecerit, sed, sicut Augustinus ait: »Ideo Dominus, qui omnia simul creare valebat, in eo dignatus est operari, quia numerus [Col. 0327A] est ille perfectus, ut etiam per hunc opera sua probaret esse perfecta, qui suis partibus primus impletur, id est, 1 1Kb] sexta et tertia, dimidia, quae sunt unum, duo et tria, et simul sex fiunt.« Ad hujus exemplum divinae hebdomadis secunda hominibus observantia mandatur, dicente Domino: Sex diebus operaberis, facies omnia opera tua, septimo autem die sabbati Domini Dei tui non facies omne opus servile in eo. Sex enim diebus fecit Deus coelum et terram, mare et omnia quae in eis sunt, et requievit in die septimo. Quae populo Dei hebdomada ita computabatur antiquitus: prima Sabbati, vel una Sabbati sive Sabbatorum; secunda Sabbati, tertia Sabbati, quarta Sabbati, quinta Sabbati, sexta Sabbati, septima Sabbati, vel Sabbatum. Non quod omnes Sabbatorum, [Col. 0327B] hoc est, requietionum dies esse potuerint, sed quod a requietionum die, quae suo nomine et cultu singularis excellebat, prima, vel secunda, vel tertia, vel caeterae suo quaeque censerentur ex ordine. Verum gentiles cum observationem a populo Israel [Col. 0328A] hebdomadis [2 1Kb] addiscerent, mox hanc in laudem suorum deflexere deorum. Primam videlicet diem Soli, secundam Lunae, tertiam Marti, quartam Mercurio, quintam Jovi, sextam Veneri, septimam Saturno [3 1Kb] dicentes; eisdem utique monstris suos dies, quibus et errantia sidera consecrantes, tametsi diverso ordine putantes. Existimabant enim se habere a Sole spiritum, a Luna corpus, a Marte fervorem, a Mercurio sapientiam et verbum, a Jove temperantiam, a Venere voluptatem, a Saturno tarditatem: credo quia sol in medio planetarum positus totum mundum spiritus instar calefacere et quasi vivificare videtur, Ecclesiaste attestante, qui, de ipso loquens, ait: Gyrans gyrando vadit spiritus, et in circulos suos revertitur. Luna per humoris ministerium cunctis [Col. 0328B] incrementum corporibus suggerit. Martis stella, utpote soli proxima, calore simul et natura est fervens. Mercurius perpetuo circa solem discurrendo, quasi inexhausta sapientiae luce radiari putabatur. Jupiter frigore Saturni et ardore Martis, hinc inde [Col. 0329A] temperatur. Venus, luminis venustate, quam ex solis vicinitate percipit, suo cernentes allicit aspectu. Saturnus eo tardior caeteris planetis, quo et superior incedit. Nam XXX annis signiferum complet, inde Jupiter XII annis, tertius Mars II annis, quartus sol CCCLXV diebus, et quadrante, infra solem Venus, quae et Lucifer et Vesper, CCCXLVIII diebus, a sole nunquam absistens partibus XLVI longius. Proximum illi Mercurii sidus IX diebus, ocyore ambitu modo ante solis exortus, modo post occasus splendens, nunquam ab eo XXII partibus remotior. Novissima luna XXVII diebus et VIII horis signiferum conficiens. Haec igitur erat stultitia gentilium, falsa ratiocinatione subnixa, qui quasi jure primam diem soli, [Col. 0329B] quia maximum est luminare, secundam lunae, quia [Col. 0330A] secundum luminare est, se consecrare putabant; dein ordinata alternatione tertiae diei primam a sole stellam, quartae primam a luna, quintae secundam a sole, sextae secundam a luna, septimae tertiam a sole praeponebant. Ferias vero habere clerum primus papa Sylvester edocuit, cui Deo soli vacanti nunquam militiam vel negociationem liceat exercere mundanam, dicente Psalmographo: Vacate et videte, quoniam ego sum Deus. Itemque Apostolo: Nemo militans Deo implicat se negotiis secularibus. Et primum quidem diem, qua et lux in principio facta, et Christi est resurrectio celebrata, dominicum nuncupavit; quod illi nomen jam primis Ecclesiae temporibus fuisse inditum testatur Joannes, qui dicit in Apocalypsi: [Col. 0330B] Fui in spiritu in die Dominico. Deinde secundam [Col. 0331A] feriam, tertiam feriam, quartam, quintam, et sextam de suo adnectens, Sabbatum ex vetere Scriptura retinuit, nihil veritus grammaticorum regulas, qui sicut Calendas, Nonas, et Idus, ita etiam ferias plurali tantum numero proferendas esse decernunt. Tertia species hebdomadis in celebratione Pentecostes agitur, VII videlicet septimanis dierum et monade, hoc est, L diebus impleta. Qua die et Moyses ardentem conscendens in montem, legem de coelo accepit, et Christus in linguis igneis spiritus sancti gratiam de coelo misit. Quarta septimi mensis erat hebdomada, qui solemnitatibus praeclaris pene totus expendebatur. Inter quas [1 1Kb] praecipue dies propitiationis eminebat, qua sola per annum pontifex, derelicto foris populo, sancta sanctorum intrabat, [Col. 0331B] annuis antea fructibus, hoc est, frumenti, vini, et olei, ex ordine collectis: significans Jesum Pontificem [Col. 0332A] magnum, impleta dispensatione carnis, per proprium sanguinem coelestis regni januas ingressurum, ut appareat nunc vultui Dei pro nobis, qui foris adhuc positi, praestolamur et diligimus adventum ejus. Ubi notandum quia sicut quidam immundi per legem prima, tertia, et septima die jubebantur lustrari, sic et primus, tertius ac septimus mensis suis quique ceremoniis exstitere solemnes. Quinta hebdomada septimi anni, quo toto populus ab agricolandi opere legis imperio vacabat, dicente Domino: Sex annis seres agrum tuum, septimo cessabis. Sexta, anni jubilaei, hoc est, remissionis hebdomada est, quae septem hebdomadibus annorum, hoc est, XLIX annis, texitur; qua expleta, hoc est, quinquagesimo demum anno incipiente, tubae clarius resonabant, et ad omnes, [Col. 0332B] juxta legem, possessio revertebatur antiqua.



CAPUT IX. De hebdomadibus LXX propheticis.
[13Kb] [Col. 0333A]

Septima species hebdomadis est, qua propheta Daniel utitur, more quidem legis septenis annis singulas complectens hebdomadas, sed nova ratione ipsos annos abbrevians, duodenis videlicet mensibus lunae singulos determinans; embolismos vero menses, qui de annuis XI epactarum diebus adcrescere solent, non lege patria tertio vel altero anno singulos adjiciens, sed ubi ad duodecimum numerum augescendo pervenirent, pro integro anno pariter inserens. Hoc autem fecit non veritatis cognitionem quaerentibus invidendo, sed prophetiae more ipsum quaerentium exercendo ingenium, malens utique suas margaritas a filiis clausas fructuoso sudore investigari, [Col. 0333B] quam profusas a porcis fastidiosa despectione calcari. Verum ut haec apertius elucescant, ipsa jam angeli ad prophetam dicta videamus: Septuaginta, inquit, hebdomades abbreviatae sunt super populum tuum, et super urbem sanctam tuam, ut consummetur praevaricatio, [Col. 0334A] et finem accipiat peccatum, et deleatur iniquitas, et adducatur justitia sempiterna, et impleatur visio et prophetia, et ungatur sanctus sanctorum. Nulli dubium quin haec verba Christi incarnationem designent, qui tulit peccata mundi, legem et prophetas implevit, unctus est oleo laetitiae prae participibus suis, et quod hebdomades LXX per septenos annos distinctae CCCC et XC annos insinuent. Sed notandum quod easdem hebdomadas non simpliciter adnotatas sive computatas, sed abbreviatas asserit, occulte videlicet lectorem commonens ut breviores solito annos noverit indicatos. Scito ergo, inquit, et animadverte ab exitu sermonis, ut iterum aedificetur Hierusalem, usque ad Christum ducem hebdomades VII, et hebdomades LXII erunt, et rursus aedificabitur platea et muri in [Col. 0334B] angustia temporis. Esdra narrante, didicimus quod Neemias cum esset pincerna regis Artaxerxis, XX anno regni ejus, mense Nisam, impetravit ab eo restaurari muros Hierusalem, templo multo ante Cyro permittente constructo; ipsum quoque opus, ut dictum [Col. 0335A] est, in angustia temporis perfecerit, adeo scilicet a finitimis gentibus impugnatus, ut structores singuli gladio renes accincti una manu pugnasse, altera murum recuperasse narrentur. Ab hoc ergo tempore usque ad Christum ducem hebdomadas LXX computa, hoc est, annos duodenorum mensium lunarium CCCCXC, qui sunt anni solares CCCCLXXV. Siquidem Persae a praefato XX anno regis Artaxerxis, usque ad mortem Darii regnaverunt annis CXVI. Exhinc Macedones usque ad interitum Cleopatrae annis CCC. Inde Romani usque ad XVII Tiberii Caesaris annum monarchiam tenuerunt annis LIX, qui sunt simul, ut diximus, anni CCCCLXXV. Et continentur circulis decennovenalibus XXV, decies novies enim viceni et quini fiunt CCCCLXXV. Et quia [Col. 0335B] singulis circulis embolismi septem adcrescunt, multiplica XXV per VII, fiunt CLXXV, qui sunt embolismi menses CCCCLXXV annorum. Si ergo vis scire quot annos lunares facere possint, partire CLXXV per XII, duodecies deni et quaterni CLXVIII, XIV ergo annos faciunt, et remanent menses VII; hos junge ad supra scriptos CCCCLXXV, fiunt simul CCCCLXXXIX; adde et menses superfluos VII partemque XVIII anni imperii Tiberii, quo Dominus passus est, et invenies a tempore praefinito ad ejus [Col. 0336A] usque passionem LXX hebdomadas abbreviatas, hoc est annos lunares CCCCXC. Ad ejus vero baptismum, quando unctus est sanctus sanctorum, descendente super eum Spiritu sancto sicut columba, non solum hebdomades VII et LXII fuisse completas, sed et partem jam septuagesimae hebdomadis inchoatam. Et post hebdomadas, inquit, LXII occidetur Christus, et non erit ejus populus qui eum negaturus est. Non statim post sexaginta duas hebdomadas, sed in fine septuagesimae hebdomadis occisus est Christus, quam ideo, quantum conjicere possumus, segregavit a caeteris, quia de hac erat plura relaturus. Nam et Christus in illa crucifixus, et a populo perfido non modo in passione, verum continuo, ex quo a Joanne praedicari coepit, negatus est. Quod autem sequitur: Et [Col. 0336B] civitatem et sanctuarium dissipabit populus cum duce venturo, et finis ejus vastitas, et post finem belli statuta desolatio, non ad septuaginta hebdomadas pertinet; praedictum enim fuerat quod ipsae hebdomades ad Christi usque ducatum pertingerent, sed Scriptura, praedicto adventu et passionis ipsius, quid etiam post hanc populo qui eum recipere nollet, esset eventurum ostendit. Ducem enim venturum Titum dicit, qui quadragesimo anno dominicae passionis ita cum populo Romano et civitatem et sanctuarium dissipavit, [Col. 0337A] ut non remaneret lapis super lapidem. Verum iis per anticipationem praelibatis, mox ad exponendum hebdomadae, quam omiserat, rediit eventum. Confirmavit autem pactum multis hebdomas una. Hoc est in ipsa novissima, in qua vel Joannes Batista, vel Dominus et apostoli praedicando multos ad fidem converterunt. Et dimidio hebdomadis deficiet hostia, et sacrificium. Dimidium hebdomadis hujus, decimus quintus annus Tiberii Caesaris erat, quando, inchoato Christi baptismate, hostiarum purificatio fidelibus paulatim vilescere coepit. Item quod sequitur: Et in templo erit abominatio desolationis, et usque ad consummationem et finem perseverabit desolatio, ad sequentia tempora respicit, cujus prophetiae veritatem, et historia veterum et nostrorum hodie temporum [Col. 0337B] testatur eventus. Totum ideo prophetae testimonium ponentes, quantum facultas suppetebat, exposuimus, quia hoc et a plerisque lectoribus ignorari, et speciale genus hebdomadae flagitare cognovimus. Falluntur enim qui putant Hebraeos annis talibus usos, alioquin tota Veteris Instrumenti series vacillat, nec ullius aetas tanta quanta scripta est debet intelligi, sed ad lunae cursum stringi. Et Graecos quidem veteres legimus CCCLIV diebus, annum ad [Col. 0338A] lunae cursum computantes, octavo semper anno nonaginta dies qui nascantur, si quadrans cum undecim diebus epactarum octies componatur, pariter intercalasse, in tres videlicet menses tricenarum dierum distributos. Judaeos autem nunquam, sed altero vel tertio anno mensem lunae tertiumdecimum, quem embolismum vocitamus, inserere solitos, sicut notissima quartae decimae lunae paschalis aperte ratio probat. Sciendum sane quod Africanus hebdomadarum cursum, quem nos in decimum septimum vel decimum octavum Tiberii Caesaris annum, quo Dominum passum credimus, juxta Chronicam Eusebii perduximus, ab eodem quo nos incipiens exordio, quinto decimo ejusdem imperatoris anno, quo eum passum credit, putat esse completum, ponens annos [Col. 0338B] regni Persarum CXV, Macedonum CCC, Romanorum LX. Sed diligens lector quod magis sequendum putaverit, eligat.



CAPUT X. De hebdomada aetatum saeculi.
[7Kb]

Octava species hebdomadis uniformis, et sola sine circuitu revolutionis exstans, ad figuram per omnia primae hebdomadis labentibus hujus saeculi conficitur aetatibus. Prima enim die facta est lux, et prima [Col. 0339A] aetate homo in paradisi amoenitate locatur. Divisa luce a tenebris factum est vesperum, et, separatis Dei filiis a semine nequam, non longe post natis gigantibus, corrupta est omnis terra, donec Creator, poenitens se hominem fecisse, mundum diluvio perdere disponeret. Secunda die firmamentum in medio libratur aquarum; secunda aetate arca in medio fertur aquarum, hinc fonte abyssi supportata, illinc coeli cataractis compluta, quae habuit vesperam, quando filii Adam pedes ab Oriente moventes qui in construenda superbiae turre convenerant, linguarum divisione multati, et ab invicem sunt dispersi. Tertia die, aquis in congregationem unam coactis, apparuit arida, sylvis herbisque decora; et tertia aetate firmatis in cultu daemonum nationibus, Abraham patriarcha cognationem [Col. 0339B] patriamque deserens, sanctorumque semine fecundatur. Advenit et vespera quando gens Haebrea, malis coacta prementibus, contra Dei voluntatem regem sibi petit, qui, mox ordinatus, primo Domini sacerdotes prophetasque trucidat, postmodum ipse cum tota gente gladio periit Allophylorum. Quarta die coelum luminaribus ornatur; quarta aetate gens illa coelesti fide inclyta, regno David et Salomonis gloriosa, templi etiam sanctissimi altitudine totum nobilitatur in orbem. Sed accepit et vesperam, quando, crebrescentibus peccatis, regnum illud a Chaldaeis dissipatum, templum dirutum, et tota gens est Babyloniam translata. Quinta die pisces avesque aquis eductae; hi patriis manent undis, illae aera terramque pervolant; quinta aetate multiplicatus in Chaldaea populus [Col. 0339C] Israel, pars coelestium desideriorum pennis fulta [Col. 0340A] Hierosolymam petunt, pars volatu destituta virtutum inter Babyloniae fluenta resident. Successit et vespera, quando, imminente jam Salvatoris adventu, gens Judaea propter scelerum magnitudinem Romanis tributaria facta, insuper et alienigenis est regibus pressa. Sexta die terra suis animantibus impletur, et homo primus ad imaginem Dei creatur, moxque ex ejus latere dormientis sumpta costa femina fabricatur; sexta aetate, praeconantibus prophetis, Filius Dei in carne, qui hominem ad imaginem Dei recrearet, apparuit, qui obdormiens in cruce, sanguinem et aquam de latere, unde sibi Ecclesiam consecraret, emanavit. Hujus aetatis vespera caeteris obscurior in Antichristi est persecutione ventura. Septima die, consummatis operibus suis, Deus requievit, eamque significans, [Col. 0340B] Sabbatum nuncupari praecepit, quae vesperam habuisse non legitur. Septima aetate justorum animae post optimos hujus vitae labores in alia vita perpetuo requiescunt, quae nulla unquam tristitia maculabitur, sed major insuper resurrectionis gloria cumulabitur. Haec aetas hominibus tunc coepit, quando primus martyr Abel, corpore quidem tumulum, spiritu autem Sabbatum perpetuae quietis intravit. Perficietur autem, quando, receptis sancti corporibus in terra sua duplicia possidebunt, laetitia sempiterna erit eis, et ipsa est octava, pro qua VI Psalmus inscribitur, credo quia in sex hujus saeculi aetatibus pro septima vel octava illius saeculi aetate est supplicandum. In qua quia justi gaudia, sed reprobi sunt supplicia percepturi, Psalmus hic ingenti pavore incipit, currit, [Col. 0340C] finitur: Domine, ne in ira tua arguas me, etc.



CAPUT XI. De mensibus.
[60Kb] [Col. 0341A]

Menses dicti a mensura, qua quisque eorum mensuratur. Sed melius a luna, quae Graeco sermone vocatur; nam et apud eos menses vocantur . Sed et apud Hebraeos, Hieronymo teste, luna, quam jare nominant, mensibus nomen dedit; unde et Jesus filius Syrach, qui utique Hebraice scripsit, de luna loquens, ait: Mensis secundum nomen est ejus. Antiqui enim menses suos non a solis, sed a lunae cursu computare solebant; unde quoties in Scriptura sacra, sive in lege, seu ante legem, quota die mensis quid factum dictumve sit indicatur, non aliud quam lunae aetas significatur, a qua semper Hebraei, quibus credita sunt eloquia Dei, antiquo patrum [Col. 0341B] more, menses observare non cessant. Primum mensem novorum, qui Paschae ceremoniis sacratus est, Nisan appellantes, qui propter multivagum lunae discursum, nunc in Martium mensem, nunc incidit in Aprilem, nunc aliquot dies Maii mensis occupat. Sed rectius Aprili deputatur, quia semper in ipso vel incipit vel desinit, vel totus includitur, ea duntaxat regula, cujus et supra meminimus, observata, ut quae XV post aequinoctium luna exstiterit, primum sequentis anni mensem faciat; quae vero antea, novissimum praecedentis, sicque per [Col. 0342A] ordinem. Secundus eorum mensis Jar Maio, tertius Sivan Junio, quartus Thamul Julio, quintus Aab Augusto, sextus Elul Septembri, septimus Theseri Octobri, quem propter collectionem frugum et celeberrimas in ipso festivitates, novum annum appellant, octavus Maresuan [1 1Kb] Novembri, nonus Casseu [2 1Kb] Decembri, decimus Tebet Januario, undecimus Sabat Februario, Duodecimus Adar Martio, simili ratione, comparatur. Quos videlicet menses propter lunae circulum, qui XXVIV semis diebus constat, tricenis undetricenisque diebus alternantes, secundo demum vel tertio anno exacto, mensem superfluum, qui ex annis XI Epactarum diebus confici solet, intercalant. Unde nonnullo moveor scrupulo, quomodo majores nostri diem qua lex data est, quae est tertia [Col. 0342B] mensis tertii, quinquagesimam ab agni occisione computent, ponentes videlicet primi mensis residuos dies numero X et VII, quia tredecim priores fuerant ante Pascha transacti, secundi XXX, tertii III, qui fiunt simul dies L, cum constet duos menses lunares non LX, sed L et VIIII diebus terminari, ideoque si paschalis mensis, XXX diebus computatus, XVII sui cursus dies post pascha retinuerit, secundum jam mensem non XXX, sed undetriginta, diebus debere concludi, ac per hoc in summa temporis memorati non plus quam undequinquaginta [Col. 0343A] dies inveniri; nisi forte putandum est synecdochics, quae est regula sanctae Scripturae frequentissima, a parte totum computari. Verum haec utcunque acta vel computata fuerint, claret tamen Hebraeos ad lunae cursum suos menses observare consuesse. Nec aliter in Genesi recte sentiendum, ubi Noe, cum suis XVII die secundi mensis arcam ingressus, et XXVII ejusdem mensis die post diluvium egressus, asseritur, quam annum solis integrum, hoc est, CCCLXV dierum, esse descriptum, quia videlicet luna, quae praesenti anno, verbi gratia, per Nonas Maias septima decima existit, anno sequente vicesima septima pridie Nonas Maias occurret. Notandum sane quod nimium falluntur qui mensem definiendum vel ab antiquis definitum autumant, quandiu luna zodiacum [Col. 0343B] circulum peragat, quae nimirum, sicut diligentior inquisitio naturarum edocuit, zodiacum quidem XXVII diebus, et VIII horis, sui vero cursus ordinem XXIX diebus, et XII horis, salva sui saltus ratione, conficit. Ideoque rectius ita definiendum, quod mensis lunae sit luminis lunaris circuitus, ac redintegratio de nova ad novam. Solaris autem mensis [Col. 0344A] digressio sit solis per duodecimam partem zodiaci, id est, signiferi circuli, quae XXX diebus et decem semis horis impletur, viginti videlicet duabus horis ac dimidia lunari mense productior, e quibus XI epactarum dies et quadrans annuatim subcrescere solent; duodecies enim viceni et bini CCLXIV faciunt, quas esse horas XI dierum hinc facile patet, quia undecies viceni et quaterni eamdem summam conficiunt. Porro duodecies semis sex faciunt, quae annuae sunt horae quadrantis: si quidem luna XII suos menses XI diebus, ut dictum est, et quadrante, breviores totidem solis mensibus peragens, in iisdem peragendis tredecies zodiaci ambitum lustrat. Sed in utroque mense computando, consuetudo, vel auctoritas, vel certe compendium calculandi naturae [Col. 0344B] praevaluit; nam non solum lunae menses, quod calculandi necessitas cogit, tricenis undetricenisque diebus ordinant, sed et lunam superfluam, quae juxta naturae rationem in fine anni debuerat intercalari, plerique ubi libet intercalant, et, quod est gravius, tantum inter se calculatores dissident, ut uno nonnunquam eodemque die hic quartam decimam, ille quintam [Col. 0345A] decimam, alius sextam decimam asseverent lunam esse putandam, nec non et solis annuos menses dissimillima regula diverso quaeque gens ordine metitur. Denique Aegyptii, qui primi propter ocyorem lunae discursum, ne videlicet error calculandi ejus velocitate gigneretur, ad solis cursum, cujus motus tardior facilius poterat comprehendi, suos menses putare coeperunt, sumpto ab autumni tempore primordio, tricenis hos produntur includere diebus, quorum primus mensis Thoth IV Cal. Septembrium, secundus Phaofi IV Cal. Octob., tertius Athir V Cal. Novemb.; quartus Choeac V Cal. Decembrium, quintus Tybi VI Cal. Januarium, sextus Mechir VII Cal. Februarium, septimus Phamenoth V Cal. Martiarum, octavus Pharmuthi VI Cal. Aprilium, nonus Pacho [Col. 0345B] VI Cal. Maiarum, decimus Pauni VII Cal. Juniarum, undecimus Epiphi VII Cal. Juliarum, duodecimus Mesor VIII Cal. Augustarum die sumit exordium, [Col. 0346A] quem decimo Cal. Septembrium die terminantes, residuos quinque dies , vel intercalares, sive additos vocant, quibus etiam quarto anno diem sextum, qui ex quadrantibus confici solet, adnectunt. Unde fit ut eorum anni primi ab bissexto tertio Cal. Septembrium, caeteri vero IV Cal. earumdem die sortiantur initium, ipsi autem bissextiles anni IV caeteri V Cal. memoratarum die terminentur. Porro dissonantia, quam bissextilibus annis a tempore intercalati ab eis quadrantis dicimus oriri, non ante nostrae tempus intercalationis, quae fit sexto Cal. Martiarum die, in computo lunae vel earumdem festivitate dierum potest cum nostri anni curriculo recipere concordiam; sed idem dies festus, eadem luna, verbi gratia septima, quae apud nos secunda Sabbati, [Col. 0346B] apud illos tertia Sabbati [1 1Kb] computantur, et caetera in hunc modum.



CAPUT XII. De mensibus Romanorum.
[20Kb] [Col. 0347A]

Quare autem Romani tam diversae longitudinis habeant menses, haec, ut in disputatione Hori et Praetextati [Col. 0348A] legimus, causa exstitit. Romulus cum ingenio acri quidem, sed agresti, statum proprii ordinaret imperii, initium mensis ex illo sumebat die quo novam lunam contigisset videri: quia vero non continuo [Col. 0349A] evenit ut eo die semper appareat, sed modo tardius, modo celerius, ex certis causis, videri solet, contigit ut cum tardius [1 1Kb] apparuit, praecedenti mensi plures dies, aut cum celerius pauciores darentur, et singulis quibusque mensibus perpetuam numeri legem primus casus adduxit; sic factum est ut alii XXX et alii XXX unum sortirentur dies. Primum mensem Marti, cujus se filium credi voluit, dicavit, eo quod hoc mense constet Junonem Martem peperisse in Phrygia, quem mensem anni primum aliquem fuisse, vel ex hoc maxime probatur, quod ex eo septimus, octavus, nonus et decimus inditum antiquitus a numero nomen usque hodie servant. Secundum mensem nominavit Aprilem, quasi aperilem, eo quod in illo, remotis nubibus, pruinis ac tempestatibus hibernis, coelum, terra et mare, nautis, agricolis et [Col. 0349B] horoscopis, aperiatur, arbores quoque et herbae in [Col. 0350A] germen, sed et animantia quaeque in prolem se aperire incipiant. Maium tertium, quartum Junium posuit, in honorem videlicet majorum ac juniorum, in quos divisit populum, ut altera pars armis, altera consilio rempublicam tueretur. Contendunt alii Maiam Mercurii matrem Maio nomen dedisse, hinc maxime probantes, quia hoc mense mercatores omnes Maiae pariter Mercurioque sacrificabant. Junius mensis aut ex parte populi, ut diximus, nominatur, aut, ut Cincius arbitrabatur, Junonius apud Latinos ante vocatus est: et haec appellatio mensis apud majores diu permansit, sed post, detritis quibusdam litteris, ex Junonio Junius dictus est; nam et aedes Junoni Monetae Calendis Juniis dedicatae sunt. Julius mensis nomen Quintilis, quod a numero sumpserat, etiam post praepositos Martio duos menses servavit, sed postea [Col. 0350B] in honorem Julii Caesaris dictatoris legem ferente [Col. 0351A] Marco Antonio Marci filio consule, Julius vocatus est, quod hoc mense ad III Idus Quintiles Julius procreatus sit. Augustus mensis Sextilis antea vocabatur, donec honor Augusto daretur ex senatusconsulto, eo quod ipse die primo hujus mensis Antonium et Cleopatram superaverit, et imperium populi Romani firmaverit. September mensis, October, November et December, principalem sui retinent appellationem, significantes nomine quoti sint a verno mense, id est, Martio, vel quod imbres in eis immineant. Haec Romuli fuit annua ordinata dimensio, qui annum X mensium, dierum vero CCC et IIII habendum esse constituit. Mensesque ita disposuit, ut IIII ex iis, Martius, Maius, Quintilis, October, tricenos singuli, sex vero reliqui tricenos haberent dies, [Col. 0351B] qui hodie quintanas habent nonas, caeteri septimanas. Septimanas autem habentibus, ab Idibus revertebantur Calendae ad diem septimum decimum; verum habentibus quintanas ad octavum decimum remeabat initium Calendarum: sed cum hic numerus neque solis cursui, neque rationibus lunae conveniret, nonnunquam usu veniebat ut frigus anni aestivis mensibus, et contra calor hiemalibus proveniret. Quod ubi contigisset, tantum dierum sine ullo mensis nomine patiebantur absumi, quantum ad id anni tempus adduceret, quo coeli habitus instanti mensi aptus inveniretur. Sed secutus Numa quinquaginta dies addit, ut in CCCL et IIII dies, quibus XII lunae cursus confici credidit, annus extenderetur, atque iis L diebus a se additis, adjecit alios VI retractos [Col. 0351C] illis VI mensibus, qui XXX habebant dies, id est, de singulis singulos, factosque L et VI dies in duos novos menses pari ratione divisit, ac de duobus priorem Januarium nuncupavit, primumque anni esse voluit, tanquam bicipitis dei mensem, respicientem ac prospicientem transacti anni finem, futurique principia. Quidam autumant Januarium nuncupatum ex eo quod limes et janua sit anni. Secundum dicavit Februo, id est, Plutoni, qui lustrationum potens credebatur, lustrarique eo mense civitatem necesse erat, quo statuit ut jura diis manibus solverentur. Sed hanc lustrandi consuetudinem bene mutavit Christiana religio, cum in mense eodem die sanctae Mariae plebs universa, cum sacerdotibus ac ministris, hymnis modulatae vocis per ecclesias, perque congrua [Col. 0351D] urbis loca, procedit, datosque a pontifice cuncti cereos in manibus gestant ardentes, et augescente bona consuetudine, id ipsum in caeteris quoque ejusdem beatae matris et perpetuae virginis festivitatibus agere didicit, non utique in lustrationem terrestris imperii quinquennem, sed in perennem regni coelestis memoriam, quando, juxta parabolam virginum prudentium, [Col. 0352A] omnes electi, lucentibus bonorum actuum lampadibus, obviam sponso ac regi suo venientes, mox cum eo ad nuptias supernae civitatis intrabunt. Paulo post Numa in honorem imparis numeri unum adjecit diem, quem Januario dedit, ut tam in anno quam in mensibus singulis, praeter unum Februarium, impar numerus servaretur, quasi inferis et diminutio et par numerus conveniret. Cum ergo Romani ex hac distributione Pompilii ad lunae cursum, sicut Graeci, annum proprium computarent, necessario et intercalarem mensem instituerunt more Graecorum. Nam et Graeci cum animadverterent temere se CCCLIIII diebus ordinavisse annum, quoniam appareret de solis cursu, qui CCCLXV diebus et quadrante zodiacum conficit, deesse anno suo XI dies et [Col. 0352B] quadrantem, intercalares statuta ratione commentati sunt, ita ut octavo quoque anno XC dies, ex quibus tres menses tricenorum dierum computaverunt, intercalarent. Hunc ergo ordinem Romanis quoque imitari placuit, sed frustra, quippe fugit eos diem unum, sicut supra admonuimus, additum a se ad Graecum numerum in honorem imparis numeri; ea re per octennium convenire numerus atque ordo non poterat, sed qui exinde sit error genitus, qualiterque eidem sit succursum, in praefata Hori et Praetextati disputatione, unde et ista decerpsimus, qui scire vult inveniet. Tandem Caius Julius Caesar, imitatus Aegyptios, ad numerum solis annum, sicut hodie servatur, instituit, X videlicet dies observationi veteri superadjiciens, ut annum CCCLXV dies, [Col. 0352C] quibus ipse zodiacum lustrat, efficerent. Et ne quadrans deesset, statuit ut quarto quoque anno sacerdotes, qui curabant, mensibus ac diebus unum intercalarent diem, eo scilicet mense ac loco, quo etiam apud veteres mensis intercalabatur, id est, ante quinque ultimos mensis Februarii dies, idque bissextum censuit nominandum. Omni enim intercalationi mensis Februarius deputatus est, quoniam is ultimus anni erat, quod etiam ipsum ex Graecorum imitatione faciebant, nam illi ultimo anni sui mensi superfluos interserebant dies. Verum una re a Graecis differebant, nam illi, confecto ultimo mense, Romani non confecto Februario, sed post vicesimum et tertium diem ejus intercalabant, Terminalibus scilicet jam peractis; deinde reliquos Februarii mensis dies [Col. 0352D] qui erant quinque, post intercalationem subjungebant, credo veteri religionis suae more, ut Februarium omnimodo Martius sequeretur.



CAPUT XIII. De Calendis, Nonis et Idibus.
[11Kb]

Priscis temporibus pontifici minori haec providentia [Col. 0353A] delegabatur, ut novae lunae primum observaret aspectum, visumque regi sacrificulo nunciaret. Itaque sacrificio a rege et minore pontifice celebrato, idem pontifex calata, id est, vocata in Capitolium plebe, juxta curiam Calabram, quae casae Romuli proxima est, quot numero dies a Calendis ad Nonas superessent, pronunciabat, et quintanas quidem dicto quinquies verbo septimanas repetito seties praedicabat. Verbum autem Graecum est, id est, voco; et hunc diem qui ex his diebus qui calarentur primus esset, placuit Calendas vocari; hinc et ipsi curiae ad quam vocabantur Calabrae nomen datum est, et classi, quod omnis in eam vocaretur populus. Ideo autem minor pontifex numerum dierum qui ad Nonas superessent calando prodebat, [Col. 0353B] quod post novam lunam oportebat Nonarum die populares, qui in agris essent, confluere in urbem, accepturos causas feriarum a rege sacrorum, sciturosque quid esset eo mense faciendum. Unde quidam hinc Nonas existimant dictas, quasi novae initium observationis, vel quod ab eo die semper ad Idus novem dies putarentur. Porro Idus vocari placuit [Col. 0354A] diem, qui dividit mensem. Iduare enim Etrusca lingua dividere est; unde vidua, quasi valde idua, id est, valde divisa; aut vidua, id est, a viro divisa. Nonnullis placet Idus dictas vocabulo Graeco, a specie; quae apud illos vocatur, quod ea die plenam speciem luna demonstret. Notandum autem quod in Scriptura sacra Calendas cum legimus, nihil aliud quam novae ortum lunae intelligere debemus, juxta illud Numerorum: In Calendis autem, id est, in mensium exordiis, offeretis holocausta Domino. Quia nimirum Hebraei, ut supra dictum est, non alia mensium exordia quam Neomenias, id est, novilunia, norunt.



CAPUT XIV. De mensibus Graecorum.
[297Kb]

[Col. 0354B] Sed et Graeci et Aegyptii, de quibus supra diximus, nullam in suis mensibus Calendarum, Nonarum, Iduum distinctionem observant. Verum ab incipiente cujusque mensis exordio usque ad terminum ejus, crescente simpliciter et inenarrabiliter dierum concurrentium ordine, computando perveniunt. Si quidem Graeci (nam de Aegyptiorum anno et mensibus [Col. 0355A] supra disseruimus), mutatis ex tempore et correctis praedictarum intercalationum ambagibus cunctis, fixum in duodecim mensibus anni vertentis ordinavere circulum, quorum plerique a Calendis Decembribus suum inchoantes annum, eodem quo Romani menses suos dierum numero perstringunt: nil quidem de Romanorum, ut praefati sumus, Calendis, Nonis, vel Idibus curantes, sed a primo usque ad extremum diem, augescente paulatim numero, singulum quemque mensem computantes. Vocatur autem apud eos ipse December , Januarius , Februarius , Martius , Aprilis , Maius , Junius , Julius , Augustus , September , October , November . Quo illos [Col. 0355B] ordine annum observare, vel menses, et nuper transmissus ad nos de Roma computus eorum annalis ostendit, et canones qui dicuntur Apostolorum idem antiquioribus litteris edocuere, ubi duodecimus dies mensis IV Iduum Octobr. esse memoratur, quo utique colligitur utrumque mensem pariter incipere, qui uterque diem duodecimum habere probatur eumdem. Quibus etiam liber sancti Patris Anatolii, quem de Pascha composuit, astipulatur, ubi scriptum est: »Est ergo in primo anno initium primi mensis, quod est decem et novem annorum circuli principium, secundum Aegyptios quidem mensis Phamenoth vigesimo sexto die, secundum Macedones Distri mensis vigesimo secundo, secundum Romanos vero undecimo Calend. April.« Hic enim [Col. 0355C] vigesimam secundam diem Distri mensis aeque vicesimam secundam Martii fore commendans, indicat manifeste quia simul uterque mensis initium sumit. Et ne quis dicat quod Anatolius in hac sententia non scripserit undecimo Calendas, sed octavo Calendas Apriles, convincet hoc non ita esse mensis Aegyptiorum Phamenoth, cujus vigesima sexta dies, non [Col. 0356A] octava Calendarum, sed undecima Calendarum Aprilium dies est; utrique autem, id est, et qui octava Cal. et qui undecima Cal. Apriles, in Anatolio legunt, vigesimam sextam diem Aegyptii mensis in eadem sententia habent annotatam, quae absque ulla dubietate in undecimo Calend. April. devenire probatur, juxta quod superius eorum annalem describentes signavimus.



CAPUT XV. De mensibus Anglorum.
[1Kb]

Antiqui autem Anglorum populi (neque enim mihi congruum videtur, aliarum gentium annalem observantiam dicere, et meae reticere) juxta cursum lunae suos menses computavere; unde et a luna Hebraeorum et Graecorum more nomen accipiunt. Si quidem apud [Col. 0356B] eos luna mona, mensis monath appellatur. Primusque eorum mensis, quem Latini Januarium vocant, dicitur Giuli. Deinde Februarius Sol-monath, Martius Rhed-monath, Aprilis Eostur-monath, Maius Thrimylchi, Junius Lida, Julius similiter Lida, Augustus Vueod-monath, September Haleg-monath, October Vuinter-fylleth, November Blod-monath, December Giuli, eodem quo Januarius nomine, vocatur. Incipiebant autem annum ab octavo Calendarum Januariarum die, ubi nunc natale Domini celebramus. Et ipsam noctem nunc nobis sacrosanctam, tunc gentili vocabulo Modranicht, id est, matrum noctem, appellabant, ob causam, ut suspicamur, ceremoniarum quas in ea pervigiles agebant. Et quotiescunque communis esset annus, ternos menses lunares singulis [Col. 0356C] anni temporibus dabant. Cum vero embolismus, hoc est, XIII mensium lunarium annus occurreret, superfluum mensem aestati apponebant, ita ut tunc tres menses simul Lida nomine vocarentur, et ob id annus ille Thri-lidi cognominabatur, habens IV menses aestatis, ternos ut semper temporum caeterorum. Item principaliter annum totum in duo tempora, [Col. 0357A] hyemis, videlicet, et aestatis dispartiebant, sex illos menses quibus longiores noctibus dies sunt aestati tribuendo, sex reliquos hyemi. Unde et mensem quo hyemalia tempora incipiebant Vuinterfylleth appellabant, composito nomine ab hyeme et plenilunio, quia videlicet a plenilunio ejusdem mensis hyems sortiretur initium. Nec ab re est si et caetera mensium eorum quid significent nomina interpretari curemus. Menses Giuli a conversione solis in auctum diei, quia unus eorum praecedit, alius subsequitur, nomina accipiunt. Sol-monath dici potest mensis placentarum, quas in eo diis suis offerebant; Rhedmonath a dea illorum Rheda, cui in illo sacrificabant, nominatur; Eostur - monath, qui nunc paschalis mensis interpretatur, quondam a dea illorum quae [Col. 0357B] Eostre vocabatur, et cui in illo festa celebrabant, nomen habuit, a cujus nomine nunc paschale tempus cognominant, consueto antiquae observationis vocabulo gaudia novae solemnitatis vocantes. Tri-milchi dicebatur, quod tribus vicibus in eo per diem pecora mulgebantur. Talis enim erat quondam ubertas Britanniae, vel Germaniae, de qua in Britanniam natio intravit Anglorum. Lida dicitur blandus, sive navigabilis, quod in utroque mense et blanda sit serenitas aurarum, et navigari soleant aequora. Vueod-monath mensis zizaniorum, quod ea tempestate maxime abundent. Haleg-monath mensis sacrorum. Vuinterfylleth potest dici composito novo nomine hyemeplenilunium. Blot-monath mensis immolationum, quia in ea pecora quae occisuri erant diis suis voverent. [Col. 0357C] Gratias tibi, bone Jesu, qui nos, ab his vanis avertens, tibi sacrificia laudis offerre donasti.



CAPUT XVI. De signis duodecim mensium.
[94Kb] [Col. 0358A]

Singuli autem menses sua signa in quibus solem recipiant habent: Aprilis Arietis, Maius Tauri, Junius Geminorum, Julius Cancri, Augustus Leonis, September Virginis, October Librae, November Scorpionis, December Sagittarii, Januarius Capricorni, Februarius Aquarii, Martius Piscium, sicut quidam veterum etiam versibus explicavit heroicis:

Respicis Apriles Aries Phrixaee Calendas.
Maius Agenorei miratur cornua Tauri.
Junius aequatos coelo videt ire Laconas.
Solstitio ardentis Cancri fert Julius astrum.
Augustum mensem Leo fervidus igne perurit.
Sidere, Virgo, tuo Bacchum September opimat.
Aequat et October sementis tempore Libram.
Scorpius hybernum praeceps jubet ire Novembrem.
[Col. 0358B] Terminat Arcitenens medio sua signa Decembri.
Principium Jani sancit tropicus Capricornus.
Mense Numae in medio solidi stat sidus Aquarii.
Procedunt duplices in Martia tempora Pisces.
Qui quod de uno Decembri specialiter dixit, de caeteris utique generaliter intelligendum signavit, quia videlicet singula quaeque signorum medio suo mense terminentur, a medio priore sumant exortum. De quorum positione strictim nescientes cum instruemus, obsecro scientibus oneri non sit. Undique gyrum coeli rotundissimum per lineam zodiaci circuli quasi per zonam quamdam amplissimae sphaerae circumdatam, distincti ordines geminarum XII sese invicem contingentium obsident: tantae sunt magnitudinis, ut non minore quam duarum spatio horarum, vel oriri, vel occidere, vel de loco possint moveri; [Col. 0358C] singulis tricenae partes, ob tricenos dies quibus a sole lustrantur, adscribuntur, decem semis horae [Col. 0359A] quae plus sunt, quia plenam partem XXIV horarum non reddunt, simul computari negliguntur. Attamen et ipse duodecies circumactae, ubi dies quinque et [Col. 0360A] quadrantem consummaverint, jam quantum ad tricenas partes addiderint patebit, completusque solis annus non CCC solum et LX diebus, sed additis V [Col. 0361A] diebus et quadrante, perficietur. Primum igitur Arietis signum in illa coeli parte quam in medio Martii [Col. 0362A] mensis sol tenet oriri incipit, consummatur in illa, qua in medio Aprilis ipse circumfertur, ideoque in [Col. 0363A] octava sua parte juxta quosdam, sed verius juxta Aegyptios, qui calculationibus prae omnibus gnari sunt, [Col. 0364A] in quarta sua parte, locum aequinoctii vernalis ostendit. Secundum Tauri ab illa coelestis circuli parte qua [Col. 0365A] in medio Aprilis sol circumfertur ortus initium faciens, complet in ea quam ipse in Maii medio servat. [Col. 0366A] Tertium Geminorum a parte signiferi quam sol in medio Maii; quartum Cancri ab ea quam in medio [Col. 0367A] lustrat Junii facit principium ortus, et ideo juxta quosdam in octava sua parte recipit solstitium, juxta [Col. 0368A] vero sollicitiorem indaginem aliquot partibus, prius inde deflexo ad inferiora situ zodiaci, id est, signiferi [Col. 0369A] circuli; quintum Leonis signum a parte qua sol in medio Julii; sextum Virginis ab ea qua in medio [Col. 0370A] Augusti; septimum Librae ab ea qua in medio Septembri circumagitur inchoat oriri, quapropter et in [Col. 0371A] octava sua parte juxta vulgarem opinionem, sed juxta enucleatiorem sententiam aliquanto prius, locum autumnali [Col. 0372A] praebet aequinoctio. Hinc vergente ad brumalem zonam signifero octavum Scorpionis signum [Col. 0373A] a parte quam in medio Octobri, nonum Sagittarii ab ea quam in medio Novembri, decimum Capricorni [Col. 0374A] ab ea quam in medio Decembri sol inhabitat caput attollit, et propterea, ut vulgo creditur, in octava sua [Col. 0375A] parte, ut vero Aegyptus, mater artium, docet, aliquot partibus antea, brumali solstitio dedicat mansionem; dein, reverso ad altiora signiferi cursu circuli, undecimum Aquarii sidus a parte solari mediantis Januarii; duodecimum Piscium ab eadem parte Februarii verticem erigens, finitur in medio Martii, ubi Aries subsequens ortus sui pandit initium, si quidem omnia signa, etsi non formae figura, regionum tamen [Col. 0376A] suarum conjunctione et computandi sibi ratione cohaerent, de quibus poeta:

Idcirco certis dimensum partibus orbem,
Per duodena regit mundi sol aureus astra.
Signifer autem lacteum circulum in Sagittario recipit et Geminis. Multa hinc dici poterant, sed haec melius a colloquente quam a scribente fiunt. Sane quia de planetarum quarum per signiferum circulum [Col. 0377A] meatus est ordine et tempore supra memoravimus, tantum nunc dicamus quia sol CCCLXV diebus et VI horis, luna XXVII diebus et VIII horis, zodiaci ambitum lustrant; singula vero signa sol tricenis diebus, denis horis ac semisse, luna autem binis diebus et [Col. 0378A] senis horis ac besse unius horae perlabitur. Si autem quaeris bessis quid significet, et in principiis hujus opusculi de calculis diximus, et hunc breviter repetimus. Tanto minus est bessis ab integra hora, quantum VIII a XII, XX a XXX, X a XV; tertia enim parte [Col. 0379A] subtracta, quoties duae solum remanent, ipsae duae partes bessis, ipsa tertia triens nuncupatur. Errant ergo qui lunam tricenis diebus tantum spatii coelestis, quantum CCCLX et V solem percurrere dicunt, cum manifesta veritas prodat quod et supra perstrinximus, [Col. 0380A] lunam XXVII diebus et tertia diei parte tantum conficere cursum, quantum CCCLXV diebus et quarta diei parte constat conficere solem, et quantum spatii in uno suo mense lunam, tantum in tredecim suis [1 1Kb] solis explere circuitum.



CAPUT XVII. De lunae cursu per signa.
[63Kb] [Col. 0381A]

Luna quotidie quatuor punctis, sive crescens a sole longius abit, seu decrescens soli vicinior quam pridie fuerat redditur; singula autem signa decem punctos habent, id est, duas horas, sicut et superius [Col. 0382A] admonuimus; quinque puncti horam faciunt. Et ideo si vis scire in quo signo luna est, sume lunam quam volueris, utputa quintam, multiplica per quatuor, fiunt viginti; partire per decem, bis deni vies; duobus ergo signis quinta luna semper a sole distat. Item sume octavam lunam, multiplica per quatuor, fiunt triginta duo, partire per decem, ter deni tries, [Col. 0383A] et remanent duo; tribus ergo signis et duobus punctis, octava luna semper a sole dirimitur. Duos autem punctos sex partes intellige, id est, quantum sol in zodiaco sex diebus conficit itineris, punctus siquidem habet tres partes, quia signum quoque decem punctos, triginta autem habet partes. Item sume nonam decimam lunam, multiplica per quatuor, fiunt septuaginta [Col. 0384A] sex; partire per decem, septies deni septais, et remanent sex; septem ergo signis et hora una, quod est dimidium signi, ac puncto, id est, tribus partibus, nona decima semper in itinere quo coeperat a sole digressa est. Et ne suspicio tibi forte argumenti fallentis incidat, quaere ad diametrum coeli, quod quintam decimam lunam tenere nemo est [Col. 0385A] qui dubitet, multiplica quindecim per quatuor, fiunt sexaginta; partire per decem, sexies deni sexais, sex enim signis duodecim luna semper, id est, dimidio sphaerae coelestis a sole discernitur, sive ante, seu retro respexeris. Denique orbem lunae, quoties plenissimus est, contra solem cernis oppositum, humilem videlicet sole sublimi, et sublimem humili, quia [Col. 0386A] nimirum cum sole aestivum tenente circulum plena est, ipsa tenet brumalem; cum sole devexo in brumalem plena est, ipsam solstitiali scandere circulo nox longissima prodit; at cum iste aequinoctium in plenilunio, tum illa alterum servat, et quot partibus sol aequinoctium, vel solstitium, quod nuperrime lustraverat transiit, totidem partibus luna plena, ve [Col. 0387A] aequinoctium, vel solstitium, quod contra est, paret esse transgressa.



CAPUT XVIII. De lunae discursu si quis signa ignorat.
[4Kb]

Quod si quis, signorum nescius, lunares tamen [Col. 0388A] cursus agnoscendi cupidus est, noverit et ipse solem quotidie partem unam zodiaci sui complere; neque enim aliud partes zodiaci, quam quotidianos solis in coelo debemus sentire progressus; lunam vero quotidie XIII partes ejusdem zodiaci conficere, id est, [Col. 0389A] punctos quatuor, et unam partem; et quia illa XIII partes complente sol unam complet, inde fieri ut, sicut supra docuimus, non plus quotidiano progressu a sole, quam quaternis punctis, hoc est, duodenis partibus, elongetur. Ponat ergo lunam ubilibet computare voluerit, utpote in Kal. Januarias primam: haec ubi prima noctem diemque transegerit, illum coeli locum tenet, quem sol XIII mensis ejusdem die completo. Ubi secunda est, multiplica duo per quatuor, fiunt octo. Item ut de punctis ad partes pervenias, multiplica VIII per III, fiunt XXIIII. Illam ergo coeli partem tenet luna II in IIII Nonas Januarias, quam sol viginti quatuor ab hinc die confecto. Ubi tertia est, multiplica III per quatuor, fiunt XII, partire per decem, decies asse decus, et remanent duo [Col. 0389B] puncti, id est, VI partes; illam ergo coeli partem tenet luna III quam sol mense toto et diebus VI post tertium Nonas Januarias exactis, id est, VI post tertium Nonas Februarias die consummato. Ubi quarta est, multiplica haec per IIII, fiunt XVI, partire per decem, decies asse decus, et remanent VI puncti, id est, partes X et VIII. Illam igitur coeli partem tenet luna quarta, quam sol mense expleto ac X et VIII diebus post pridie Nonas Januarias. Ubi quinta est, multiplica V per IIII, fiunt XX, partire per decem, bis deni vies; duobus ergo mensibus expletis, adveniet sol partem coeli quam luna quinta tenet, id est, die Nonarum Martiarum. Ubi octava est VI Idus Januarias, multiplica VIII per IIII, fiunt XXXII, partire per decem, ter deni tries, et remanent duo [Col. 0389C] puncti, id est, VI partes coeli, illam partem coeli tenet luna VIII in VI Iduum Januariarum die quam sol aditurus est post tres ab hinc menses, et dies VI, id est, VI die post VI Idus Apriles. Ubi XIX est XIIII Kalendas Februarias, multiplica per IIII, fiunt [Col. 0390A] LXXVI, partire per decem, septies deni septais, et remanent VI, multiplica haec per III, fiunt X et VIII. Illam partem coeli circumvolat luna XIX in XIIII Kal. Februarias, quam sol post VII ab hinc menses ac dies X et VIII, id est, XVIII die post XIIII Kalend. Septemb., qui est VIII Iduum Septemb. dies. Et ne scrupulus tibi forte argumenti fallentis incidat, proba ad diametrum anni, quod XV tenere lunam rarus qui nesciat, multiplica XV per IIII, fiunt LX, partire per decem, sexies seni sexais; VI enim mensibus exactis, id est, medio circuitus anni confecto itinere, sol ingredietur partem coeli qua luna XV circumfertur. Et quia tunc XV Jan. dies est, nimirum illam partem sol XV die Julii mensis adibit. Et ut ad summum veniamus, sume XXX lunam, quae tunc fit III [Col. 0390B] Kal. Feb., multiplica per IIII, fiunt CXX; partire per decem, duodecies deni centum vies, illa coeli parte luna XXX currit, quam XII mensibus exactis, id est, toto anni circulo transacto, est sol obtenturus. Ipsa est enim pars eadem in qua et nunc conversatus lunam suo receperat in coitu. Quae ut manifestiora cuilibet etiam tardioris ingenii reddantur, per singulas lunae aetates quantum ea distet a sole distinctius adnotare curavimus. Prima ergo luna ubi suam perfecerit aetatem, elongatur a sole spatio dierum XII, secunda spatio dierum XXIIII, tertia spatio mensis unius et dierum sex, quarta spatio mensis unius et dierum decem et octo, quinta spatio mensium duorum, sexta spatio mensium II et dierum duodecim, septima spatio mensium II et dierum XX III, [Col. 0390C] octava spatio mensium trium et dierum sex, nona spatio mensium III et dierum XVIII, decima spatio mensium quatuor, undecima spatio mensium quatuor et dierum duodecim, duodecima spatio mensium quatuor et dierum viginti [Col. 0391A] quatuor, tertia decima spatio mensium V et dierum sex, quarta decima spatio mensium V et dierum XVIII, quinta decima spatio mensium VI, decima sexta spatio mensium VI et dierum duodecim, decima septima spatio mensium sex et dierum viginti quatuor, decima octava spatio mensium septem et dierum sex, decima nona spatio mensium VII et dierum XVIII, vigesima spatio mensium octo, vigesima prima spatio mensium octo et dierum duodecim, vigesima secunda spatio mensium octo et dierum viginti quatuor, vigesima tertia spatio mensium IX et dierum sex, vigesima quarta spatio mensium novem, et dierum decem et octo, vigesima quinta spatio mensium X, vigesima sexta spatio mensium X et dierum duodecim, vigesima septima [Col. 0391B] spatio mensium X et dierum viginti quatuor, vigesima octava spatio mensium undecim et dierum VI, vigesima nona spatio mensium undecim, et dierum XVIII, tricesima spatio mensium duodecim.



CAPUT XIX. De eodem si qui computare non didicerunt.
[6Kb] [Col. 0392A]

Si quis vero etiam calculandi minus idoneus lunaris tamen circuitus existit curiosus, et huic ad capacitatem ingenioli sui commodamus argumentum, quo id quod quaerit inveniat: siquidem totam annalis circuitus seriem, quae duodecim mensibus continetur, alphabetis distinximus, ita duntaxat, ut primus et secundus ordo vicenos et septenos dies, tertius autem uno amplius complectatur, illo videlicet qui de tertio repetitis VIII horis superfluis accrescit. Et ut diebus quos signare volebamus litterae sufficerent, non singulis has diebus, sed alternis apposuimus, atque ideo non ultra o litteram alphabetum tangere opus erat. [Col. 0392B] Praeposuimus eidem operi paginam regularem, quae X et IX alphabeta hujusmodi a diversis literis inchoantia, totidem annorum circuli decennovenalis caperet, simul et mensium singulorum signorumque [Col. 0393A] vocabula duodecim, quae hoc ordine disposita est, juxta numerum dierum quibus luna zodiacum pervolat: XXVII lineas habet in longitudine, nominibus signorum ante, nominibus vero mensium retro adnotatas, ut qui signorum imperitus est ex mensium tamen notitia possit invenire quod quaerit; X vero et IX habet in latitudine lineas quae ordinem decennovenalis circuli supra adnotato annorum numero praemonstret. Cum igitur anno quolibet diem quemlibet quo in signo vel cujus mensis in partibus lunam habeat scire volueris, aperto Codice nota litteram, quae eidem sit praeposita diei, et recurrens ad regularem paginam, in qua litterarum est distincta congeries, eodemque statim anno ex titulo frontis invento, illam quam quaerebas litteram ejusdem diei invenies, atque [Col. 0393B] ante ac retro inspiciens, quod signum quemve mensem e regione habeat adnotabis. Ponamus aliquod quod ad caetera, lector, convalescat exemplum. Quaeris ubi sit luna, verbi gratia, in Cal. Aprilis anno VI circuli decennovenalis: aperi Codicem, quaere diem Calendarum memoratarum, invenies e litteram praescriptam; recurre ad paginam regularem, videbis annum VI, perspecto ejus alphabeto, e litteram reperies, circumfer oculos ad latera, hinc geminorum extrema, illinc Junii mensis initia deprehendes esse notata. Et sive eruditus, sive simplex es lector, palam te quod cupiebas investigasse laetaberis. Insuper et toto illo anno quibuscunque diebus e litteram videris adscriptam, sive crescentem, seu decrescentem, [Col. 0394A] in iisdem coeli partibus lunam noveris esse conversatam. Non enim in hoc argumento, in detrimento an cremento suae lucis, in adverso an in coitu solis sit posita luna requiris, sed et si hoc scire desideras, aderit argumentum vetusta Aegyptiorum observatione traditum.



CAPUT XX. Quota sit luna in Calendas quasque.
[5Kb]

Primo decennovenalis circuli anno, in quo nullae sunt epactae in Calendas Januarias nona est luna, in Calendas Februarias decima, in Calendas Martias VIIII, in Calendas Apriles X, in Calendas Maias XI, in Calendas Junias XII, in Calendas Julias XIII, in Calendas Augustas XIIII, in Calendas Septembres XV, in Calendas Octobres XVI, in Calendas Novembres [Col. 0394B] XVII, in Calendas Decembres XVIII. Hos tibi numeros pro regularibus singulorum mensium sume, quibus annuas addens epactas, luna quota sit per Calendas quasque sine errore reperies. Si enim vis scire quota sit luna in Calendas Januarias anno secundo circuli decennovenalis, tene IX regulares, adde epactas XI, fiunt XX, vigesima est luna. Si vis scire quota est luna in Calendas Junias anno tertio, tene regulares XII, adde epactas anni illius XXII, fiunt XXXIIII; tolle XXX, remanent IIII, quarta est luna in Calendas memoratas. Quod si quis objecerit vel hujus, vel praecedentis argumenti alicubi ordinem vacillare, doceat ipse in hujusmodi quaestionibus indagandis veracius et compendiosius argumentum, et nos libenter [Col. 0395A] gratanterque accipiemus. Hoc autem praecedens quod commemoravimus argumentum, et nonnullis ad transcribendum jam dedimus, et in principiis hujus nostri opusculi praefigendum esse censemus. Porro praesens argumentum quod de luna Calendarum quaerenda posuimus, hoc tantum loco commemorasse et docuisse sufficiat. Nam cognita quota sit in Calendas luna, facile etiam caeteris cujusque mensis diebus qua sit aetate, cantato ipso mense et concurrentibus digitis, apparebit. Sunt autem anni tres circuli decennovenalis, in quibus idem argumentum stabilitatem sui tenoris conservare nequeat: octavus videlicet, undecimus, et nonus decimus, cui causam notandi varia facit ac dispersa per annum embolismorum insertio. Siquidem anno octavo luna Calendarum [Col. 0395B] Maiarum juxta rationem quidem argumenti XXVIII computatur, sed propter embolismum, qui in Martio mense inseritur, XXVII probatur existere. Item in Calendas Julias juxta argumentum XXX fieri potuit luna, sed propter adjectionem diei quem superfluitas embolismi attulerat, fit XXIX. Item anno XI, quia luna embolismi pridie Nonas Decembres accenditur, facit lunam in Calendas Martias vigesimam esse et octavam, cum hanc ratio argumenti XXIX tunc existere doceat. Item anno XIX, quia luna embolismi tertio die Nonarum Martiarum incipit, cogit lunam in Calendas Maias XXVIII computari cum XXIX secundum argumenti calculationem canatur, quo etiam anno ratio saltus lunaris, de quo in sequentibus dicemus, fidem ejusdem argumenti impugnat. Si enim [Col. 0395C] ipsum argumentum juxta Aegyptios a Septembri mense, ubi principium est anni eorum, inchoaveris, necesse est ut luna Julii mensis eo anno XXIX dies ut nunquam alias habeat, uno, videlicet ratione saltus, amisso, et ob id luna Calendarum Augustarum tertia reddatur, quae juxta argumenti regulam secunda computabatur. Si vero, juxta hoc quod nos supra docuimus, a Januario principium argumenti sumere mavis, eodem ordine luna in Calendas Decembres VII incurrit, quae juxta argumentum sexta fieri debuisse putabatur, quia nimirum luna Novembris mensis unam amittit diem, et pro XXX consuetis XXIX solum diebus cogitur esse contenta. Quae profecto omnia melius colloquendo quam scribendo docentur. Non autem transitorie commemorandum quod hoc [Col. 0395D] argumentum a Septembri quidam incipiunt, ponentes [Col. 0396A] eidem Septembri regulares V, Octobri V, Novembri VII, Decembri VII, et caetera, ut supra nos posuimus: quod ob auctoritatem Aegyptiorum rationabiliter prorsus agunt, ut a quibus origo computandi sumpta est, horum quoque in computando anni principium imitentur. Verum aliis aptius multo et expeditius videtur ut computatio omnis, quantum non necessitas rationis obsistat, a principio anni sui etiam apud Romanos incipiat, et usque ad terminum anni ratio atque intemerato ordine procurrat.



CAPUT XXI. Quae sit feria in Calendis.
[2Kb]

Simile autem huic tradunt argumentum ad inveniendam diem Calendarum promptissimum, ita duntaxat, ut aliis utens regularibus, quod in hoc per epactas [Col. 0396B] facis, in illo facies per concurrentes septimanae [C. Septem] dies. Habet ergo regulares Januarius II, Februarius VI, Martius V, Apriles I, Maius III, Junius VI, Julius I, Augustus IIII, September VII, October II, November V, December VII. Qui videlicet regulares hoc specialiter indicant, quota sit feria per Calendas, eo anno quo septem concurrentes adscripti sunt dies; caeteris vero annis addes concurrentes quotquot in praesenti fuerint adnotati ad regulares mensium singulorum, et ita diem Calendarum sine errore semper invenies. Hoc tantum memor esto, ut cum imminente anno bissextili unus concurrentium intermittendus est dies, eo tamen numero quem intermissurus es in Januario Februarioque utaris, ac in Calendis primum Martiis per illum qui circulo continetur [Col. 0396C] solis computare incipias. Cum ergo diem Calendarum, verbi gratia, Januariarum quaerere vis, dicis Januarius II, adde concurrentes septimanae dies, qui fuerunt anno quo computas, utpote III, fiunt quinque, quinta feria intrant Calendae Januariae. Item anno qui sex habet concurrentes, sume V regulares mensis Martii, adde concurrentes sex, fiunt undecim; tolle septem, remanent quatuor; quarta feria sunt Calendae Martiae.



CAPUT XXII. Argumentum de qualibet luna vel feria.
[2Kb]

Est etiam vetus argumentum, non modo de Calendarum, verum et de quorumlibet inter Calendas dierum luna vel feria dignoscenda repertum, aliquanto quidem gravius ad discendum, sed majorum [Col. 0396D] tamen nobis auctoritate contraditum, atque ideo [Col. 0397A] minoribus nostra aeque solertia tradendum. Si ergo vis scire hoc vel illo die quota sit luna, computa dies a principio mensis Januarii usque in diem de quo inquiris, et cum scieris, adde aetatem lunae quae fuit in Calendis Januariis; partire omnia per LIX, et si amplius XXX remanserint, tolle triginta, et quod superest ipsa est luna diei quam quaeris. Item si vis scire hoc vel illo die quota sit feria, computa dies a Calendis Januariis usque in diem de quo inquiris; et cum noveris, adde feriam quae fuit die Calendarum Januariarum; et si bissextilis annus est, etiam bissexti diem postquam transierit augmentare memento: partire omnia per septem, et quod remanet diem tibi septimanae quae sit ubicunque quaeris ostendet. Quod ita solum sine labore currit argumentum, [Col. 0397B] si numerum mensium singulorum per Calendas, Nonas et Idus memoriter decantare consuescas.

Januarius in Calendas I, in Nonas V, in Idus XIII.

Februarius in Calendas XXXII, in Nonas XXXVI, in Idus XLIIII.

Martius in Calendas XL, in Nonas LXVI, in Idus LXXIIII.

Aprilis in Calendas XCI, in Nonas XCV, in Idus CIII.

Maius in Calendas CXXI, in Nonas CXXVII, in Idus CXXXV.

Junius in Calendas CLII, in Nonas CLVI, in Idus CLXIIII.

Julius in Cal. CLXXXII, in Nonas CLXXXVIII, in [Col. 0397C] Idus CXCVI.

Augustus in Calendas CCXIII, in Nonas CCXVII, in Idus CCXXV.

September in Cal. CCXLIIII, in Nonas CCXLVIII, in idus CCLVI.

October in Cal. CCLXXIIII, in Nonas CCLXXX, in Idus CCLXXXVIII.

November in Cal. CCCV, in Nonas CCCIX, in Idus CCCXVII.

December in Calendas CCCXXXV, in Nonas CCCXXXIX, in Idus CCCXLVII.

Si ergo scire vis, verbi gratia, anno quo per Calendas Januarias nona est luna, quota sit luna in Calendas Maias, dicito: Maius in Calendas CXXI; tolle Calendas, remanent CXX; adde IX, fiunt [Col. 0397D] CXXIX; partire LIX, quinquagies novies bini centum decus octus: tolle CXVIII, remanent XI; undecima est luna in Calendas Maias. Si vis scire quota est luna in XV Calendas Junias, dicito: Junius in Calendas CLII; tolle XV Calendas Junias, remanent CXXXVII; adde IX, fiunt CXLVI; partire per LIX, quinquagies novies bini centum decus octus; tolle CXVIII, remanent XXVIII; vicesima octava [Col. 0398A] est luna in XV Calendas Junias. Si vis scire quota est luna VII Idus Decembres, dicito: December in Idus CCCXLVII; tolle VII, Idus remanent CCCXL; adde IX, fiunt CCCXLIX; partire per LIX, quinquagies novies quini CCXCV; tolle CCXCV, remanent LIIII; tolle XXX, remanent XXIIII; vicesima quarta est luna die memorato. Juvat hujusce argumenti usum, si calculator ultima quinquagesimae nonae partis diligentius memoriae commendat: quinquagies novies seni CCCLIIII, quinquagies novies quini CCXCV, quinquagies novies quaterni CCXXXVI, quinquagies novies terni CLXXVII, quinquagies novies bini CXVIII, quinquies novies assis IX. Eodem ordine diem septimanae quocunque volueris tempore adjuncto Calendarum Januariarum die requiris. Si [Col. 0398B] enim vis scire, verbi gratia, anno quo Calendae Januariae quinta feria celebrantur, octavo Calendarum Octobrium die quota feria sit, dicito: October in Calendas CCLXXIIII; tolle VIII Calendas Octobres, remanent CCLXVI; adde quintam feriam quae fuit in Calendis Januariis, fiunt CCLXXI; partire per VII, septies triceni ducenti decus, septies octoni quinquagies sexies, remanent V; quinta est feria octavo Calendas Octobres.



CAPUT XXIII. De aetate lunae si quis computare non potest.

Quod si adeo quis deses vel hebes est, ut absque omni labore computandi lunae cursum scire voluerit, innitatur alphabetis quae in annali videt libello juxta cursum distincta lunarem, ubi duos lunae circuitus, [Col. 0398C] id est, quinquagenos et novenos dies terna tenent alphabeta; et quamcunque litteram luna in hac aetate semel habet, eamdem per totum annum simili modo notatam in eadem semper aetate habere non desinit, nisi forte, quod tamen raro accidit, embolismorum haec ratio immutet. Verbi gratia, anno tertio cycli decennovenalis, luna quae triginta dies habitura est, semper ab a nudo incipit, secunda est in b, tertia in c, similiter nudis, id est, nullo puncto adnotatis, et sic ex ordine suam littera quaeque servat aetatem lunae. Item luna, quae undetriginta dies habitura est, ab l subnotato incipiens, secunda semper in m, tertia in n, simili figura notatis, et sic ex ordine recurrens luna suam cuique litterae restituit aetatem. [Col. 0398D] Discernendi enim gratia primum de ternis alphabetum nudis utrinque litteris, secundum subnotatis, tertium supernotatis, determinandum providit antiquitas.



CAPUT XXIV. Quot horis luna luceat.
[9Kb]

Tradunt quoque argumentum veteres quo luna cujusque aetatis quot horis luceat exploretur, quia [Col. 0399A] enim prima luna, inquiunt, quatuor punctos lucet, adjicitur hic numerus a secunda luna quotidie usque ad plenilunium, detrahiturque dehinc paribus spatiis in diminutionem. Et ideo si nosse vis luna secunda quot horas luceat, multiplica per quatuor duo, fiunt octo; partire per quinque, quia quinque puncti horam faciunt; quinquies asse quinquis, et remanent tres; horam ergo et tres punctos lucet luna secunda. Item multiplica tria per quatuor, fiunt duodecim; partire per quinque; quinquies bini decus, et remanent duo; duas horas et totidem punctos tertia luna lucet. Item ubi ad decimam lunam perveneris, multiplica per quatuor, fiunt quadraginta; partire per quintam partem; quinquies octoni quadrais; octo horas lucet decima luna. Et ne argumentum [Col. 0399B] dubium fore arbitreris, tene quindecim, inquiunt, et ubi pernox luna candet exquire; multiplica per quatuor, fiunt sexaginta, partire per [Col. 0400A] quinque; quinquies duodeni sexais; duodecim horas, id est, noctem integram, decima quinta luna perlustrat. Item si nosse vis, sexta decima et septima decima, et caeterae deinceps quot horis luceant lunae, recole per singulas quanto minus sint a triginta, et inde computandi crepidinem strue. Verbi gratia, si nosse vis vigesima quinta quam diu luceat luna, dicito: Quanto minus a triginta patebit, quia quinque; multiplica per quatuor, quater quinivies; partire per quinque, quinquies quaternivies; quatuor ergo horis splendet vigesima quinta, quomodo et quinta luna. Et quidem hoc argumentum tempore aequinoctiali legitima fixum statione perlabitur; verum longissimis in bruma noctibus, vel item aestate brevissimis, quarum alias duodecim horarum spatium [Col. 0400B] longe transcendere, alias nequaquam ad hoc pertingere posse constat, qua ratione lunam duodecim horas lucere credamus, nisi forte putamus non aequinoctiales [Col. 0401A] horas intelligendas, sed singulas quasque noctes pro suae mensura longitudinis, aut brevitatis [Col. 0402A] in duodecim particulas, quas horas vocitemus, aequa distributione findendas.



CAPUT XXV. Quando vel quare luna vel prona, vel supina, vel videatur erecta.
[15Kb] [Col. 0403A]

Sunt qui, auras explorare conati, dicant lunam novam, quoties supino cornu utroque videatur, tempestuosum mensem; quoties erecto uno, serenum portendere. Quod longe aliter esse naturalis ratio prodit. Quid enim? numquid credibile est lunae statum, qui fixus in aethere permanet, pro subjacentium [Col. 0404A] mutatione flabrorum, vel nubium posse aliorsum quam fuerat converti, et eam quasi futurae metu tempestatis aliquanto altius cornu, quam naturae ordo poscebat attollere? Maxime cum non omnibus in terris idem fluctuantium possit existere flatus aurarum, lunae autem status idem, eademque sit pro variante solis digressu conversio. Dicunt enim eam, sicut et beatus Augustinus in expositione psalmi decimi docet, non habere lumen proprium, sed a sole [Col. 0405A] illustrari. Sed quando cum illo est, eam partem ad nos habere, qua non illustratur, et ideo nihil in ea lucis videri; cum autem incipit ab illo recedere, illustrari ab ea etiam parte quam habet ad terram, et necessario incipere a cornibus, donec fiat quindecima contra solem. Tunc enim sole occidente oritur, ut quisquis occidentem solem observaverit, cum eum coeperit non videre, conversus ad orientem lunam surgere videat, atque inde ex alia parte, cum ei coeperit propinquare, illam partem ad nos convertere, qua non illustratur, donec ad cornua redeat, atque inde omnino non appareat, quia tunc illa pars quae illustratur sursum est ad coelum, ad terram autem illa quam radiare sol non potest. Cum ergo die crescente sol a meridianis plagis ad boreales paulatim partes [Col. 0406A] ascenderit, necesse est luna, quae eo tempore nata est, ociori transitu solem ad borealia signa praecurrat; atque ideo cum nova post occasum solis videtur, quae ad septentrionem solaris occasus occasura est, nimirum non juxta, sed supra solem sita est, quo inferiora ejus illustrante, aequalia pene cornua protendere et instar navis supina ire videtur. At reverso post solstitium aestivum ad inferiora et australia cursu solis, luna quoque illis nata mensibus, ad inferiora cursum tendat necesse est, unde fit ut quae ad australem partem solis, qui occiderat, occasura est, absque ulla dubietate cum primo post occasum solis apparet, non jam supra illum, sed juxta illum ad meridiem posita videatur. Atque ideo aquilonalia ejus latera sole aspectante cernuntur erecta progredi; [Col. 0407A] semper enim luna aversis a sole cornibus, rotundam sui partem pandit ad illum, cujus rationis ordine agitur, ut quo dies longior, eo sit nova luna excelsior; et quo brevior atque ad meridiem declivior est dies, eo dejectior nova luna cernatur. Et inde vulgi crevit opinio lunam, cum supina et celsior incedit, turbines tempestatum; cum vero erecta, et in [Col. 0408A] austros dejectior, tranquillitatem designare, quia is nimirum status est anni vertentis, ut sex mensibus, quibus decrescit dies, multo clementior sit aeris motus, quam reliquis sex. Eadem ratio est etiam lunae decrescentis, quare matutino in exortu nunc erecta, nunc supina appareat. Eadem cur interdiu saepe prona procedat, nimirum solis eam radiis superiore ex [Col. 0409A] loco tangentibus. Non ergo lunae conversio, quae naturalis est et fixa, potest futuri mensis portendere statum. Sed qui curiosi sunt hujusmodi rerum, coloris vel ejus, vel solis, vel coeli ipsius, aut stellarum, sive nubium mutatione, vel aliis quibuslibet indiciis saepe, statum aeris qui sit futurus explorant. Denique lunam quartam, si pura fuerit, neque obtusis cornibus, dare reliquis diebus usque ad exactum mensem indicium serenitatis existimant, et caetera talia.



CAPUT XXVI. Qua ratione luna cum sit situ inferior, superior sole aliquoties videatur.
[4Kb]

Nec mirari opus est, cum lunam per Australia signa currentem, multo inferius ac vicinius terrae quam solem, cum iisdem moratur in partibus, circuire [Col. 0409B] viderimus, quia videlicet multo inferius non solum sole, sed et Venere ac Mercurio, quae infimae stellarum sunt, luna in confinio aeris hujus turbulenti et puri decurrit aetheris. Denique et multi philosophorum solem abesse a luna undeviginti partes, quantas lunam ipsam a terra prodiderunt. Pythagoras vero, vir sagacis animi, a terra ad lunam CXXVI millia stadiorum esse collegit, ad solem ab ea duplum, inde ad duodecim signa triplicatum. Sed merito quaerere ac mirari sollicitus quisque potest quare luna in solstitiali circulo decurrens, tanto altior aestivo sole currere, quanto breviores videatur facere umbras. Unde paucis intimandum est quod hunc lunae progressum ultra solem in utraque coeli plaga, et [Col. 0409C] australi videlicet et septentrionali, signiferi gignat latitudo, porro in Australi ipsa quoque lunae ejusdem dejectio juvet. Siquidem signifer idem CCC quidem LXV partibus et quadrante per coeli ambitum longus, [Col. 0410A] sed XII est partibus latus; harum duas tantum medias sol, luna omnes pervagari consuevit. Quae cum Australes illius devenit in locos, aliquanto humilior hyberno sole apparet, non solum quia vicinior est terrae, sed etiam quia quinque fere partibus aliquoties, sive etiam sex solaris cursus terminos in meridiem transiit; et quanto amplius interiora Austri penetrat, tanto dejectior nostris, qui eam ab Aquilone speculamur, patet obtutibus. At cum solstitiali graditur in circulo, aliquanto saepe elatior sole videtur aestivo, quia cum propinquior sit terrae quam sol, quinque etiam vel sex partibus aliquando solis terminos ad Aquilonem transcendit, et idcirco nostris obtutibus, qui in terra positi utrumque sidus de inferioribus aspectamus, tanto eminentior coeli [Col. 0410B] culmina petere videtur quanto magis boreales sese recipit in partes. Quod hoc probabitur exemplo: Intrabis noctu in aliquam domum praegrandem, certe ecclesiam, longitudine, latitudine et altitudine praestantem, et innumera lucernarum ardentium copia pro illius cujus natalis est martyris honore repletam, inter quas duae maximae ac mirandi operis pharis suis quaeque suspensae ad laquearia catenis, sed quae tibi ex iis intranti vicinior, ipsa quoque est subjacenti pavimento vicinior; tanta autem vastitas domus, tanta est longe distantium celsitudo pharorum, ut magis nocturno visu lucem comasque flammarum, quam ipsa ignium valeas vasa dignoscere: nimirum ubi pharis appropinquare incipiens, recto intuitu oculos ad pharos, et per pharos ad [Col. 0410C] contra posita laqueariorum vel parietes loca sustuleris, illa tibi altior, quae vicinior est pharus apparebit; et quanto accesseris, tanto tibi quae submersior [Col. 0411A] est videbitur esse suspensior, donec, perspecta certius veritate, cuncta ut sunt posita cognoscas. Ita ergo et nos infra duo magna coeli luminaria siti, quia utrumque habemus ad meridiem, quo hoc quod inferius est in septentrionem se subrigendo magis magisque nobis appropiat, eo nobis oculos ad illa et per illa dirigentibus ad coelum, videtur esse illud sublimius, quod dejectius incedere manifesta ratione patebit.



CAPUT XXVII. De magnitudine, vel defectu solis et lunae.
[33Kb]

De magnitudine vel defectu solis, sive lunae, Plinius [Col. 0412A] Secundus in opere pulcherrimo naturalis Historiae ita describit: »Manifestum est solem interventu lunae occultari, lunamque terrae objectu, ac vices reddi, eosdem solis radios luna interpositu suo auferente terrae, terraque lunae. Hac subeunte repentinas obduci tenebras, rursumque illius umbra sidus hebetari: neque enim aliud esse noctem quam terrae umbram. Stati autem atque non menstrui sunt utrique defectus, propter obliquitatem signiferi, lunaeque multivagos, ut dictum est, flexus, non semper in scrupulis partium congruente siderum motu. Haec [Col. 0413A] ratio mortales animos subducit in coelum, ac velut inde contemplantibus trium maximarum rerum naturae partium magnitudinem detegit; non posset [Col. 0414A] quippe totus sol adimi terris intercedente luna, si terra major esset quam luna. Certior ex utroque vastitas solis aperitur, ut non sit necesse amplitudinem [Col. 0415A] ejus oculorum argumentis atque conjectura animi scrutari immensum esse, qui arborum in limitibus porrectarum in quotlibet passuum millia umbras paribus [Col. 0416A] jaciat intervallis, tanquam toto spatio medius.« Et paulo post: »Certum est, inquit, solis defectum, non nisi novissima, primave fieri luna, quod [Col. 0417A] vocant coitum, lunae autem non nisi plena semperque citra quam proxime fuerit; omnibus autem annis fieri utriusque sideris defectus, statutis diebus horisque [Col. 0418A] sub terra; nec tamen cum superne fiant ubique cerni, aliquando propter nebulam, saepius globo terrae obstante convexitatibus mundi, intra ducentos [Col. 0419A] annos Hipparchi sagacitate compertum est.« Sed ne gentilis tantum viri dictis videamur consummare capitulum, etiam Ecclesiae doctores quid de hoc senserint quaeramus. Beatus Hieronymus interpretans Evangelii sententiam, qua dictum est in Domini passione tenebras factas super terram: »Qui scripserunt, inquit, contra Evangelia, suspicantur deliquium solis, quod veris aestatisque temporibus accidere solet, discipulos Christi ob imperitiam super resurrectione Domini interpretatos, cum defectus solis nunquam nisi ortu lunae fieri soleat; nulli [Col. 0420A] autem dubium est, Paschae tempore lunam fuisse plenissimam.«



CAPUT XVIII. De effectiva lunae potentia.
[11Kb]

De effectiva lunae potentia beatus antistes Ambrosius in libro quarto Hexameron ita commemorat: »Similia de lunae ratione conveniunt, quae de consorte ejus ac fratre memoravimus, siquidem in id se induit ministerium in quod et frater, ut illuminet tenebras, foveat semina, augeat fructibus. Habet etiam pleraque a fratre distincta, ut quem tota die calor humorem [Col. 0421A] terrae siccaverit, eumdem exiguae noctis tempore ros reponat. Nam et ipsa luna larga roris adseritur. Denique cum serenior nox est, et luna pernox, tunc largior ros fertur arva perfundere, et plerique sub aere quiescentes, quo magis sub lumine fuissent lunae, eo plus humoris se capite collegisse senserunt. Unde et in Canticis dicit Christus ad Ecclesiam: Quoniam caput meum repletum est rore, et crines mei guttis noctis. Tum deinde minuitur et augetur, ut minor sit cum resurgit nova, et cum sit imminuta cumuletur, in quo grande mysterium est. Nam et defectui ejus compatiuntur elementa, et processu ejus quae fuerint exinanita cumulantur, ut animantium cerebra maritimorum humida: siquidem pleniores ostreae reperiri ferantur multaque alia, cum [Col. 0421B] globus lunaris adolescit. De arborum quoque internis idem allegant qui hoc usu proprio compererunt.« Haec beati Ambrosii verba etiam architectorum omnium ars et quotidianus usus adfirmat, qui observandum praecipue docent ut a quinta decima luna usque ad vicesimam et secundam arbores praecidantur, ex quibus vel liburnae texendae, vel publica quaeque sunt opera facienda. His enim tantum octo diebus caesa materies immunis servatur a carie, reliquis autem diebus praecisa etiam in eodem anno, interna vermium labe exesa in pulverem vertitur. Qui hoc quoque observant, ut post solstitium aestivum, id est, post mensem Julium, et Augustum, usque ad Calendas Januarias materias caedant. His namque mensibus arescente humore, sicciora, et ideo fortiora, sunt [Col. 0421C] ligna. Sed et lapis selenites in Perside potentiae lunaris effectum mirifice demonstrat, qui lunae continens imaginem, fulgore candido niveoque translucet, atque juxta cursum astri ipsius vel augeri diebus [Col. 0422A] singulis perhibetur, vel minui. His consentanea Basilius Caesareae Cappadociae reverendissimus antistes in sexto Hexameron libro scribit, dicens: »Opinor autem quod et animalibus creandis, caeterisque omnibus quae terra producit, non parva confertur ex lunae mutatione formatio; modo enim laxiora eorum corpora videntur et vacua, cum senescit; modo integra et repleta, cum crescit, quoniam humorem quemdam cum calore permixtum interius his latenter infundit. Quod ita esse demonstrant hi qui sub dio dormientes lucente luna, postquam surrexerint, inveniunt capita sua largissimo rore madentia. Sed et recentes carnes si sub luna jacuerint, fluida mox putredine corrumpuntur. Idemque significat pecorinum cerebrum, vel etiam viscera marinorum animalium, [Col. 0422B] quae sunt humectiora, necnon arborum medullae.« Et paulo post: »Sed aeris motus iisdem ipsis commutationibus continetur, sicut lunae novitas attestatur, quae ex longa plerumque serenitate subito nubium glomerationes et perturbationes exsuscitat. Euriporum quoque meatus refluus hoc indicat, vel etiam reciprocatio syrtium, quae vicinae habentur Oceano, quas pro lunae schematibus, concitari locorum accolae prodiderunt. Euripi etiam in utramque partem soliti sunt propria leniter fluenta convertere reliquo omni tempore; cum vero luna nascitur nullo modo possunt quiescere, sed vehementi fervore semper exaestuant, donec luna rursus appareat, sedationem commotis turbinibus allatura.«



CAPUT XXIX. De concordia maris et lunae.
[4Kb] [Col. 0422C]

Maxime autem prae omnibus admiranda tanta Oceani cum lunae cursu societas, qui ad omnem ejus [Col. 0423A] ortum omnemque occasum ipse quoque emisso sui fervoris, quod Graeci vocant, impetu littora late contegat, eodemque revocato detegat, ac dulces fluminum occursus salsis abunde commisceat simul et accumulet undis; nec mora praetereunte luna recedens et ipse, nativae has dulcedini mensuraeque relinquat, tanquam lunae quibusdam aspirationibus [Col. 0424A] invitus protrahatur, et iterum ejusdem vi cessante in mensuram propriam refundatur. Sicut enim luna, juxta quod et supra docuimus, IIII punctorum spacio quotidie tardius oriri, tardius occidere quam pridie orta est vel occiderat solet, ita etiam maris aestus uterque, sive diurnus sit, et nocturnus, seu matutinus et vespertinus, ejusdem pene temporis intervallo [Col. 0425A] tardius quotidie venire, tardius redire non desinit. Punctus autem quinta pars horae est, quinque enim puncti horam faciunt. Unde fit ut quia luna in duobus suis mensibus, id est, diebus LIX, quinquagies et septies terrae orbem circuit, aestus Oceani per tempus idem geminato hoc numero, id est, CXIIII vicibus, exundet ad superiora, et tot aeque vicibus suum relabatur in alveum, quia luna in XXIX diebus vicies octies terrae ambitum lustrat, et in XII horis quae ad naturalis usque mensis plenitudinem supersunt dimidium terrae circuit orbem, ut quae, verbi gratia, praeterito mense super terram meridie, nunc media nocte sub terra solem accendenda consequatur, per tantumdem temporis geminatis aestus sui vicibus, quinquagies septies.

   [Col. 0425B] Maria alta tumescant,
Obicibus ruptis, rursusque in seipsa residunt.
Quia luna in dimidio mensis spacio, hoc est, in XV noctibus ac diebus quater decies terram circumlabitur, insuper et dimidium terrae semel. Unde fit ut Orientem plena vespere teneat, quae pridem nova vespere Occidentem tenuerat. Mare per id temporis vicies novies adfluit simul et remeat; et sicut luna per dies XV, ut diximus, naturali cursus sui tarditate de occidente in orientem vespertina refunditur, et quae matutina hodie Orientem tenebat, post dies XV matutina in Occidente videbitur, ita etiam aestus Oceani nunc vespertinus post dies XV fit matutinus, ac contra matutinus, quotidiano detractus impedimento, vespertinus adsurgit. Et quoniam luna per [Col. 0425C] annum, id est, menses XII suos, qui sunt dies CCCLIIII, duodecim vicibus minus, hoc est, trecenties quadragies et bis, terrae ambit orbem, aestus Oceani tempore eodem DCLXXXIIII vicibus et ipse terras adluit ac resilit. Imitatur autem lunae cursum mare non solum communi accessu et recessu, sed etiam quodam sui status profectu defectuque perenni, ita ut non tardior solum quam pridie, verum etiam major minorve quotidie redeat aestus. Et crescentes quidem malinas, decrescentes autem placuit appellare ledones, qui, alternante per septenos octonosve dies successu, mensem inter se quemque quadriformi suae mutationis varietate dispertiunt. Saepe quidem aequa uterque sorte septenis diebus ac [Col. 0425D] dimidio cursum consummantes, saepe, vel ventis impellentibus, aut repellentibus, vel alia qualibet accedente sive naturali vi cogente, tardius citiusve venientes, aut minus ampliusve solito ferventes, ita ut aliquoties ordine turbato malina plures sibi aestus hoc mense, pauciores vindicet in alio; unde uterque motus nunc vespertino nasci, nunc matutino consuevit in aestu. Et siquidem aestu vespertino vel novilunio, vel plenilunio, instante malinam nasci contigerit, [Col. 0426A] idem aestus quotidie per VII malinae dies subsequentes fit major et violentior aestu matutino. Similiter matutino si fuerit malina orta sub aestu, matutinus jam majori per dies contegit aequore terras. Porro vespertinus finibus quos matutinus aestus coeperat contentus, ulterius cursum extendere negligit, quamvis quibusdam in mensibus uterque aestus in dissimili per omnia cremento proficit. Quanto autem plus aestus major littora terrasque contexerit, et fluvios ac freta compleverit, tanto latius recedens eadem littora maris exhaurire atque enudare consuevit. Unde videat qui potest an verum sit quod, Philippo teste, ferunt quidam atque confirmant, illam immensam maris Oceani effusionem per omnium regionum ac patriarum fluvios ituram, [Col. 0426B] uno puncto temporis fieri. Scimus enim nos, qui diversum Britannici maris littus incolimus, quod ubi hoc aequor aestuare coeperit, ipsa hora aliud incipiat ab aestu defervere; et hinc videtur quibusdam quia recedens aliunde aliorsum unda recurrat, iterumque relictis quos adierat finibus, priores festina repetat, ideoque se ad tempus major malina his littoribus abiens amplius abducat, ut alibi adveniens amplius exundare sufficiat, quod ex lunae cursu potest facillime deprehendi. Verbi gratia, hoc mare, posita circa brumalem solis auctum, vel solstitialem ejus occasum, luna, cujuscunque aetatis, sive super terram, seu sub terra sit, aestum solet attollere; at posita circa brumalem solis occubitum, vel solstitialis ejus exortum, reflectere. Porro aliis in partibus ab [Col. 0426C] ea coeli plaga recessum maris luna qua hic signat accessum; non solum autem, sed et in uno eodemque littore quo ad Boream mei habitant, multo me citius aestum maris omnem, qui vero ad Austrum, multo serius accipere pariter et refundere solent, servante quibusque in regionibus luna semper regulam societatis ad mare quamcunque semel acceperit. Ergo malinam quinque fere ante novam sive plenam lunam diebus, ledonem totidem ante dividuam saepius incipere comperimus, et circa aequinoctia duo majores solito aestus adsurgere, inanes vero bruma, et magis solstitio, semperque luna in Aquilonia et a terris longius recedente, mitiores, quam cum in Austro digressa propriore nisu vim suam exercet, aestus adfluere, naturalis ratio cogit. Per denos autem et [Col. 0426D] novenos annos, juxta lunaris circuli ordinem, etiam maris cursus ad principia motus et paria incrementa recurrit.



CAPUT XXX. De aequinoctiis et solstitiis.
[18Kb]

De aequinoctiis, quod octavo Calendarum Aprilium, et octavo Calendarum Octobrium, et de solstitiis, quod octavo Calendarum Juliarum, et octavo Calendarum [Col. 0427A] Januariarum die sint notanda, multorum late et sapientium saeculi, et Christianorum sententia claret. Denique Plinius Secundus, idem orator et philosophus, in libro secundo Naturalis historiae: »Sol autem, inquit, ipse quatuor differentias habet: bis aequata nocte diei, vere et autumno in centrum incidens terrae, octavis in partibus Arietis ac Librae; bis permutatis spaciis in auctum diei bruma octava in parte Capricorni; noctis vero solstitio totidem in partibus Cancri. In aequalitatis causa obliquitas signiferi est, cum pars aequa mundi super subterque terras omnibus fiat momentis. Sed quae recta in exortu suo consurgunt signa, longiore tractu tenent lucem; quae vero obliqua, ocyore transeunt spacio.« Sed et Hippocrates Antigono regi [Col. 0427B] scribens, per anni spacium qualiter ad praecavendas imbecillitates se observare deberet, ita dicit: »Itaque exordium incipiamus a solstitio, id est, VIII Calendas Januarias, ex qua die humor corporibus crescit usque ad aequinoctium vernum, qui sunt dies XC. Hoc tempus auget hominis phlegma, ex quo frequenter nascitur hominibus catharrus, et distillatio uvae, et punctio laterum, caligo et tinnitus aurium, et odorari nihil possunt. Tali igitur tempore utere calidis et laseratis, et optimis cibis piper habentibus et sinapi, raro lana, caput vero sine intermissione purga; vino indulge, Veneri non parce dies XLV. Proxime sequentes autem sunt ex supradicto [Col. 0428A] dicto die usque ad aequinoctium vernum dies XC, ex supradicto die VIII Calendas Aprilis usque ad VIII Idus Maias sunt dies XLV. His diebus augentur hominibus humores dulces, id est, sanguis. Utere bene olentibus cibis et acerrimis. Item ex die octavo Idus Maias usque in diem octavum Calendas Julias XLV. His diebus crescit bilis amara, id est, cholera rubea. Utere cibis dulcibus, vino indulge, Veneri parce, jejunia minime exequere. Item incipit tempus aestivum ex die octavo Calendas Julias, ipso momento incrementa fellis rubei amittuntur, et cholera nigra adcrescit, quod esse constat usque ad aequinoctium autumni, id est, usque ad tempora frigoris. Utere cibis dulcibus cunctis, et bene olentibus, et frigidioribus, et qui ventrem molliant per dies XC. [Col. 0428B] Ab aequinoctio autem autumni, quod est ex die VIII Calendarum Octobrium usque in diem octavum Calendarum Januarium, desinit nigri fellis amaritudo, et humoris crassitudo augetur. Utere cibis calidis et acerrimis omnibus, et abstine Venere, et manus lavabis. Ex die supra scripto usque in occasum Vergiliarum, hoc est, in diem sextum Idus Febr., sunt dies XLVI in occasum Pleiadum. De hac hora hominibus sanguis adcrescit. Convenit ergo comedere laetissimos [An lautissimos?] cibos, et indulgere vino et Veneri: dies sunt ii hiberni XLVII.« Haec quidem gentiles, quibus non dissimilia de tempore etiam perplures Ecclesiae tradidere magistri, dicentes: VIII Calendas [Col. 0429A] Aprilis in aequinoctio verno Dominum conceptum et passum, eumdem in solstitio brumali VIII Calendas Januarias natum. Item beatum praecursorem et baptistam Domini VIII Calendas Octobres in aequinoctio autumnali conceptum, et in aestivo solstitio VIII Calendas Julias natum; addita insuper expositione, quod auctorem lucis aeternae cum cremento lucis temporariae concipi simul et nasci deceret. Poenitentiae vero praeconem, quem oportebat minui, cum inchoata minoratione lucis generari pariter et concipi. Verum quia sicut in ratione paschali didicimus aequinoctium vernale duodecimo Calendarum Aprilium die cunctorum Orientalium sententiis, et maxime Aegyptiorum, quos calculandi esse peritissimos constat, specialiter adnotatur, caeteros quoque tres [Col. 0429B] temporum articulos putamus aliquanto priusquam vulgaria scripta continent esse notandos. Ut enim de aequinoctio verno, quod caput esse memoratarum quatuor mutationum annalium mundi origo docet, breviter loquamur, regula tenet ecclesiasticae observationis, a Nicaeno confirmata concilio, ut Paschae dies ab XI Calendas Apriles usque in VII Calendas Maias inquiratur. Item catholicae institutionis regula praecipit ut ante vernalis aequinoctii transgressum Pascha non celebretur. Qui igitur VIII Calendarum Aprilium die putat aequinoctium, necesse est idem aut ante aequinoctium Pascha celebrari licitum dicat, [Col. 0430A] aut ante octavum Calendarum Aprilium diem Pascha celebrari licitum neget. Ipsum quoque Pascha, quod Dominus pridie quam pateretur cum discipulis fecit, aut IX Calendarum Aprilium die non fuisse, aut ante aequinoctium fuisse confirmet; non enim nostri tantum temporis, sed etiam legalis et Mosaica decernit institutio, non ante transcensum hujus aequinoctii diem festi paschalis esse celebrandum, sicut, attestante Anatholio, evidenter docet Philo et Josephus, sicut eorum antiquiores AGATHOBOLUS, et ab eo eruditus ARISTOBOLUS ex Paneade, qui unus ex illis LXX senioribus fuit qui missi fuerunt a Pontificibus ad Ptolemaeum regem Hebraeorum libros interpretari in Graecum sermonem, quique multa ex traditionibus Moysi proponenti regi percunctantique [Col. 0430B] responderunt. Ipsi ergo cum quaestiones Exodi exponerent, dixerunt Pascha non prius esse immolandum quam aequinoctium vernale transiret. Unde nos necesse est, ob conservandam veritatis regulam, dicamus aperte, et Pascha ante aequinoctium tenebrasque devictas non immolandum, et hoc aequinoctium duodecimo Calendarum Aprilium diei veraciter adscribendum, sicut non solum auctoritate paterna, sed et horologica consideratione docemur; sed et caetera tria temporum hujusmodi confinia simili ratione aliquot diebus ante octavum Calendarum sequentium esse notanda.



CAPUT XXXI. De dispari longitudine dierum et vario statu umbrarum.
[49Kb] [Col. 0431A]

Et quidem aequinoctialis dies omni mundo aequalis et una est; verum solstitialis et caeteri omnes diversae longitudinis pro ratione climatum disparium sunt et umbrarum, quod et libri vel Christianorum, vel gentilium industria editi, et testes idonei, qui de utrisque partibus, et borealibus scilicet et meridianis advenere, luce clarius pandunt. Denique beatus Ambrosius, in libro quarto Hexameron, de temporibus et discursu solis disputans, ait inter caetera: »Medio quoque die minor umbra, quam vel in principio est diei, vel fine, et hoc apud nos in parte occidentis. Caeterum sunt qui per duos totius anni dies sine [Col. 0431B] umbra fiunt in partibus meridianis, eo quod solem habentes super verticem suum, undique per circuitum illuminentur, unde et dicuntur Graece. Plerique etiam ferunt sic e regione ex alto ferri solem, ut per angustiam puteorum aquam, quae in profundo est, viderint refulgere. Esse autem dicuntur in meridiano, qui vocantur, eo quod umbram ex utroque latere transmittant.« Et paulo post: »Sunt enim in hoc quem nos incolimus orbe terrarum, circa meridiem positi, qui in Australem plagam videantur umbram transmittere, hoc autem fieri dicitur summo aestu, cum in Aquilonem sol dirigitur.« Cui paria scribit Basilius, et ipse in expositione Geneseos. Sed et Plinius secularibus literis, sed non contemnendis, haec ipsa latius exequens [Col. 0431C] ita scribit: »Vasaque horoscopii non eadem sunt usui in trecentis stadiis, aut ut longissime in quingentis, mutantibus semet umbris solis; itaque umbilici, quem gnomonem appellant, umbra in Aegypto [Col. 0432A] meridiano tempore, aequinoctii die, paulo plus quam dimidiam gnomonis mensuram efficit. In urbe Roma nona pars gnomonis deest umbrae. In oppido Ancona superest quinta tricesima. In parte Italiae, quae Venetia appellatur, iisdem horis umbra gnomoni par fit. Simili modo tradunt in Syene oppido, quod est supra Alexandriam V millibus stadiorum, solstitii die medio nullam umbram jaci, puteumque ejus experimenti gratia factum, totum illuminari, ex quo apparet tum solem illi loco supra verticem esse; quod et in India supra flumen Hypasim fieri tempore eodem Onesicritus scripsit; constatque in Berenice urbe Troglodytarum, unde stadiis MMMMDCCCXX in eadem Ptolemaide oppido, quod in margine Rubri maris ad primos elephantorum venatus conditum [Col. 0432B] est, hoc idem ante solstitium quadragenis quinis diebus totidemque postea fieri, et post eos XC dies in meridiem umbras jaci. Rursus in Meroe insula, quae caput gentis Aethiopum, V millibus stadiorum a Syene, in amne Nilo habitatur, bis anno absumi umbras, sole [1 1Kb] devicesimam Tauri partem, et quartam decimam Leonis obtinente. In Indiae gente Oretum mons est, Malaeus nomine, juxta quem umbrae aestate in Austrum, hyeme ad Septentrionem jaciuntur: XV tantum noctibus ibi apparet Septentrio. In India Patalis celeberrimo portu sol dexter oritur, umbrae in meridiem cadunt, Septentrionem ibi Alexandro morante adnotatum, prima tantum parte noctis aspici. Onesicritus dux ejus scripsit, quibus in locis Indiae umbrae non sint, Septentrionem non conspici; [Col. 0432C] ex eo loca appellari Ascia, nec horas dinumerari ibi. Et tota Troglodytice umbras bis XLV diebus in anno Eratosthenes in contrarium cadere prodidit. Sic fit, ut vario lucis incremento in Meroe longissimus dies [Col. 0433A] XII horas aequinoctiales, et VIII partes unius horae colligat, Alexandriae vero XIIII horas, in Italia XV, in Britannia XVII, ubi aestate lucidae noctes haud dubie repromittunt id quod cogit ratio credi, solstitii diebus accedente sole propius verticem mundi, angusto lucis ambitu subjecta terrae continuos dies habere [Col. 0434A] senis mensibus, noctesque e diverso ad brumam remoto. Quod fieri in Insula Thule Pythias Massiliensis scribit, VI dierum navigatione in Septentrionem a Britannia distante.« Haec de longitudine dispari solstitialium dierum Plinius intexendo, etiam brumalium dierum quae sit in partibus longitudo subintelligendum [Col. 0435A] reliquit. Sed et noctis utroque tempore quae sit mensura, aeque clarum reddidit, quia necesse est cujuscunque sint longitudinis dies, simul et nox XXIIII horarum spacium compleant. Sed notandum quod [1 1Kb] de Thule aliter scripsit Solinus: [Col. 0436A] »Thule, inquit, ultima, in qua aestivo solstitio, solo de cancri sidere faciente transitum, nox nulla; brumali solstitio perinde nullus dies.« Quod Plinius quoque in libro septimo non praetermisit: »Ultima, inquiens, omnium quae memorantur Thule, in qua [Col. 0437A] solstitio nullas esse noctes indicavimus, Cancri signum sole transeunte, nullosque contra per brumam dies. Hoc quidam senis mensibus fieri arbitrantur.«



CAPUT XXXII. Causa inaequalitatis dierum eorundem.
[33Kb]

Causa autem inaequalitatis eorundem dierum terrae rotunditas est; neque enim frustra et in Scripturae divinae, et in communium literarum paginis orbis [Col. 0437B] terrae vocatur. Est enim revera orbis idem in medio [Col. 0438A] totius mundi positus, non in latitudinis solum gyro, quasi instar scuti rotundus, sed instar potius pilae undiqueversum aequali rotunditate persimilis, neque autem in tantae mole magnitudinis, quamvis enormem, montium valliumque distantiam, quantum in pila ludica unum digitum, tantum addere vel demere crediderim. Talis ergo schematis terra mortalibus ad inhabitandum data, solis circuitus in hoc mundo lucentis certa ratione constitutionis Dei, alibi [Col. 0438B] diem exhibet, alibi noctem relinquit. Et quia, sicut [Col. 0439A] Ecclesiastes ait, Oritur sol, et occidit, et in locum suum revertitur, ibique renascens gyrat per Meridiem, et flectitur ad Aquilonem, necesse est circumiens Orientalibus quibusque prius quam Occidentalibus sub [Col. 0440A] eadem linea positis mane, meridiem, vesperam adducat, ejusdem tamen longitudinis dies utrisque toto anno, sicut et noctes, faciat, item necesse est omnibus sub Aquilonis et Austri plaga contra invicem et [Col. 0441A] eadem linea positis, per totum annum vertentis circuitum, uno eodemque temporis puncto

Sol medium coeli conscendat igneus orbem.

Nec tamen eodem utrisque puncto vel hora oriatur, aut occidat, sed cum plagam austri circumiens hyberno tempore pervehitur, eos qui meridianum [Col. 0442A] terrae latus inhabitant, ante oriens adit, sed serius dimittit occidens, quam nos, qui ad Septentrionem positi, globo terrarum obstante, tardius ejus ortum, sed citius sortimur occasum. At contra idem in aestivo degens circulo, multo nobis qui sub eodem habitamus ante ortus apparet, multo diutius videtur occasurus, quam eis qui in meridiano terrae sinu conversati, [Col. 0443A] et prius illum ejusdem terrae obtectu cernere vetantur, et post ocyus amittere coguntur. Ideoque illi breviores nobis dies aestate, longiores habent in hyeme. Quod non de solari gyro tantummodo, sed de stellarum quoque omnium, sub diversis poli plagis currentium potest situ cognosci; eadem quippe facit terrae rotunditas, ut nonnulla etiam clarissima Australis sidera climatis nobis nunquam pareant, [Col. 0444A] contra nostra Septentrionalia illis non parva ex parte celentur. Denique ipsos Septentriones, qui nobis supra verticem ascendunt, neque occidunt unquam, non cernit Troglodytice, et confinis Aegyptus. Porro ipsorum sidus permaximum, et Dei quondam nomine cultum, non solum nos Britanni, sed nec Italia quidem potest videre Canopum; non quia lux stellarum longinquioribus paulatim minorando subtrahitur et [Col. 0445A] deficit, sed quia terrae moles [1 1Kb] apposita spatium praecludit aspectandi. Quae cuncta de monte quolibet pergrandi undique circum habitato valent facillime probari.



CAPUT XXXIII. Quibus in locis pares sint umbrae vel dies.
[39Kb]

Et quia supra distantiam dierum solstitialium inter eos, qui ad meridiem et septentrionem ab invicem sunt remoti Plinii Secundi dictis ostendimus, videtur opportunum et eadem nunc latius, et consonantiam quoque dierum, inter eos qui in quacunque mundi parte sub eadem ab Oriente in Occidentem ducente linea commorantur, ejusdem declarare sermonibus. Igitur in sexto Naturalis historiae libro de his scribens: »Plura sunt, inquit, segmenta mundi, [Col. 0445B] quae nostri circulos appellavere, Graeci : [Col. 0446A] principium habet Indiae pars versa ad Austrum, patet usque Arabiam, et Rubri maris accolas; continentur Gedrosi, Carmani, Persae, Elymaei, Parthi, Syene, Aria, Susiana, Mesopotamia, Seleucia, cognominata Babylonia, Arabia ad petras usque Syriacoele, Pelusium Aegypti; [2 1Kb] inferiorque ora quae Cora vocatur, Alexandria, Africae maritima, Cyrenaica oppida omnia, Tapsus, Hadrumetum, Clupea, Carthago, Utica, utraque Hippo, Numidia, Mauritania utraque, Atlanticum mare, columnae Herculis. In hoc coeli circumplexu aequinoctii die media umbilicus, quem gnomonem vocant, septem pedes longus, umbram non amplius quatuor pedes longam reddit. Noctes vero diesque longissima spatia quatuordecim horas aequinoctiales habent, brevissima e contrario [Col. 0446B] decem. Sequens circulus incipit ab India vergente ad [Col. 0447A] occasum, vadit per Medos, Parthos, Persepolin, citima Persidis, Arabiam citeriorem, Judaeam, Libani montis accolas. Amplectitur Babylonem, Idumaeam, Samariam, Hierosolymam, Ascalonem, Joppen, Caesaream, Phoenicen, Ptolemaidem, Sidonem, Tyrum, Berytum, Botrin, Tripolin, Byblum, Antiochiam, Laodiceam, Seleuciam, Ciliciae, maritima, Cypri Austrina, Austrinam Cretam, Lilybaeum in Sicilia, Septentrionale Africae et Numidiae. Umbilicus aequinoctio [Col. 0448A] [1 1Kb] triginta quinque pedum, umbram triginta tres pedes longam facit. Dies autem noxque maxima quatuordecim horarum aequinoctialium est, accedente bis quinta parte unius horae. Tertius circulus ab Indis Imao proximis oritur. Tendit per Caspias portas Mediae proximas, Cataoniam, Cappadociam, Taurum, Amanum, Issum, Cilicias [2 1Kb] portas, Solos, Tarsum, Cyprum, Pisidiam, Pamphiliam, Siden, Lycaoniam [3 1Kb] , Lyciae Patarum, Xanthum, Caunum, Rhodum, Coum, [Col. 0449A] Halicarnasum, Gnidum, Dorida, Chium, Delum, Cycladas medias, Cythium, Maleam, Argos, Laconiam, Elin, Olympiam, Messanam Peloponnesi, Syracusas, Catinam, Siciliam mediam, Sardiniae Austrina, Cartegiam, Gades. Gnomonis cunctae umbram XXXVIII unciarum faciunt. Longissimus dies est aequinoctialium horarum quatuordecim, atque dimidiae cum tricesima unius horae. Quarto subjacent circulo, quae sunt ab altero latere Imai, Cappadociae Austrina, Galatia, Mysia, Sardis, Smyrna, Sipylus, Tmolus mons Lydiae, Caria, Ionia, Trallis, Colophon, Ephesus, Miletus, Chios, Samos, Icarium mare, Cyclades Septentrionales, Athenae, Megara, Corinthus, Sycion, Achaia, Patrae, Isthmus, Epirus, Septentrionalia Siciliae, Narbonensis Galliae exortiva, Hispaniae [Col. 0449B] maritima a Carthagine nova, et inde ad occasum gnomoni XXI pedum respondent umbrae XVI pedum. Longissimus dies habet aequinoctiales horas XIII, et tertias duas unius horae. Quinto continentur segmento ab introitu Caspii maris, Bactria, Iberia, Armenia, Mysia, Phrygia, Hellespontus, Troas, Tenedos, Abydos, Scepsis, Ilium, Ida mons, Cyzicus, Lampsacus, Sinope, Amisus, Heraclea in Ponto, Paphlagonia, Lemnus, Imbrus, Thassus, Cassandria, Thessalia, Macedonia, Larissa, Amphipolis, Thessalonice, Pella, Edesus, Beroea, Pharsalia, Carystus, Euboea, Boeotum, Chalcis, Delphi, Acarnania, Aetolia, Apollonia, Brundusium, Tarentum, Thurii, Locri, Rhegium, Lucani, Neapolis, Puteoli, Tuscum mare, Corsica, Baleares, Hispania media. Gnomoni VII [Col. 0449C] pedes, umbrae VI. Magnitudo diei summa horarum aequinoctialium XV. Sexta comprehensio, qua continetur urbs Roma, amplectitur Caspias gentes, Caucasum, Septentrionalia Armeniae, Apolloniam supra Rhyndacum, Nicomediam, Nicaeam, Chalcedonem, Byzantium, Lysimachiam, Chersonesum, Melanensium, Abderam, Samothraciam, Maroneam, Oenum, Bessicam, Thraciam, Mediam, Paeoniam, Illyrios, Dyrrachium, Canusium, Apuliae extima, Campaniam, Hetruriam, Pisas, Lunam, Lucam, Genuam, Liguriam, [Col. 0450A] Antipolin, Massiliam, Narbonem, Tarraconem, Hispaniam, Tarraconensem mediam, et inde per Lusitaniam, Gnomoni pedes IX, umbrae VIII. Longissima diei spatia, horarum aequinoctialium XV addita nona parte unius horae, aut, ut Nigidio placuit, quinta. Septima divisio ab altera Caspii maris ora incipit, vadit super Callatim, Bosphorum, Borysthenem, Tomos, Thraciae aversa, Triballos, Illyrici reliqua, Adriaticum mare, Aquileiam, Altinum, Venetiam, Vicentiam, Patavium, Veronam, Cremonam, Ravennam, Anconam, Picenum, Marsos, Pelignos, Sabinos, Umbriam, Ariminum, Bononiam, Placentiam, Mediolanum, omniaque ab Apennino, transque Alpes, Galliam Aquitaniam, Viennam; Pyreneum, Celtiberiam. Umbilico XXXV pedum, umbrae XXXVI. Ut tamen in partem Venetiae exaequetur [Col. 0450B] umbra gnomoni, amplissima dies horarum aequinoctalium XV, et quintarum partium horarum trium. Hactenus antiquorum exacta celebravimus. Sequentium diligentissimi quod superest terrarum tribus assignavere segmentis. A Tanai per Maeotim lacum, et Sarmatas usque Borysthenem, atque ita per Dacos partemque Germaniae, Gallias, Oceani littora amplexi, quod esset horarum XVI. Alterum per Hyperboreos et Britanniam, horarum XVII. Postremum Scythicum a Riphaeis jugis in Thulen, in quo dies continuarentur, ut diximus, noctesque per vices. Iidem et ante principia quae fecimus, posuere circulos duos. Primum per insulam Meroen, et Ptolemaidem, in Rubro mari ad elephantorum venatus conditam, [Col. 0450C] ubi longissimus dies XII horarum esset, dimidia hora amplior; secundum per Syenen Aegypti euntem, qui esset horarum XIII.« Haec de Plinii Secundi scriptis excerpta hunc in nostris opusculis habeant locum.



CAPUT XXXIV. De quinque circulis mundi et subterraneo siderum meatu.
[68Kb]

Sane quoniam de temporibus loquentes necesse habuimus aliquoties aequinoctialis, vel solstitialis, [Col. 0451A] vel brumalis, meminisse circuli, vel zonae, de iis paulo latius dicendum putavimus. Solent enim philosophi inaequalitates temporum, vel [1 1Kb] cursuum solis annuorum, iis distinguere vocabulis, ut aequinoctialem vocent zonam, vel circulum, illam coeli regionem, qua sol circa aequinoctia; solstitialem, qua circa solstitium; brumalem, qua in hyeme mundum consuevit ambire. Circuli autem vel zonae vocantur [Col. 0452A] ex eo quod circuitu solis efficiuntur, e quibus aequinoctialis, quae media est zona, aequali spatio terras super subtusque circumflectitur, at solstitialis tam parum spatii sub terris quam brumalis, agit super terras. Itemque brumalis, qui super terras angustus est, tantam habet amplitudinem circuitus sub terra, quantam solstitialis supra terram, quia nimirum sol in aequinoctio tantum spatii noctu sub terris quantum [Col. 0453A] interdiu super terras exigit, tanto utique discrimine sub Boreas partes occultus quanto visus iter suum deflectens ad Austros. Porro in bruma tantum sub terrae inferiora longe lateque circumfertur quantum in solstitia supra terram edita longo latoque circumlabitur flexu. Similiter aestivo, id est, solstitiali, decurrens in circulo, tam brevem sub aquilonia terrae loca noctu facit digressum quam super meridiana ejus loca diebus hybernis brevem facit ascensum. Sicut enim quaelibet anni vertentis nox illam habet longitudinem quam ante VI menses habuit, et post VI menses habitura est dies, ita omni nocte sol tantum agit iter sub terra, quantum ante VI menses egit, et post VI menses acturus est super terram; et tantum nunc noctu ad Aquilonem, quantum tunc interdiu gyrans ad meridiem. Sed et stellae omnes, [Col. 0454A] expleto VI mensium curriculo, illam coeli plagam interdiu, quam noctu antea lustrando, circumeunt, eandem replicato totidem mensium tempore repetentes, solitis noctu transigunt excubiis, tanto latiorem quaeque sub terris quanto angustiorem supra, itemque tanto breviorem subtus quanto productiorem supra terras cursum peragentes. Unde fit ut in anno solari, Arcturus, Orion, et canis, sed et lacteus circulus, caeteraque militia coeli una vice plus terrae orbem quam sol ipse circumeat. Extra hos sane circulos solis tres, duos utrobique circulos, Septentrionalem ponunt et Australem: quorum Septentrionalis semper nostris visibus apparens, non solis, sed Arcturi, et quae circa eum sunt stellarum ambitu conficitur; et quia vicinitate caret solis, frigidus esse non cessat. Cui similis est Australis, et ipse ob longinquitatem [Col. 0455A] solis gelidus, obque terrae objectum nobis semper absconditus. De quo utroque in Dei laude dicitur: Qui facit Arcturum et Oriona, et Hyadas, et interiora Austri. Et alibi: Qui extendit Aquilonem super vacuum. Meminit horum et Poeta:

Quinque tenent coelum zonae, quarum una corusco
Semper sole rubens, et torrida semper ab igni.

Ipsa est aequinoctialis, quam quia semper sol aut praesens, aut hinc vel inde vicinus illustrat, nimirum subjecta terrarum exusta flammis et cremata, cominus vapore torrentur.

Quam circum extremae dextra laevaque trahuntur
Cerulea glacie concretae, atque imbribus atris.

Septentrionalem dicit et Australem, quibus subjecta [Col. 0456A] omnia, ob solis molliorumque siderum absentiam, infesta rigore et gelu premuntur aeterno, teste ipso mari congelato, quod ab insula Thule diei unius navigatione distat ad Boream.

Has inter mediamque duae mortalibus aegris
Munere concessae divum.

Solstitialem et brumalem significat, quae vicina utrinque ferventis et gelidarum sunt vi temperatae; ideoque ambas dicunt habitabiles, id est, habitationi habiles, et nec frigoris immanitate, nec caloris mortalium a se repellentes accessum, quamvis unam solummodo probare possunt habitatam. Neque enim vel Antipodarum ullatenus est fabulis accommodandus assensus, vel aliquis refert Historicus vidisse, [Col. 0457A] vel audisse, vel legisse se, qui meridianas in partes solem transierunt hybernum, ita ut eo post tergum relicto, transgressis Aethiopum fervoribus, temperatas ultra eos hinc calore, illinc rigore, atque habitabiles mortalium repererint sedes. Denique solertissimus naturalium inquisitor Plinius Secundus qui non negat terram, etsi sit figurae pineae nucis, nihilominus undique incoli, vide quid de iis scribens zonis dicat. »Circa, inquit, duae tantum inter exustam et rigentes temperantur, eaeque ipsae inter se non perviae propter incendium sideris. Facillimum sane harum zonarum dant exemplum, qui gelidissimo hiemis rigore ad focum oblongo schemate factum sese calefaciunt, ubi ignis ipse quasi media zona, et proxima quaeque illi prorsus intangibilia sunt ob ardorem; [Col. 0457B] quae vero sunt longius a flammis hinc vel inde remota communi frigore torpent. Porro quae inter haec utrinque temperata sunt, et ad calefaciendum accommoda, sive ex una, sive ex utraque ignis parte stare voluerint, qui hunc sibi algidae noctis in tenebris sub divo ad lucem fotumque pararunt. Qui si circumire ignis in modum solis posset, quinque nimirum circulos redderet; quia vero stat, lineas quinque facit, unam in medio fervidam, duas circum gelidas, totidem inter has temperatas.«



CAPUT XXXV. De quatuor temporibus, elementis, humoribus.
[29Kb]

[Col. 0457C] Tempora sunt anni quatuor, quibus sol per diversa [Col. 0458A] coeli spatia discurrendo subjectum temperat orbem, divina utique procurante sapientia, ut non semper eisdem commoratus in locis, fervoris ariditate mundanum depopuletur ornatum, sed paulatim per diversa commigrans, terrenis fructibus nascendis maturandisque temperamenta custodiat. A quo temperamento videtur temporibus inditum nomen, vel certe quia quadam suae similitudine qualitatis ad invicem contemperata volvuntur, tempora recte vocantur. Hiems enim, ut pote longius sole remoto, frigida est et humida. Ver, illo super terras redeunte, humidum et calidum. Aestas, illo superfervente, calida et sicca. Autumnus, illo ad inferiora decedente, siccus et frigidus; sicque fit ut amplexantibus singulis medio moderamine quae circa se sunt, orbis instar ad invicem [Col. 0458B] cuncta concludantur. Quibus aeque qualitatibus disparibus quidem per se, sed alterutra adinvicem societate connexis, ipsa quoque mundi elementa constat esse distincta. Terra namque sicca et frigida, aqua frigida et humida, aer humidus et calidus, ignis est calidus et siccus; ideoque haec autumno, illa hiemi, iste veri, ille comparatur aestati. Sed et homo ipse, qui a sapientibus microcosmos, id est, minor mundus appellatur, iisdem per omnia qualitatibus habet temperatum corpus, imitantibus nimirum singulis iis, quibus constat humoribus, modum temporum quibus maxime pollet. Sanguis siquidem qui vere crescit, humidus et calidus. Cholera rubea, quae aestate, [Col. 0458C] calida et sicca. Cholera nigra, quae autumno, [Col. 0459A] sicca et frigida. Phlegmata, quae hyeme, frigida sunt et humida. Et quidem sanguis in infantibus maxime viget, in adolescentibus cholera rubea, melancholia in transgessoribus id est, fel cum faece nigri sanguinis admixtum, phlegmata dominantur in senibus. Item sanguis eos in quibus maxime pollet facit hilares, laetos, misericordes, multum ridentes et loquentes. Cholera vero rubea facit macilentos, multum tamen comedentes, veloces, audaces, iracundos, agiles. Nigra bilis, stabiles, graves, compositos moribus, dolososque facit. Phlegmata, tardos, somnolentos, obliviosos generant. Horum autem principia temporum diverse ponunt diversi. Isidorus namque Hispaniensis episcopus, hyemem IX Calendarum Decemb., ver VIII Calend. Mart., aestatem IX Calendas Junias, [Col. 0459B] autumnum X Calendas Septembres habere dixit exortum. Graeci autem et Romani, quorum in hujusmodi disciplina potius quam Hispanorum auctoritas sequi consuevit, Hyemem VII Id. Novemb., ver VII Id. Februa., aestatem VII Id. Maii, Antummum VII Id. Augusti inchoare decernunt, hiemis videlicet et aestatis initia, vespertino vel matutino Vergiliarum ortu occasuque signantes. Item veris et autumni, cum Pleiades media fere die vel nocte oriuntur et occidunt, ponentes ingressum. Denique et in libris [Col. 0459C] cosmographorum authenticis ac nobilissimis, ita [Col. 0460A] eadem tempora ad lineam distincta reperimus, adnotato etiam ortu Vergiliarum VII, Id. Maii, occasu quoque eorumdem VII Id. Novemb. Et Plinius Secundus, in libro secundo naturalis Historiae, eodem modo distinguenda judicavit. Sed et homo Ecclesiae sanctus Anatolius, in opere suo paschali, cum de aequinoctiis et solsticiis, deque horarum ac momentorum incrementis subtilissime disputasset, ita disputationem suam simul et ipsum libellum terminavit: »Hoc autem non ignores, quod ipsa quatuor, quae praediximus temporum confinia, licet mensium sequentium Calendis approximentur, unumquodque tamen medium temporum, id est, verni et aestatis, autumni et hiemis teneat, et non exinde temporum principia inchoentur, unde mensium Calendae initiantur, sed [Col. 0460B] ita unumquodque tempus inchoandum est, ut a prima die veris tempus aequinoctium dividat, et aestatis IX Cal. Jul., et autumni VIII Calendas Octob., et hyemis VIII Calendas Jan., similiter dividat.« Ubi autem Dei populus in lege temporum faceret initia, testatur Scriptura, quae praecepit dicens: Observa mensem novarum frugum, et verni primum temporis, et facies Phase Domino Deo tuo. Quem secuti esse Aegyptii videntur, ex eo quod eruditissimus eorum antistes Protereus ait: Illud etiam oportet [Col. 0460C] attendere, quod errent nimium, qui primi mensis [Col. 0461A] initium lunaris cursus a XXV die mensis Phamenoth, qui est XII Calendas April. omnino esse constituunt, eo quod tunc initium verni temporis ab iis qui hoc invenire voluerunt cum omni diligentia praefixum esse videatur. Vocatur autem ver, quod in eo cuncta vernent, hoc est virescant. Aestas ab aestu qui in ea maturandis fructibus datur. Autumnus, de autumatione fructuum, qui in eo colliguntur. Porro hiems a doctoribus frigus interpretatur, et sterilitas. Et haec quidem nostris partibus temporum vocabula [Col. 0461B] congruunt. Verum Indos, ubi alia coeli facies, alii sunt ortus siderum, binas aestates in anno binas habere perhibent messes, media inter [1 1Kb] illos hieme Etesiarum flatu, nostra vero brumali lenes [2 1Kb] ibi auras et mare navigabile narrant. Sed et Aegyptus nostra [Col. 0462A] hieme media, maxime campos herbis floreos, et sylvas fertur habere pomis onustas.



CAPUT XXXVI. De annis naturalibus.
[24Kb]

Annus vel ab innovando cuncta quae naturali ordine transierant, vel a circuitu temporis nomen accepit, quia veteres am pro circum ponere solebant, ut Cato dicit in Originibus, oratorum amterminum, id est, circumterminum; et ambire dicitur, pro circumire. [Col. 0462B] Est autem annus lunaris, est et solaris, est et errantium discretus stellarum, est et omnium planetarum unus, quem magnum specialiter nuncupant. Sed lunaris annus quadrifarie accipitur: primus est namque, cum luna XXVII diebus et VIII horis zodiacum [Col. 0463A] percurrens, ad id signum ex quo egressa est revertitur. Secundus duobus diebus et quatuor horis prolixior, qui consuete mensis appellatur, cum solem, a quo nova digressa est, XXIX diebus et XII horis exactis jam defecta repetit. Tertius, qui XII mensibus hujusmodi, id est, diebus CCCLIV expletur, et vocatur communis, eo quod duo saepissime tales pariter currant. Quartus qui Graece dicitur, id est, super augmentum, et habet XIII menses, id est, dies CCCLXXXIV, qui uterque apud Hebraeos a principio mensis paschalis incipit, ibidemque finitur. Apud Romanos vero ab incipiente luna mensis Januarii sumit initium, ibique terminatur. Item solis est annus, cum ad eadem loca siderum rediit, peractis CCCLXV diebus, et VI horis, id est, quadrante [Col. 0463B] totius diei, quae pars quater ducta cogit interponi diem unum quod Romani bissextum vocant, ut ad eumdem circuitum redeatur. Quartus solaris gyri annus bissextilis est, caeteris tribus uno die prolixior, quo confecto, sol ad cuncta signorum loca eisdem dierum noctiumque quibus ante quadriennium revertitur horis. Annus errantium stellarum est quo illarum quaeque zodiaci ambitum perlustrat, de quo supra diximus. Annus magnus est, cum omnia simul errantia sidera ad sua quaeque loca, quae simul habuere, recurrunt. De quo Josephus, in primo Antiquitatum libro, cap. 4, [Col. 0464A] cum longaevitatem primorum hominum describeret, ita meminit: »Nullus autem ad vitam modernam, et annorum brevitatem, quibus nunc vivimus, vitam comparans antiquorum, putet falsa quae de illis sunt dicta, et eo quod nunc vita tanto non ducatur tempore, credat neque illos ad vitae illius longitudinem pervenisse. Illi namque cum essent religiosi, et ab ipso Deo facti, cumque eis pabula opportuniora ad majus tempus existerent praeparata, tantorum annorum curriculis rite vivebant; deinde propter virtutes, et gloriosas utilitates, quas jugiter perscrutabantur, id est, astrologiam et geometriam, Deus eis amplius vivendi spatia condonavit, quae nunc haud ediscere potuissent, nisi sexcentis viverent annis, per tot enim annorum curricula magnus annus impletur. [Col. 0464B] Annum autem civilem, id est, solarem, Hebraei ab aequinoctio verno, a solstitio Graeci, Aegyptii ab autumno, a bruma incipiunt Romani.«



CAPUT XXXVII. De disparibus antiquorum annis.
[13Kb]

Haec de annis sint dicta naturalibus, caeterum antiquos diversarum gentium populos diverse in observatione annali a vero deviasse etiam beatus Augustinus edocet, qui cum, duodecimo de civitate Dei libro, contra eos ageret qui etiam sanctam Scripturam [Col. 0465A] putabant aliter primis saeculi temporibus annos computasse, id est, tantae brevitatis, ut unus annus noster decem illos habuisse credatur, dicentes: Cum audierit quisque vel legerit nongentos annos quemque vixisse, debet intelligere nonaginta, decem quippe illi anni unus est noster, et decem nostri, centum illi fuerunt; dicit inter alia. »Ut autem aliter annum tunc fuisse computatum non sit incredibile, adjiciunt quod apud plerosque scriptores historiae reperitur, Aegyptios habuisse annum IV mensium, Acarnanas VI mensium, Lavinios XIII mensium.« Plinius Secundus cum commemorasset relatum fuisse in litteras quemdam vixisse CLII, alium decem amplius, alios ducentorum annorum habuisse vitam, alios trecentorum annorum, alios quadringentorum, [Col. 0465B] quosdam ad quingentos, alios ad sexcentos, nonnullos [Col. 0466A] ad octingentos etiam pervenisse, haec omnia inscitia temporum accidisse arbitratus est. »Alii quippe, inquit, aestate determinabant annum, et alterum hyeme; alii quadripartitis temporibus, sicut Arcades inquit, quorum anni trimestres fuerunt.« Adjecit etiam aliquando Aegyptios, quorum parvos annos quaternorum mensium fuisse supradiximus, lunae fine limitasse annum. »Itaque apud eos, inquit, in singula millia annorum vixisse produntur.«



CAPUT XXXVIII. De ratione bissexti.
[6Kb]

De ratione bissexti non nova nunc cudere, sed quae in epistola roganti amico quondam dixi, etiam iis inserere opusculis placuit, ubi post praefationem [Col. 0466B] congruam ita subjeci. »Sicut, inquam, saltum lunae [Col. 0467A] quem dicunt, locus et hora citior incensionis ejus per X et IX annos efficit; ita e contrario bissextum non alia causa quam tarditas solaris cursus generat. Sunt enim nonnulli qui facilitate computandi absque labore comprehendant quanta bissexti crescentis particula per singulos annos, vel menses, vel etiam septimanas, et dies incessantes adimpleatur. Nec tamen dicere noverint qualiter eadem particula crescat, vel quae sit causa quaeve ratio crementi ipsius, quidve nasceretur erroris infesti, si non ipse dies bissexti suo juxta morem necessarium intercalaretur in ordine. Bissextus igitur ex quadrantis ratione per quadriennium conficitur. Quadrantem namque solent appellare quartam partem cujuslibet rei, verbi gratia, pecuniae, temporis, [Col. 0467B] loci, et ideo quarta pars diei, qui XXIV horis cum sua nocte completur, id est, horae VI quadrans consuete vocatur. Quadrantis autem hujusce per quadriennium in diem integrum colligendi, et in loco suo intercalandi haec est ratio, quia sol annuum coeli ambitum, id est, XII signa circuli zodiaci notissima, non in CCCLXV diebus, sed superadditis VI horis adimplere cognoscitur; unde fit, ut si, verbi gratia, nunc aequinoctialem coeli locum mane oriens intraverit, in hunc anno sequente meridie, tertio vespere, quarto media nocte, quinto rursus in exortu diei, utpote completo diei totius circuitu recurrat, sicque necessario diem superfluum admoneat ubilibet interponendum, annique quarti plenitudini esse copulandum. Quem Aegyptii anno suo solemniter expleto, id [Col. 0467C] est, IV Calendarum Septembrium, Romani autem VI Calendarum Martiarum die, unde et bissextum vocant, [Col. 0468A] intercalare consuerunt. Quod si quis calculatorum facere negligens CCC solum ac LXV diebus omnes se annos agere debere putaverit, magnum sibi mox inveniet annui circuitus occurrisse dispendium, ita ut post aliquot annorum vertentium curricula, aestivis mensibus vernum tempus, vernis brumale, brumalibus autumnale, autumnalibus aestivum se offendisse perversus computator horrescat. Si cui sane quae de signifero et coeli ambitu paucis diximus, forte habentur incognita, huic vulgari, et fortassis compendiosiori, ac manifestiori ratione satisfacere curavimus, ut qui coeli signis intendere puerili in schola non dedicit, saltem horologii lineis in terra, quae necessaria quaerit apprehendat. Et hic ergo sciat solem morulis suis et tarditate quotidiana quadrantis [Col. 0468B] hujus annui disponente opere Creatoris esse ministrum, quem diligentior inquisitio declarat, non ad eamdem horologii lineam per CCCLXV dies posse plene reduci, sed si, verbi gratia, praesenti anno in aequinoctio vernali, quod juxta Aegyptios, qui calculatorum palmam tenent, XII Calendarum Aprilium die solet venire, a medio orientis surrexerit, eadem die post annum aliquanto inferius oriri, et tertio, quarto, quintoque anno eamdem diminutionem in tantum naturali sui cursus augere temperantia, ut nisi dies bissextilis antea juxta morem intercaletur, jam XI Calendarum Aprilium die facturus aequinoctium a medio surgat orientis, eamdem nihilominus tarditatis suae constantiam in caeteris quoque per totum annum servaturus exortibus simul et occasibus.«



CAPUT XXXIX. De mensura crementi et bissextilis.
[1Kb] [Col. 0469A]

Sed de mensura crementi bissextilis ne te nostra lateat sententia, dicimus quadrantem ejus diei, id est, sex horas per annum accrescere, horam autem per duos menses, dimidium vero horae per unum mensem, solis dico naturalem; porro quartam partem horae, id est, punctum per medium mensis, quia solem novimus zodiacum circulum, id est, duodecim signa horoscopi per CCCLXV dies et VI horas ambire; singula autem signa ejusdem zodiaci per XXX dies et X horas ac semissen naturali cursu peragere, dimidium vero signi cujusque per XV dies V horas et quadrantem unius horae percurrere. Nec omnino putamus [Col. 0469B] eorum suscipiendam esse sententiam, qui, quasi nocti nihil tribuentes, tres tantum horas per annum bissexto adcrescere confirmant. Quod si ita esset, non ante annorum VIII circuitum dies qui creverat totus compleretur, diem namque totum, id est, cum sua nocte XXIV habere horas, etiam vulgus ignobile novit. Qui dum totus per quadriennium non negetur impleri, qua ratione quarta pars ejus per singulos IV annorum negatur impleri? Verum si quis nostram in hoc spernendam putat assertionem, legat beati Aurelii Augustini quartum de sancta Trinitate libellum, ubi de senarii numeri, in quo mundus factus est, perfectione disserens, etiam hujus quadrantis mentionem facere, imo et eum certi mysterii gratia per omnipotentem conditoris sapientiam provisum [Col. 0469C] factumque docere non omisit. »Unum enim, inquit, et duo et tria, sex fiunt; qui numerus propterea perfectus dicitur, quia partibus suis completur. Habet enim eas, tres, sextam, tertiam et dimidiam, nec ulla pars alia, quae dici possit quota sit invenitur in eo. Sexta ergo ejus unum est, tertia duo, dimidia tria. [1 1Kb] Una autem, et duo et tria consummant eumdem senarium, cujus perfectionem nobis Scriptura sancta commendat in eo maxime, quod Deus VI diebus fecit opera sua, et sexto die factus est homo ad imaginem Dei, et sexta aetate generis humani, Filius Dei venit, et factus est filius hominis, ut nos reformaret ad imaginem Dei. Annus etiam unus, si XII menses integri considerentur, quos triceni dies complent, talem quippe mensem veteres observaverunt, [Col. 0469D] quem circuitus lunaris ostendit, senario numero pollet. Quod enim valent sex in primo ordine numerorum, qui constat ex unis ut perveniatur ad X; hoc valent LX in secundo ordine, qui constat ex denis, ut perveniatur ad centum. Sexagenarius [Col. 0470A] ergo numerus dierum sexta pars anni est.« Et paulo post: »Proinde, inquit, per senarium primi versus multiplicatur, tanquam senarius secundi versus, et fiunt sexies sexageni trecenti et sexaginta dies, qui sunt integri XII menses. Sed quoniam sicut mensem circuitus lunae ostendit hominibus, sic annus circuitu solis animadversus est, restant autem V dies, et quadrans diei, ut sol impleat cursum suum, annumque concludat; quatuor enim quadrantes faciunt unum diem, quem necesse est intercalare ex cursu quadriennio, quod bissextum vocant, ne temporum ordo turbetur; etiam ipsos V dies et quadrantem si consideremus, senarius numerus in eis plurimum valet, primo, quia, sicut fieri solet, ut a parte totum computetur, non sunt jam dies quinque, [Col. 0470B] sed potius sex, ut quadrans ille accipiatur pro die; inde quia in ipsis quinque diebus sexta pars mensis est, ipse autem quadrans VI horas habet, totus enim dies, id est, cum sua nocte XXIV horae sunt, quarum pars quarta, qui est quadrans diei, VI horae inveniuntur; ita in anni cursu senarius numerus plurimum valet.« Haec de tanti auctoris excerpere dictis libuit, ut de natura bissexti meae pusillitatis sensum relegens, non solum hunc per senas horas annuatim crescere, sed et multiplicem ejusdem senarii numeri perfectionem, qua et annus ipse constat, ex ore doctissimi tractatoris intelligas.



CAPUT XL. Quare sexto Calendas martias intercaletur.

Ob hoc autem bissexti diem in mense Februario [Col. 0470C] placuit intercal re Romanis, quia hic brevior caeteris et extremus anni mensis erat. Verum ideo nondum expleto eo, quemadmodum Aegyptii et Graeci decurso totius anni sui curriculo facere volebant, ne omnino discissa lege sua veteri, initium Martii mensis a Februarii fine sejungerent. Ideo non ante sextum Calendarum Martiarum diem, quia Deum Terminum colentes, Terminalia sacra, quae vicesimo tertio mensis ejusdem die semel instituerant, in alium diem mutare prorsus non audebant, sed iis rite celebratis, sic tandem necessarios aliquandiu perplures, crescente autem per aetates saeculi peritia, unum quadrantis interponebant diem. Heu miseri desipientes! qui nescientes eum cujus regni non erit finis, qui dixit: Ego sum principium, [2 1Kb] quod et loquor vobis, [Col. 0470D] terminum divino cultu honorandum, et ei sacra ac sacrificia credebant agenda. Sed multo miserius dementes qui habentes promissionem regni coelestis, his potius quae termino sunt obnoxia adhaerere petituri quam ad aeterna volunt properare, sine fine victuri.



CAPUT XLI. Quod et luna quadrantem habeat.
[2Kb] [Col. 0471A]

Inter haec autem meminisse debet calculator ut lunam mensis Februarii caeteris annis XXIX dierum, anno autem bissextili computet XXX, sive illam ante intercalatum quadrantem, seu postmodum, terminari contingat. Cujus adjectione diei efficitur lunarem tunc annum, si communis sit, CCCLV, si embolismus, CCCLXXXV diebus compleri. Palam namque apparet quadrantem de quo sermo est, non ad solis tantummodo, sed ad lunae cursum aeque pertinere, quia si lunae quoque quadrantem accommodare negaveris, sed bissextili anno ejusdem quantitatis mensem lunarem Februario, cujus et antea solebas, aptaveris, fit profecto ut et quarta decima luna [Col. 0471B] paschalis ejusdem anni pridie quam debuerat adveniat. Ideoque paschalis ratio vacillet, et totius mox anni cursus titubet, statusque ille semper inviolabilis circuli decennovenalis magis magisque turbatus evertatur. Quare oportet ut sicut, dictante quadrantis ratione, quarto anno, quem bissextilem dicimus, in una eademque sexta Calendarum Martiarum linea, verbi gratia, tertiam quartamque solemus ponere [Col. 0472A] feriam, ita etiam tunc ibidem lunam, verbi gratia, tertiam simul ac quartam computare meminerimus: hac semper industria pervigiles, ut cum lunam mensis Februarii tunc uno die plus quam solebat habere fecerimus, in diebus tamen Calendarum Martiarum, excepto solum undecimo circuli decennovenalis anno, ipsam quam et ante consueverat luna servet aetatem. Nam et ideo maxime lunae quadrantem dandum monemus, ne major solito in Calendas Martias existendo, ratum paschalis observantiae cursum recto a tramite deflectat. Quibus autem quantisve temporum particulis idem lunae quadrans accrescat, majore quaesitu indiget; namque cum ipso quadrante etiam crebra embolismorum interruptio, et saltus quoque ratio, ne tota discursus [Col. 0472B] lunaris mensura ad purum dignosci queat, obsistit.



CAPUT XLII. De saltu lunae.
[19Kb]

De quo tamen saltu verisimile apparet quod eum citior quam vulgo putatur lunaris incensionis locus et hora procreet. Nam quomodo fieri posset ut per annos denos et novenos unum necesse esset solito [Col. 0473A] dierum lunae numero auferri, si non hoc velocitas aliqua lunaris gyri paulatim toto circuli decennovenalis tempore procuraret? Quomodo e contra tarditate cursus solaris agi probatum est, ut unus per quadriennium ejus cursui dies augeatur. Hujus autem velocitatis et, ut ita dicam, anticipationis, tametsi ordo non facile patet, mensura nequaquam latet. Constat enim quia diminutio illa atque ablatio diei unius, quae, quoquo modo agitur, per denos et novenos annos tota conficitur, hora per annos singulos, et uno puncto, et nona decima parte unius puncti, augetur. Dies namque XXIV habet horas, e quibus cum XIX totidem annis circuli decennovenalis distribueris, remanent V; has per IV multiplica, quia videlicet hora quatuor punctis constat, fiunt [Col. 0474A] XX; da singulos annis singulis, et remanet unus: hunc divide per XIX, et videbis quod ad saltum lunae complendum, ut diximus, annuatim, hora et punctus, et nona decima pars puncti unius adcrescit. Non ergo unis iisdemque vel articulis temporum, vel coeli climatibus lunae celebratur accensio, sed semper aliquanto citius quam praecedenti mense provenerat, ut sit unde unus anno nono decimo transiliatur dies. Diversis autem locis circuli decennovenalis diversi quique calculatores hunc eumdem lunae saltum interponendum, id est, mensem lunarem, qui caeteris annis tricenos dies habere consueverat, unde triginta dierum esse faciendum putavere; et ratio quidem naturalis in promptu est, cuncta hujusmodi crementa, vel detrimenta solis et [Col. 0475A] lunae in partibus aequinoctiorum, ubi primo creata sunt, initium finemque sortiri, solis quidem in verni, lunae vero in autumnalis loco aequinoctii. Denique Anatolius, qui verissime in aequinoctio verno initium mensium, et caput circuli totius, terminumque decernit, non ipse hanc in capite vel fine sui circuli decennovenalis, sed decimo quarto ejus anno, qui est ultimus ogdoadis, mutationem lunae posuit, faciens illam ascendere in aequinoctio de octava in vicesimam. At contra Victorius tertio ad finem ogdoadis anno, hanc interserendam censuit lunam Calendarum Januariarum, de quarta in sextam decimam convertens. Porro Aegyptii, in quorum sententiam catholica nunc consentit Ecclesia, eamdem mutationem primo anno circuli decennovenalis adfigunt, [Col. 0476A] facientes epactas lunae annuas, quarum locus est in XI Calendas Aprilis, de octava decima in nullam facere saltum. Ideoque annum eumdem, si non bissextus adsit, diebus trecentis quinquaginta tribus consummantes. Quod etiam Dionysius in epistola tangere videtur, cum ait: »A decima quinta luna paschalis festi, anni, verbi gratia, praecedentis, usque ad decimam quartam sequentis, si communis annus est, CCCLIV dies habebit; si embolismus, CCCLXXXIV. Quod si unus dies plus minusve contigerit, evidens error est, excepto videlicet anno primo saepe dicti decennovenalis cycli, quem a decima quarta luna paschae ultimi, id est, noni decimi anni usque ad quartam decimam lunam ejusdem primi numerare curamus.« Propter quod idem ultimus [Col. 0477A] epactas, id est, adjectiones lunares XVIII tunc retinens, primo anno non XI, ut in caeteris annis fieri solet, sed XII dies accommodat. Et quia XXX dierum fine volvuntur, nulla epacta in principio ipsius cycli ponuntur. Secundus autem annus epactas XI suscipit. Et ideo, sicut diximus, a quinta decima luna paschae primi cycli, usque ad finem ejus in communibus annis et embolismis praefixos dies nos invenire non dubium est. Hujusmodi ergo cogit diversitas, sex solum primos circuli decennovenalis annos aequali nobiscum aetate lunam putare Victorium. Nam deinceps inserta mutatione saltus, una semper die majorem nobis eam usque dum etiam nos finito eam circulo toto inserimus habere non cessat; qui profecto saltus non alibi aptius quam XII [Col. 0477B] Calendarum Aprilium die videtur anno reddendus, propter originem videlicet quam praefati sumus conditionis siderum, ut luna mensis Martii, quae eo fit die vicesima [Col. 0478A] nona, dehinc vertatur in nonam. Sed sunt qui hoc nobis in luna Novembris mensis agendum magis autument, quatenus hujusmodi impedimentis cum praecedentis anni fine absolutis, novum de caetero annum libero possint computo ingredi, juxta exemplum videlicet Aegyptiorum, qui hoc in penultimo anni sui mense, qui est noster Julius, facere perhibentur. Sed sive hic, sive illic, sive alibi feceris, necesse est ibidem, ni fallor, tres pariter menses undetricenorum computare dierum.



CAPUT XLIII. Quare luna aliquoties major quam computatur, appareat.
[11Kb]

Notandum sane quod hujus ratio saltus lunaris, longa sui facit exundantia crementi lunam aliquoties [Col. 0478B] majorem quam putatur videri, adeo ut etiam die tricesima vesperascente illam non gracilem in coelo apparere contingat, et quanto circuli decennovenalis [Col. 0479A] terminus amplius instat, tanto hoc crebrius patiatur causa existente perspicua, quod saltus ille, de quo loquimur, jam maxima tunc sit ex parte perfectus. Sed in naturalis assertione veritatis, quae et Nicaeno [Col. 0480A] concilio probata firmatur, haec est specialiter regula tenenda, ut lunae aetatem non juxta quosdam a meridiana vel dimidia post meridiem, sed a vespertina potius hora mutare noverimus, quia nimirum luna [Col. 0481A] quae vespere primum mundo exorta est vespertinis ex eo semper horis necesse est aliam aliamque sumat aetatem, singulas quasque vicenis et quaternis explicans horis, sicut e contrario sol qui mane primo ortus est, teste Genesis Scriptura a mane usque ad mane diem complevit unum. Quid enim rationis est lunae mutationem meridianis computari ab horis, cum nec imposita tunc in coelo, nec sit regressa super terram, sed nec ulla legis solennia meridianis vel pomeridianis, sed omnia vespertinis incipiant simul et consummentur in horis? Nisi forte quia Adam peccans ad auram post meridiem increpatus a Domino, et de paradisi gaudiis est pulsus, ad remunerationem coelestis vitae quam saeculi hujus aerumna mutavimus, mutatio lunaris, quae crementis decrementisque [Col. 0481B] perennibus labores nostros imitatur, in ea specialiter qua exulare coepimus debuit hora notari, ut ex ipsa lunaris hora mutationis quotidie versiculi illius admoneremur, quia stultus ut luna mutatur, nam sapiens cum sole permanebit, suspiraremusque, ad illam ardentius vitam pace aeterna beatissimam, quando erit lux lunae sicut lux solis, et lux solis septempliciter sicut lux VII dierum. Verum quia, sicut scriptum est, a luna signum diei festi, et quo modo prima lunae lux a vespera mundum irradiavit, ita omnis dies festus in lege a vespera initiari, in vesperam perfici debere praecipitur, congruentius aetas lunaris a vespertina hora quam aliunde nova computabitur, eamdemque aetatem quam vespere inchoat, sequentem usque servabit [Col. 0481C] ad vesperam. Et siquidem eam paulo ante vesperam accendi a sole contigerit, mox sole occidente primam computari et esse necesse est, quia videlicet illam temporis horam, qua primum terris fulgere coepit, adiit. Sin autem post occubitum solis accendatur, non tamen primam priusquam vesperam viderit, sed tricesimam potius oportet aestimare. Etiam si XXIII horas post occasum solis accensa suppleverit, illam tamen quam occidente sole habuerat, ne primae conditionis ordo turbetur, usque ad alium ejus occasum retinere debebit aetatem. Nec mirum lunam cum tot horas nova transegerit manifestam in coelo monstrari cum aliquoties etiam sexta vel septima post accensionem appareat hora. Saepe namque evenit, maxime posita ea in Ariete, una [Col. 0481D] eademque die illa mane simul et vespere cerni, motu videlicet ascensionis circa meridiem facto. Quod si qui gravius huic insistens quaestioni, dixerit se novam lunam eo anno quo saltus inserendus est, hoc est, ultimo circuli decennovenalis biduo priusquam prima caneretur multis cum testibus vidisse, id est, quarto Nonarum Aprilium die, cum ejusdem anni XIV luna paschalis in circulo memorato XV Calendarum Maiarum sit adnotata, ideoque non nisi pridie Nonas Apriles esse prima valeat, rationemque a nobis hujus causae exegerit, hic nostra pusillitas, ne sui fragilitate deficiat, ad paternae, imo divinae auctoritatis auxilium concurrat. Paternae etenim auctoritatis subsidio fulcimur, dum Nicaenae synodi scita sectamur, quae quartas decimas festi paschalis [Col. 0482A] lunas tam firma stabilitate praefixit, ut decennovenalis earum circuitus nusquam vacillare, nunquam fallere possit. In quo videlicet circuitu, lunam paschalem anni de quo agitur II Nonas Aprilis fieri primam nulli calculantium in dubio est. Ideoque hanc aliter definire nulli fidelium fas est. Quid enim? numquid credendum est quia illam quam nos IV Nonas Aprilis novam vidimus lunam, nemo viderit de illis CCCVIII pontificibus qui in Nicaeno concilio residebant, nemo de minorum coetu graduum, qui illorum consiliis aderant et statutis, et non potius intelligendum, quia cum lunam anni illius paschalem a pridie Nonas Aprilis incipere signabant, aliud majus periculum per hoc declinaverint, ne videlicet si aliter decernerent, indissolubilis ille communium annorum [Col. 0482B] et embolismorum status solveretur, quem inviolabiliter observandum divinae legis auctoritate Hebraeis tradentibus agnoverant? Sed et specialiter divinae auctoritatis indiciis observantiam lunarem quam tenemus defendimus. Legimus namque, scribente beato Cyrillo Alexandriae episcopo, quia Pachomius monachus insignis factis apostolicae gratiae, fundatorque Aegypti coenobiorum, ediderit ad monasteria quae regebat litteras, quas angelo dictante perceperat, ut non errorem incurrerent in solemnitatis paschalis ratione, scirentque lunam primi mensis in anno communi et embolismo. Legimus, eodem referente Cyrillo, quia si non scripsisset synodus Nicaena cyclum lunarem primi mensis, sufficeret cyclus lapidis selenitis in Perside ad exemplum rationis paschalis, cujus candor [Col. 0482C] interior cum luna primi mensis crescit et decrescit. Legimus, item, scribente sancto Paschasino Lilybaei antistite ad beatissimum papam Leonem, quia tempore Zosimi papae cum esset ultimus circuli decennovenalis annus, et declinarent quidam decimo Calendarum Maiarum die Pascha tenere, celebrantes octavo die Calendarum Aprilium, id est, pro embolismo communem tenentes annum, quae esset paschalis observantiae veritas multiplici miraculo supernae virtutis claruerit. »Quaedam, inquit, vilissima possessio Melthinas appellatur, in montibus arduis ac sylvis densissimis constituta, illic perparva atque vili opere constructa ecclesia est, in cujus baptisterio nocte sacrosancta paschali, baptizandi hora, cum nullus canalis, nulla sit fistula, [Col. 0482D] nec aqua omnino vicina, fons ex sese repletur, paucisque qui fuerint consecratis, cum deductorium nullum habeat, ut venerat aqua, ex sese discedit. Tunc ergo sub sanctae memoriae papa Zosimo usque ad lucem aqua non veniente, non consecrati qui baptizandi fuerant recesserunt. Illa vero nocte quae lucescebat in diem Dominicam, decimo die Calendarum Maiarum, fons sacer hora competenti repletus est; evidenti ergo miraculo claruit occidentalium partium fuisse errorem.« Liquet itaque quia vetus haec de hac aetate lunari quaestio est, etiam olim beati papae Leonis industria diligenter exquisita, ipsa est quae longam inter Orientis et Occidentis Ecclesias gravemque controversiam fecit. Haec et Hilarium papam post tot Nicaeni concilii tempora novum [Col. 0483A] cyclum petere, et Victorium paschalem novum condere persuasit. In hujus certamine praefatus papa Leo adnitente Prospero viro doctissimo ac disertissimo vincere sedulus, instans tandem unanimitate eorum qui Nicaenae synodi decretis invincibiliter adhaerebant laudabiliter vinci gaudebat. Unde mihi meisque in eadem quaestione nil melius agendum, nil dicendum reperio, quam quod illum fecisse comperio, qui nobis in tantum scientia, merito, auctoritate praecellit, certam videlicet Patrum reverendissimorum sententiam in eis quae nobis dubia sunt et incerta sectari. Neque enim putandum est nos vel acutius antiquis diversitatem lunaris discursus deprehendere, vel salubrius posse dignoscere, quae in eadem diversitate potissimum sit via sequenda.



CAPUT XLIV. De circulo decennovenali.
[4Kb] [Col. 0483B]

Decennovenalis circuli ordinem primus Eusebius, Caesareae Palaestinae episcopus, ob quartas decimas lunas festi paschalis, ipsumque diem Paschae inveniendum, composuit, eo quod luna cujuslibet aetatis post tantum temporis ad eumdem redeat anni solaris diem, non quod Aegyptus, vel caetera per Orientem Christi Ecclesia, verum eatenus lunae cursum, vel diem, nescierit rite invenire paschalem, sed quia ea quae ipsis temporibus annuatim cum labore investigata et per orbem mandata saepius in quaestionem venire solebant facilius, praefixa semel regula circulari, semper observari et sine scrupulo ambigendi [Col. 0483C] poterant edisci. Denique fertur antiquitus Alexandrinae [Col. 0484A] Ecclesiae antistiti delegatum ut officiose operam curamque investigationi computi paschalis impenderet, quatenus pontifici apostolicae sedis adnuncians, per eum diem Paschae solemnem caeteros Ecclesiarum principes agnoscere faceret. Unde beatissimus papa Leo Martianum principem postulans ut Alexandrino antistiti delegaret, quatenus paschale sancti Theophili, in quo VIII Calendarum Maiarum die Pascha videtur affixum, diligenti perscrutaretur examine, arbitratus ab eo non recte memoratum diem fuisse conscriptum, inter alia haec dicit: »Studuerunt quidem sancti Patres occasionem hujus auferre, omnem hanc curam Alexandrino antistiti delegantes, quoniam apud Aegyptios hujus supputationis antiquitus tradita videbatur esse peritia, per [Col. 0484B] quem quotannis dies praedictae solemnitatis sedi apostolicae indicaretur, cujus scripti ad longinquiores Ecclesias indicium generare percurreret. Verum ut hujusmodi labor aliquando quiesceret, composuit memoratus vir circulum nunc longe lateque notissisimum, quo decimas quartas lunas primi mensis ex ordine comprehendendo, diem Paschae, qui mox sequenti dominica futurus erat, facillime cuilibet inveniendum relinqueret. Cujus circuli Proterius Alexandrinae urbis antistes, ad inquisitionem sancti papae Leonis, luculentissimam reddens rationem, talis rescripti ab eo meruit tenore praedicari: Laetificaverunt me litterae dilectionis tuae, quas frater et coepiscopus noster Nectarius pio adportavit officio. Oportebat enim ut ab Alexandrinae Ecclesiae praesule talia [Col. 0484C] scripta ad sedem apostolicam mitterentur, quae ostenderent [Col. 0485A] magisterio beatissimi Petri apostoli hoc ab initio per beatum Marcum ejus discipulum didicisse Aegyptis, quod constat credidisse Romanos.«



CAPUT XLV. De embolismis et communibus annis.
[10Kb]

Dividitur autem circulus idem in embolismos, annosque communes, quos Hebraeorum quoque priscorum auctoritate constat observatos: communes quidem annos, id est, CCCLIV dierum XII, embolismus autem, id est, CCCLXXXIV dierum, continens VII. Primus namque et secundus communes, tertius est embolismus, quartus et quintus communes, sextus embolismus, septimus communis, octavus embolismus, nonus et decimus communes, undecimus embolismus, [Col. 0486A] duodecimus et tertius decimus communes, quartus decimus embolismus, quintus decimus et sextus decimus communes, septimus decimus embolismus, octavus decimus communis, nonus decimus embolismus. Qui utrique, sicut et supra dictum est, ab exordio primi mensis, quem Hebraei Nisan vocant, hoc est, ab accensione lunae paschalis, initium sumunt, cujus exordium mensis hac regula debet observari, ut nunquam luna paschae XIV vernum praecedat aequinoctium, sed vel in ipso aequinoctio, hoc est XII Calendarum Aprilium die, vel eo transgresso, legitima procedat. Unde fit ut ab octavo Iduum Martiarum usque in Nonarum Aprilium diem lunaris anni sint quaerenda primordia. Ipsa autem luna decima quarta, cum primum XII Calendas Aprilis, cum novissime [Col. 0487A] XIV Calendas Maias occurrendo, diem festi paschalis ad XI Calendas Aprilis, usque in VII Calendas Maias faciat inquirendum. Embolismorum autem, sicut Dionysius ait, ista ratio probatur existere, quod annorum communium videtur damna supplere, quatenus ad solare tempus lunaris exaequetur excursio. Quamvis enim solis annuum cyclum per singulos menses luna circumeat, tamen ejus perfectionem duodecim suis mensibus implere non praevalet. Denique in annis communibus ad rationem solaris anni undecim dies lunae deesse cernuntur. in embolismis vero decem et novem diebus eumdem annum videtur solarem luna transcendere. Et Hebraei quidem, qui solos lunares in lege noverant, et observabant menses, juxta naturalem lunae cursum tricenis, undetricenisque [Col. 0487B] diebus communium annorum menses duodenos explicabant, et tertio vel secundo ubi decebat anno, tertium decimum in fine anni mensem triginta dierum apponebant embolismum. Porro Romani, qui dispares habent menses, non unoquolibet in loco embolismos computando interponere voluerunt, sed [Col. 0488A] potius ubilibet mediis anni temporibus vacuum congruumque inter Calendas locum invenire potuissent. Primam igitur embolismorum lunam quarto Nonas Decembris, secundam quarto Nonas Septembris, tertiam pridie Nonas Martias, quartam pridie Nonas Decembris, quintam quarto Nonas Novembris, sextam quarto Nonas Augusti, septimam tertio Nonas Martias, nasci dixerunt, solertissime quantum potuerunt curantes ut cujuscunque aetatis luna in Calendas occurrisset, ipsa ejusdem mensis luna diceretur esse putanda. Quod tamen non usquequaque valuerunt obtinere propter praefixum paschalis lunae cursum, cujus cum extrema nonnunquam in Calendas Maias incurrant, et secundum quoque vel etiam tertium post Calendas diem teneant, non tantum Maii mensis, [Col. 0488B] sed potius Aprilis lunae, sicut semper esse dicenda est.



CAPUT XLVI. De ogdoade et hendecade.
[5Kb] [Col. 0488B]

Est et alia praefati circuli divisio, qua in ogdoadem et hendecadem, id est, in VIII et in XI, distinguitur [Col. 0489A] annos, eo quod octavo et undecimo anno luna paschalis supremas suae nativitatis metas subeat, et utrumque eorum [1 1Kb] solito embolismis more unus communis praecedat annus; vel certe quia antiquis visum est VIII annos solares totidem lunaribus annis dierum numero aequari, quod ab eruditioribus aevo sequente doctoribus expertum est, nisi annis XI adjectis, nequaquam fieri posse, ad indicium utriusque observationis ogdoadibus est et hendecadibus tota lunae digesta conversio. Nam et Graeci quondam, quos et antiquissimi Romanorum perhibentur imitati, cum ad lunae cursum adhuc annos computarent, VIII annis communibus pari ratione confectis, embolismos trium mensium pariter intercalabant. Si enim octies undecim, et quartam partem, volueris supputare, XC [Col. 0489B] dies, hoc est, tres menses efficies. Verum etiam nunc sunt qui solis octo annos totidem annis lunaribus, itemque solis XI totidem putant annis lunaribus dierum aequalitate componi. Ubi primo dicendum, quod absque ulla contradictione est: Si octoni anni utriusque sideris aliquando longitudine concordant, semper idem facere habebunt, neque ullum undenorum annorum aequalitas locum inveniet. Si autem vel semel XI anni amborum simul incipiunt, simulque terminantur, semper ipsum facturi sunt, nec erit quando octonorum concordia redire possit annorum. Deinde numerus ipse pulsandus, videndumque quia octo anni solares habent dies, exceptis bissextis, MMDCCCCXX, octies enim trecenteni sexageni et quini faciunt IIMDCCCCXX. At lunares anni totidem [Col. 0489C] vide quot habeant dies, octies trecenteni quinquageni et quaterni faciunt MMDCCCXXXII, adde XC trium mensium embolismorum dies, fiunt MMDCCCXXII. Sed duo qui minus habentur in ogdoade solari duorum bissextorum superant adjectione supplenda. Videamus et hendecadem utriusque sideris, si forte [Col. 0490A] ibi sol bissextile quaerat auxilium; utrumque enim tempus necesse est una regula complectatur. Undecies treceni sexageni et quini fiunt IIIIMXXV. Item undecies trecenteni quinquageni et quaterni fiunt MMMDCCCXCIIII. Adde embolismorum mensium dies CXX, fiunt IIIIMXIIII. Tolle unum saltus diem, remanent IIIIMXIII. Vide igitur si hic opus habeat hendecas solis subsidio bissextili, ut additis videlicet duobus vel tribus diebus, lunarem compensare sufficiat hendecadem. Non utique eget quadrantili juvamine ad aequiparandam lunae hendecadem, quam duobus insuper diebus exsuperare probatur, sed suis potius superabundat diebus, quod minus est in ogdoade solis adimplet. Liquidoque patet in horum concordatione temporum nihil praejudicare bissextos, [Col. 0490B] sed quotquot in circulo decennovenali incurrerint, omnes utroque sideri, juxta quod supra docuimus, aequaliter esse proficuos. Denique ut rei ipsius evisceremus interna, primo anno circuli decennovenalis nullae sunt epactae, quia in XI Calendas Apriles lunae finitus est cursus. Item nono ejusdem circuli anno, id est, post dies MMDCCCCXXII, nono Calendarum Aprilium die, trigesima est luna, quod etiam epactarum, quae tunc XXVIII sunt, ordo manifeste testatur. Quid ergo opus erit ad completionem lunaris ogdoadis duos solaris cursus superadjicere dies, id est decimum et nonum Calendarum Aprilium, si hoc duo bissextiles poterant perficere dies? Non ergo duos dies qui in ogdoade solis a lunari ogdoade minus sunt, duorum intercalatione bissextorum, sed duorum magis [Col. 0490C] qui in hendecade ejus a lunari plus sunt adjectione supplentur. Nec nocet quod saltum lunae, quem quidam in ogdoadis initio ponunt, in hendecade ponendum memoravimus. Ubicunque enim interposueris, eodem proposita quaestio fine solvetur, et habet circulus decennovenalis menses solares [Col. 0491A] CCXXVIII, lunares CCXXXV, dies, exceptis bissextis, VIMDCCCCXXXV; decies novies enim duodeni CCXXVIII; adde VII, fiunt CCXXXV. Item decies novies trecenteni sexageni et quini VIMDCCCCXXXV; decies novies trecenteni quinquageni et quaterni VIMDCCXXVI; adde embolismorum VII mensium dies CCX, fiunt VIMDCCCCXXXVI; subtrahe unum saltus lunaris diem, et uno eodemque dierum numero solis et lunae cursum decennovenalem cyclum includere probabis. Item ogdoas solis habet menses XCVI, lunae autem XCIX, hendecas vero solis menses habet CXXXII, lunae autem CXXXVI. De numero dierum supra dictum est.



CAPUT XLVII. De annis dominicae Incarnationis.
[10Kb]

Primo decennovenalis circuli versu temporum ordo [Col. 0491B] praefigitur, quem Greci calculatores a Diocletiani [Col. 0492A] principis annis observavere. Sed Dionysius venerabilis abbas Romanae urbis, et utriusque linguae Graecae videlicet ac Latinae non ignobili praeditus scientia, paschales scribens circulos, noluit eis, sicut ipse testatur, memoriam impii et persecutoris innectere, sed magis elegit ab Incarnatione Domini nostri Jesu Christi annorum tempora praenotare, quatenus exordium spei nostrae notius nobis existeret, et causa reparationis humanae, id est, passio Redemptoris nostri evidentius eluceret. Qui in primo suo circulo quingentesimum tricesimum secundum dominicae Incarnationis annum in capite ponendo, manifeste docuit secundum sui circuli annum ipsum esse quo ejusdem sacrosanctae Incarnationis mysterium coepit. Quia enim lunaris circulus decennovenalis [Col. 0492B] est, solaris autem XX et VIII conficitur [Col. 0493A] annis, multiplicatis per se invicem ambobus, summa DXXX et II colligitur annorum. Qua tandem replicata, totus solaris lunarisque recursus ordo in se sua per vestigia revolvitur, eandemque decennovenalis lunarisque cycli annum, easdem epactas lunae, solis quoque dies concurrentes, eandem quartam decimam lunam, eundem dominicae Paschae diem ac lunam ipsius ex ordine restituens. Quod etiam Victorius, quamvis alterius institutionis, paschalem condens, descripto tot annorum circulo, manifeste probavit. Quia ergo secundo anno circuli quem primum Dionysius scripsit, quingentesimus tricesimus tertius ab Incarnatione Domini completus est annus, ipse est nimirum juxta concursus siderum ille in quo incarnari dignatus est, quia hic secundus annus decennovenalis [Col. 0493B] octavus decimus est cycli lunaris, XI habens epactas, V concurrentes septimanae dies, lunam paschae decimam quartam VIII Calendas Apriles; omnia tunc fuere simillima, et si esset qui tunc Pascha more nunc Ecclesiis usitato die Dominica faceret, ipsa nimirum dies, quo modo hic adnotatum est, VI Calendas Apriles veniret, ac lunam haberet decimam sextam. Denique Dionysius ipse nobis quodammodo tacite quae dicimus in paschalibus quae scripsit argumentis ostendit, ubi ad inveniendum quotus sit annus circuli decennovenalis, sumere annos Domini, et priusquam hos per X et IX partiamur unum praecipit adjicere, significans illo incarnato unum circuli decennovenalis annum jam fuisse completum. Item ad sciendum quotus sit annus cycli lunaris, sumere monet [Col. 0493C] annos Domini, et subtrahere semper duo, ac sic per X et IX partiri, ut, videlicet, duobus qui reliqui [Col. 0494A] tunc erant annis sublatis, caeteros calculatos per nonam decimam partem dividens, quod reliquum foret teneret; porro ad investigandum quot sint epactae lunares, annos Domini rite sumere, dividere, multiplicare. Item dividere, sed nullo dempto vel addito, jubet, quia nimirum secundo decennovenalis cycli anno, incipientes epactae, ad inveniendum suum statum, addi quid vel demi de annis Domini qui secum inchoaverant, minime poscebant. Item si velimus scire adjectiones solis, id est, concurrentes septimanae dies, sumere annos Domini jubet, et addita quarta parte, IIII insuper regulares semper adjicere docet, ac sic tandem per VII partiri, quia nimirum V erant concurrentes anno quo natus est Dominus, ut et computandi fixa series procurrere posset, necesse habeat [Col. 0494B] computator IIII quae praecesserunt annectere. His igitur ita se habentibus, annum passionis dominicae diligenter inquirere, nec ignota quaerendi via est, si non computus errat alicubi. Habet enim, ni fallor, Ecclesiae fides, Dominum in carne paulo plus quam XXXIII annis usque ad sua tempora passionis vixisse, quia videlicet XXX annorum fuerit baptizatus, sicut evangelista Lucas testatur, et tres semis annos post baptisma praedicaverit, sicut Joannes in Evangelio suo non solum commemorato redeuntis Paschae tempore perdocet, sed et idem in Apocalypsi sua. Daniel quoque in suis visionibus prophetice designat. Sancta siquidem Romana et apostolica Ecclesia hanc se fidem tenere et ipsis testatur indiculis, quae suis in cereis annuatim scribere solet, ubi tempus dominicae passionis [Col. 0494C] in memoriam populis revocans, numerum annorum triginta semper et tribus annis minorem quam [Col. 0495A] ab ejus incarnatione Dionysius ponat, adnotat. Denique anno ab ejus incarnatione juxta Dionysium septingentesimo primo, indictione quarta decima, fratres nostri qui tunc fuere Romae, hoc modo se in natali Domini in cereis sanctae Mariae scriptum vidisse, et inde descripsisse referebant: »A passione Domini nostri Jesu Christi anni sunt DCLXVIIII.« Quoniam igitur, ut supra memoravimus, DXXXII annis circulus paschalis circumagitur, his adde XXXIII vel potius XXXIIII, ut illum ipsum quo passus est Dominus attingere possis annum, fiunt DLXVI. Ipse est ergo annus dominicae passionis et resurrectionis a mortuis. Quia sicut quingentesimus tricesimus tertius primo, ita quingentesimus sexagesimus sextus tricesimo quarto per universos solis et lunae concordat discursus. [Col. 0495B] Et ideo circulis beati Dionysii apertis, si quingentesimum sexagesimum sextum ab incarnatione Domini contingens annum, quartam decimam lunam in eo IX Calendarum Aprilium quinta feria repereris, et diem Paschae dominicum VI Calendarum Aprilium luna decima septima, age Deo gratias, quia quod quaerebas, sicuti ipse promisit, te invenire donavit. Nam quod Dominus XV luna feria sexta crucem ascenderit, et una Sabbatorum, id est, die Dominica resurrexerit a mortuis, nulli licet dubitare catholico, ne legi, quae per agnum paschalem decima quarta die primi mensis ad vesperam immolari praecipit, pariter et Evangelio, quod Dominum, eadem vespera tentum a Judaeis, et mane sexta feria crucifixum ac sepultum, prima Sabbati resurrexisse perhibet, videatur [Col. 0495C] incredulus. Quod autem VIII Calendarum Aprilium crucifixus, VI Calendarum earundem die resurrexerit, multorum late Doctorum ecclesiasticorum constat sententia vulgatum. Quamvis Theophilus Caesariensis, antiquus videlicet vicinusque apostolicorum temporum doctor, in epistola synodica quam adversus eos qui decima quarta luna cum Judaeis Pascha celebrabant, una cum caeteris Palaestinae episcopis scripsit, ita dicit: »Et impium non est ut passio dominica tanti sacramenti mysterium foras limitem excludatur. Passus namque Dominus ab XI Calendas Apriles, qua nocte a Judaeis est traditus, et ab VIII Calendas Apriles resurrexit. Quomodo tres dies foras terminum excludentur?« Constitutumque est in illa synodo ut ab XI Calendas Apriles usque in VIII Calendas [Col. 0495D] Maias Pascha debeat observari, ut in eodem libro superius scriptum est. Nam Galli quacunque die VIII Calendas Aprilis fuisset, quando Christi resurrectio fuisse tradebatur, pascha semper celebrabant. Sin vero annum qualem quaerebas, in loco [Col. 0496A] quem putabas invenire non poteris, vel Chronographorum incuriae, vel tuae potius traditati culpam adscribe, tantum diligentissime cavens, ne Chronicorum scripta defensando intemerabile legis vel Evangelii testimonium videaris impugnare, dicendo Dominum salvatorem vel XV vel XVI imperii Tiberii Caesaris, vel XXIX aut XXX suae aetatis anno sacrosanctum crucis subisse mysterium, cum Evangelia manifeste significent XV anno Tiberii praecursorem Domini praedicare coepisse, ipsumque mox inter alios baptizasse Jesum, incipientem jam fieri quasi XXX annorum.



CAPUT XLVIII. De indictionibus.
[1Kb]

Secundus ordo circuli decennovenalis complectitur [Col. 0496B] indictiones XV annorum circuitu in sua semper vestigia reduces, quas antiqua Romanorum industria comperimus ad cavendum errorem qui de temporibus forte [1 1Kb] oboriri poterat, institutas. Dum enim, verbi gratia, quilibet imperator medio anni tempore vita vel regno decederet, poterat evenire ut eundem annum unus historicus ejusdem regis adscriberet temporibus, eo quod ejus partem regnaret; alter vero historicus eundem successori illius potius attitulandum putaret, eo quod et hic partem aeque ejus haberet in regno. Verum ne per hujuscemodi dissonantiam error temporibus inolesceret, statuerunt indictiones, quibus uterque scriptor, imo etiam vulgus omne, temporum cursum facillime servaret, quas pro facilitate quoque calculandi XV esse voluerunt, ut [Col. 0496C] planissimo numero, et ad multiplicandum promptissimo, compendiosius transacti temporis status in memoriam possit reduci. Quidam autem putant, quia [2 1Kb] quondam in republica post censum quinto anno peractum urbs Roma lustrabatur, ad indicium ternae lustrationis et census indictiones esse conditas. Incipiunt autem indictiones ab VIII Calendas Octobris, ibidemque terminantur



CAPUT XLIX. Argumentum inveniendi quota sit indictio.

Hoc autem argumento quota sit anno quocunque computare volueris indictio reperies: sume annos ab Incarnatione Domini quotquot fuerint in praesenti, verbi gratia, DCCXXV; adde semper tria, quia quarta [Col. 0496D] indictione secundum Dionysium natus est Dominus, fiunt DCCXXVIII; [3 1Kb] haec partire per XV, quindecies quadrageni, sexcenti, quindecies octoni centumvies, remanent octo: octava est Indictio. Si vero nihil remanserit, decima quinta est.



CAPUT L. De epactis lunaribus.
[6Kb] [Col. 0497A]

Tertia praefati circuli linea continet epactas lunares, quae ad cursum solis annuatim undenis diebus accrescere solent; inde epactae Graeco vocabulo, id est, adjectiones dictae, quod per annos singulos XI dierum, ut diximus, accumulentur augmento. Vel certe quia ad inveniendas quotae sint lunas Calendarum, IX per totum adjiciuntur annum, ut supra docuimus: epactae jure, id est, adjectiones, vocantur, et quidem per totum anni vertentis orbem [1 1Kb] suos quaeque dies habet adjectiones lunares XI. Nam, verbi gratia, si hodie cum scribo quinta est luna, isto ipso die post annum decima sexta erit luna, post duos annos vigesima septima, post tres octava, nec [Col. 0497B] eadem huc quae nunc est priusquam XXIX annorum peracto circulo redit. Sed proprie quae in circulo decennovenali annotatae sunt epactae lunam quota sit in XI Calendas Apriles, ubi paschalis est festi principium, [Col. 0498A] signant, hanc praefixam sui cursus regulam semper observantes, ut quoties minorem XV numerum habent, paschalem lunam praeferant; quoties autem majorem, in sequentem lunam pascha quaerendum praemonstrent. Quia nimirum lunae paschalis plenitudo non aequinoctium praeire, sed, sicut in principio creaturarum ordinatum est, sequi potius debet, quando primum ortus est sol inchoatione diei vernum tenens aequinoctium, deinde orta est luna in inchoatione noctis autumnalis aequinoctii tenens ipsa particulam. Unde multum errare constat eos qui lunae paschalis initium a tertio Nonarum Martiarum die quaerendum definiunt, quia videlicet ibi nata luna ante tempus aequinoctii plenilunium ostendit. Ideoque solennitati paschali inhabilis est, in qua, sicut [Col. 0498B] diximus, primum solem primitivae creationis statum, ac deinde lunam necesse est conscendere, ut et hic per aequinoctii transgressum longitudinem noctis superet, et illa per plenilunium totam ejus quantulacunque [Col. 0499A] est longitudinem illustret. Quod ad Christi et Ecclesiae sacramentum respicere nemo est fere qui ambigat, de quo et in primordiis hujusce opusculi aliqua perstrinximus, et nunc paucis replicemus. Quia sicut luna et stellae non a seipsis, ut perhibent, sed a sole habent ut luceant, sic et Ecclesia, sanctique omnes non suae merito virtutis, sed gratia largitoris habent bonum quo vivunt. Et sicut non nostri vigore arbitrii fortitudinem nostram, sed illo nos suscipiente, illius misericordia praeveniente custodimus, nec sufficientes sumus cogitare aliquid a nobis quasi ex nobis, sed sufficientia nostra ex Deo est, ita etiam in tempore quo nostrae redemptionis insignia celebramus, solaris perfectio splendoris quae illuminat lunarem quae illuminatur antecedere debet.



CAPUT LI. Quomodo errent quidam in primi mensis initio.
[5Kb] [Col. 0499B]

Sed error eorum qui aliter sapiunt, vide an ipsis saltem qui hujusmodi condunt leges iniquas, et scribentes injustitiam scribunt, ratus ac veritate videatur esse suffultus. Victorius qui illorum circulos scripsit, dicit in prologo ejusdem operis inter alia sic: »Latini namque a [1 1Kb] III Nonarum Martiarum usque ad IIII [Col. 0500A] Nonas Aprilis, diebus scilicet XXIX, observandum maxime censuerunt, ut quocunque eorum die luna fuerit nata efficiat primi mensis initium, cujus luna decima quarta si feria sexta provenerit, subsequens Dominicus, id est, luna decima sexta festivitati paschali sine ambiguo deputetur. Sin autem die Sabbati plenilunium esse contigerit, et consequenti Dominico luna decima quinta reperire, eadem hebdomada transmissa, in alterum diem Dominicum, id est, lunam vigesimam secundam transferri debere Pascha dixerunt, ne minus ejusdem dominici peragendo mysterio destinarent quam sextam decimam, nec amplius quam vigesimam secundam lunam aliquando reciperent, eligentes potius in lunam vigesimam secundam diem festi paschalis extendi, quam dominicam passionem [Col. 0500B] ante lunam quartam decimam ullatenus inchoari. Quartas decimas porro lunas mensis ejusdem a XV Calendarum Aprilium usque in XVI Calendas Maias asserunt esse servandas.« Item in fine ejusdem prologi: »Cum vero contigerit, inquit, lunam vicesimam septimam Sabbato, vel maxime die Calendarum Januariarum, provenire absque bissexto, noverit sanctitas vestra quod Pascha XIII Calendas Apriles secundum Latinos haud unquam celebrandum, etiamsi [Col. 0501A] luna conveniat, penitus invenitur. Aut VIII Calendas Maias secundum Aegyptios, quod aliquoties observandum est, reperiri non posse.« Videamus ergo Latinos suos quomodo commendet Victorius. Dicit eos maxime censuisse a III Nonas Martias natam lunam efficere primi mensis initium, et decima sexta luna die Dominico Pascha celebrandum. Et iterum dicit, nunquam XIII Calendas Apriles, etiamsi luna conveniat, Pascha celebrandum secundum Latinos, sed magis secundum Aegyptios VIII Calendas Maias. Constat autem lunam III Nonas Martias natam, XIII Calendas Apriles esse sextam decimam. Obsecro te, sancte frater Victori, si III Nonas Martias nata luna facit primi mensis initium, quid rationis est, ut non in eo Pascha celebremus, sed potius alium differamus [Col. 0501B] in mensem, cum lex toties imperet ut omnes qui possint in primo mense Pascha faciant, soli autem qui in via fuerint et immundi secundo hoc mense celebrent? Quid est, rogo, quod addis, absque bissexto? An forte quia quando Calendae Januariae Sabbato sunt, tertia decima Calendarum Aprilium dies in Dominicum occurrit, si bissextilis annus non est; si autem bissextus intercesserit, eadem dies secunda feria provenit, docere vis cum secunda feria fuerit XIII Calendas Aprilis in luna decima sexta, sequenti dominica VII Calendas Aprilis luna vigesima secunda Pascha rite celebrari; cum vero eadem dies XIII Calendas Aprilis lunam decimam sextam Dominica die habuerit, non posse in ea Pascha celebrari, quia necdum aequinoctium transierit; sed nec in sequenti dominica, quia [Col. 0501C] luna superadulta, hoc est, vigesima tertia illam incidat in diem, atque hac cogente necessitate in secundi tempora mensis Paschae differenda solennia? Mirus calculandi praeceptor, qui principaliter doceas lunam III Nonas Martias natam efficere primi mensis initium, et rursum ratione ipsa superatus compelleris fateri, nisi interveniente bissexto, nullatenus lunam hac die natam, sed potius eam quae post XXIX dies fuerit accensa, paschalibus festis congruam. Si vero adfuerit bissextus, tunc effici lunam sequentis anni primam, quae absque illo fieri poterat extrema transacti. Et quid est quod ais: etiamsi luna conveniat, XIII Calendas Aprilis nunquam Pascha celebrandum penitus inveniri? Quomodo enim potest luna convenire paschalibus solenniis, ubi nunquam paschalia [Col. 0501D] sunt celebranda solennia? Et si nunquam XIII Calendarum Aprilium Pascha celebrandum, etiamsi sexta decima provenerit, errant profecto Latini qui lunam paschalem a III Nonas Martias inchoare decernunt, in qua decimo sexto et decimo septimo eo quod aequinoctium non transierit, non licet Pascha fieri. Et merito illorum contempta observatione, cum Aegyptiis potius eo anno in octavo Calendas Maii Pascha differendum suades. Si autem magis observandum [Col. 0502A] quod Aegyptii docent autumas, quare non illorum per omnia scientiam sectaris? Verum quia hoc facere non vis, sed inter utrosque medius incedens, magis Latinorum quos vituperas, quam Aegyptiorum quos praefers, calculum tuis legendum sequendumque contradis, nos Aegyptiam calculandi disciplinam, quae et tuo judicio, et universalis Ecclesiae consensu verior apparet, omnibus sequendam novimus, initium videlicet primi mensis ab octavo Iduum Martiarum usque in Nonarum Aprilium diem; quartas decimas vero lunas Paschae, a duodecimo Calendarum Aprilium usque in decimum quartum Calendas Maias; porro diem Paschae dominicum ab undecimo Calendarum Aprilium usque in septimum Calendarum Maiarum, et hoc in luna decima quinta usque ad vigesimam primam esse [Col. 0502B] quaerendum. Verum ne nos amatores Victorii temere illum aggressos esse lacerent, legant librum doctissimi et sanctissimi viri, Victoris videlicet Capuani episcopi, de Pascha, quod quindecimo Calendas Maias putabatur celebrari debere, indictione autem decima tertia, novies proconsule Basilio, et quanti a prudentibus et catholicis Ecclesiae doctoribus aestimatus sit suus magister invenient, cujus principium libri est: »Cum paschalis veneranda solennitas quanam die potissimum proveniret per anni praesentis indictionem tertiam decimam a nobis sollicite quaereretur, et juxta Patrum venerabilium constituta octavo Calendarum Maiarum diceremus resurrectionem Domini procul dubio celebrandam, aliquibus minime rationabilis visa est nostra responsio, eo quod Victorius quidam [Col. 0502C] in circulo paschali quem edidit aliter diem dominicae resurrectionis adfixerit, licet et hunc designaverit quem nos celebrandum pariter profitemur.« Et in processu operis: »Sed nunc, [1 1Kb] inquam, ordo expetit, ut cyclorum quos Victorius edidit patefaciam evidenter errores, dum nescit legitimum diem definire paschalem, ut cum in praeteritis ostensus hoc modo fuerit deliquisse, in praesentibus ac futuris et auctoritate careat, et occasionem pravae persuasionis amittat.«



CAPUT LII. Argumentum quot sint epactae lunares.

Si autem vis cognoscere per annos singulos quot sint epactae, sume annos Domini quot fuerint, utputa in praesenti octava indictione DCCXXV, hos partire [Col. 0502D] per XIX: decies novies triceni DLXX, decies novies octoni cenquinquais dipondius, remanent III; hos item multiplica per XI, fiunt XXXIII; tolle XXX, remanent III. Tres sunt epactae, id est, adjectiones lunares.



CAPUT LIII. De epactis solis.
[1Kb]

Quarto decennovenalis circuli tramite designantur epactae solis, id est, concurrentes septimanae dies unius semper ternos per annos, duorum autem per [Col. 0503A] annum bissextilem usque ad septimum numerum adjectione crescentes, quarum circulus habet annos quater septenos, id est, XXVIII, quia nimirum non ante potest consummari quam bissextus, qui quarto redire solet anno, cunctos septimanae dies contingat, dominicam videlicet, sextam feriam, quartam feriam, secundam feriam, Sabbatum, quintam feriam, tertiam feriam, hoc etenim illos ordine percurrit. Cumque suas quaeque anni dies habeat concurrentes, hae quae in circulo adfixae concurrentes sunt, specialiter quae sit nono Calendarum Aprilium feria designant, videlicet ut propius festivitatis paschalis exordio positae, facillime diem epactarum, vel decimae quartae lunae quota sit feria pandant, ac per hoc ad paschalis inventionem diei dominici planum faciant iter. [Col. 0503B] Contingit autem eadem concurrentium annua dies, quod calculatorem meminisse juvat, etiam II Calendas Aprilis, VII Idus Aprilis, XVIII Calendarum Maiarum, et XI Calendarum earundem. Cujus circuli talis est cursus, ut quaecunque bissextili anno sunt concurrentes, ipsae et ante quinquennium fuerint, et post annos VI futurae sint. Quae primo post bissextum anno sunt, eaedem et ante annos XI transierint, et post VI redeant. Quae secundo post bissextum, eaedem et ante annos VI transierint, et post XI remeent. Quae tertio post bissextum, ipsae et ante VI annos praeterierint, et post V revertantur. Et hujus ordo discretionis cunctos annorum vertentium complectitur dies. Notandum sane quod hujus gyri solaris, qui XXVIII annis peragitur, causa facit decennovenales [Col. 0503C] circulos XXVIII debere compleri, priusquam idem per omnia paschalis observantiae cursus in seipsum redeat, ut omnis nimirum hujus circuli annus caput circuli decennovenalis instituat. Itemque annus quisque circuli decennovenalis hujus caput adsequatur, ac per hoc tota paschalis observantiae series non minus quingentis triginta duobus annis explicetur.



CAPUT LIV. Argumentum quot sint epactae solis, et quando bissexti annus.

Quoniam vero communis atque indiscretus epactarum, [Col. 0504A] id est, adjectionum solis, cum bissexto cursus est, amborum pariter qui sit status argumento condisce. Si ergo vis scire quando bissextus dies sit, sume annos Domini DCCXXV, partire hos per IV, et si nil remanserit bissextus est; si vero unum, aut duo, vel tria remanent, primus, aut secundus, aut tertius est annus a bissexto, utputa quater centeni CCCC, quater octogeni CCCXX, quater asse quarta, remanet unum, quia primus est annus a bissexto. Si vis nosse adjectiones solis, id est, concurrentes septimanae dies, sume annos ab incarnatione Domini quot fuerint, utputa DCCXXV per indictionem octavam, et annorum qui fuerint quartam partem semper adjice, id est, nunc CLXXXI, qui fiunt simul DCCCCVI; his adde IV, fiunt DCCCCX. Hos partire [Col. 0504B] per VII, septies centeni DCC, septies triceni CCX, et non remanet aliquid, quia VII sunt epactae solis, id est, concurrentes septimanae dies.



CAPUT LV. De reditu et computu articulari utrarumque epactarum.
[2Kb]

Verum quia facillime diem Paschae, vel caeteros temporum recursus, comprehendit qui solis et lunae circulum memoriter tenet, excepto eo quod eosdem circulos per decem et novem et per viginti octo multiplicandos partiendosque novit, omnis calculator meminisse debet easdem concurrentes solis tricesimo abhinc anno quas et proximo secuturas, easdem sexagesimo quas et quarto, easdem nonagesimo quas et sexto, easdem centesimo vigesimo quas et octavo, easdem centesimo quinquagesimo quas et decimo, [Col. 0504C] et caeteras in hunc modum esse redituras. Quocunque enim numero annorum transacto concurrentes scire desideras, eundem numerum vide quoties habeat XXX, et tricesima parte geminata, concordiam vertentium cognosces annorum. Verbi gratia, trecenti decies habent XXX, et propterea eaedem concurrentes CCC anno quae XX sunt futurae, si quid residui fuerit, et hoc adjicies. Eodem modo etiam in praeterita tempora concurrentium ordo respicit. Item quia circulus lunaris decennovenalis est, praesentis anni epactae vicesimo anno redeunt, sequentis abhinc quadragesimo, tertii sexagesimo, quarti octuagesimo, [Col. 0505A] quinti centesimo, sexti centesimo vigesimo, septimi centesimo quadragesimo, octavi centesimo sexagesimo, noni centesimo octuagesimo, decimi ducentesimo, et caeterae similiter. Quod et de luna decima quarta Paschae, caeterisque quae decennovenali circulo includuntur aeque sentiendum est. Poterit diligens calculator hoc modo etiam prolixiores sibi temporum sequentium annotare recursus, quibus semper meminerit etiam praeteriti aevi congruere statum. Memoratu autem dignum videtur quia quidam ob compendium calculandi utriusque ordinem circuli, et solaris videlicet et lunaris, transferunt in articulos; nam quia manus humana articulos habet, adjunctis unguibus, X et IX, singulis his singulos aptantes annos, lunarem cursum in laeva manu intrinsecus [Col. 0505B] a radice pollicis incipiunt, et in ungue minimi digiti intrinsecus eundem consummant. Item quia manus binae articulos, exceptis unguibus, habent XXVIII, iis singulos annos singulis aptant, inchoantes a minimo laevae digito, et in dexterae pollice complentes, non ut in lunari cyclo singulos ex ordine digitos expedientes ad numerum, sed ob rationem quadrantis per quaternos transversim digitos quadriennium omne signantes, ita ut minimorum bis terni articuli digitorum totidem bissextiles contineant annos; item proximorum a minimis bis terni articuli digitorum proximos a bis ternis bissextis annos totidem explicent, secundi similiter secundos, et tertii [Col. 0506A] digiti tertios totidem annos aequa ratione complectantur; porro septimus bissextilis cum tribus se sequentibus annis bis binos sibi pollicum vindicet articulos. [1 1Kb] Hoc sive alio quisque sibi calculator ordinare voluerit modo, nihilominus circulum utriusque sideris libenter capient manus. Sed innumera hujusce disciplinae, sicut et caeterarum artium, melius vivae vocis alloquio quam stili signantis traduntur officio.



CAPUT LVI. De cyclo lunari.
[4Kb]

Quinta circuli decennovenalis regione lunaris cyclus includitur, a quarto [2 1Kb] eas incipiens, et tertio completur in anno, qui proprie Romanorum est, et ad mensem Januarium pertinens; nam sicut annus quisque [Col. 0506B] decennovenali circuli propter legalem Hebraeorum observationem a paschali mense inchoat, ibidemque finitur, ita et hic Romanorum institutione a luna Januarii mensis inchoat, atque ibi desinit, sicut ille, sic et iste, primum et secundum communes annos, tertium habet embolismum, quartum et quintum communes, sextum embolismum, septimum communem, octavum embolismum. Hendecas quoque cycli lunaris instar decennovenalis circuli VII annos communes, et IV habet embolismos. Et habent communes anni menses lunares XII, id est, dies trecentos quinquaginta tres. Embolismi autem menses tredecim, dies videlicet trecentos octuaginta quatuor, praeter [Col. 0507A] unum duntaxat septimum decimum cycli hujus annum, qui est decennovenalis primus, in quo unus dies ratione saltus lunaris intercipitur. Quod ut manifestius fiat, singulorum ex ordine cursum videamus annorum, et quod Dionysius in mense paschali, nos in Januario, facere curemus.

Anno lunari primo, decennovenali quarto, a Calendis Januariis, usque in XIII Calendas Januarias, quia communis est, fiunt dies CCCLIII.

Anno lunari II, decennovenali V, a XII Calendas Januarias usque V Idus Decembris, quia communis est, fiunt dies CCCLIV.

Anno lunari III, decennovenali VI, a IV Idus Decembris, usque in V Calendas Januarias, quia embolismus est, fiunt dies CLXXXIV.

[Col. 0507B] Anno lunari IV, decennovenali VII, a IV Calendas Januarias, usque in XVI Calendas Januarias, quia communis est, fiunt dies CCCLIV.

Anno lunari V, decennovenali VIII, a XV Calendas Januarias, usque in VIII Idus Decembris, quia communis est, fiunt dies CCCLIV.

Anno lunari VI, decennovenali IX, a VII Idus Decembris, usque in VIII Calendas Januarias, quia embolismus est, fiunt dies CCCLXXXIV.

Anno lunari VII, decennovenali X, a VII Calendas Januarias, usque in XIX Calendas Januarias, quia communis est, fiunt dies CCCLIV.

Anno lunari VIII, decennovenali XI, a XVIII Calendas Januarias, usque in IV Nonas Januarias, quia embolismus est, fiunt dies CCCLXXXIV.

[Col. 0507C] Anno lunari IX, decennovenali XII, a III Nonas Januarias, usque in XI Calendas Januarias, quia communis est, fiunt dies CCCLIV.

Anno lunari X, decennovenali XIII, a X Calendas Januarias, usque in III Idus Decembris, quia communis est, fiunt dies CCCLIV.

Anno lunari XI, decennovenali XIV, a II Idus Decembris, usque in III Calendas Januarias, quia embolismus est, fiunt dies CCCLXXXIV.

Anno lunari XII, decennovenali XV, a II Calendas Januarias, usque in XIV Calendas Januarias, quia communis est, fiunt dies CCCLIV.

Anno lunari XIII, decennovenali XVI, a XIII Calendas Januarias, usque in VI Idus Decembris, quia communis est, fiunt dies CCCLIV.

[Col. 0507D] Anno lunari XIV, decennovenali XVII, a V Idus Decembris, usque in VI Calendas Januarias, quia embolismus est, fiunt dies CCCLXXXIV.

Anno lunari XV, decennovenali XVIII, a V Calendas Januarias, usque in XVII Calendas Januarias, quia communis est, fiunt dies CCCLIV.

Anno lunari XVI, decennovenali XIX, a XVI Calendas Januarias, usque in Nonas Decembris, quia communis est, fiunt dies CCCLIV.

Anno lunari XVII, decennovenali I, a Nonis Decembris usque in X Calendas Januarias, quia embolismus est, fiunt dies CCCLXXXIV.

Anno lunari XVIII, decennovenali II, a IX Calendas Januarias, usque in II Idus Decembris, quia communis est, fiunt dies CCCLIV.

[Col. 0508A] Anno lunari XIX, decennovenali III, ab Idibus Decembris, usque in II Calendas Januarias, quia embolismus est, fiunt dies CCCLXXXIV.

Idcirco autem septimi decimi lunaris anni computus ab ipso quo prior explicitus est annus die incipit, et non a sequente ut caeterorum, ne propter saltum lunae, quem dicunt, unus eidem anno dies deesse videatur. Quod ipsum Dionysius decennovenalem cyclum hujusmodi ordine percurrens edocuit, ab eodem die quo ultimi conclusit anni metas primi inchoando principium.



CAPUT LVII. Argumentum de eo: quota sit luna in calendis Januariis.

Potest qui vult a cyclo lunari facere argumentum, [Col. 0508B] ad inveniendum quota sit luna Calendarum Januariarum. Sume enim cyclum lunae quemlibet, ut puta quintum, multiplica per XI, fiunt LV; adde unum semper regularem, fiunt LVI; partire per XXX, remanent XXVI: vigesima sexta est luna in Cal. Jan., anno quinto cycli lunaris. Item sume octo, multiplica per XI; fiunt LXXXVIII, adde unum regularem, et partire per XXX, remanent XXIX: vicesima nona est luna in Calendas suprascriptas anno cycli lunaris octavo. Tantum memor esto, septimo decimo, octavo decimo, et nono decimo cycli memorati anno non unum, ut reliquis, sed duos adjicere regulares, et lunam Cal. Jan. sine errore reperies.



CAPUT LVIII. Argumentum quotus sit annus cycli lunaris, vel decennovenalis.
[Col. 0508C]

Ipse autem cyclus lunae si vis nosse quotum agat annum, sume annos Domini, ut puta DCCXXV, et subtrahe semper duo, remanet DCCXXIII; hos partire per X et LX, remanet unum, primus annus est cycli lunaris. Quoties autem nihil remanet; nonus decimus est. Et quia decennovenalis circulus communem cum lunari viam quamvis ocyor currit, si vis scire et ejus quotus sit annus, sume annos Domini, ut puta DCCXXV, et unum semper adjice, fiunt DCCXXVI; hos partire per X et IX, remanent IV, quartus est annus cycli decennovenalis. Quod si nihil remanserit, ultimus est.



CAPUT LIX. De quarta decima Luna paschae.
[Col. 0508D]

Sextus saepe dicti circuli locus amplectitur lunas XIIII primi mensis, quae paschalis dominicae diem singulis annis absque omni ambiguitate demonstrent; nam quae post XIIII lunam Dominica dies occurrit, ipsa est paschalis dominicae resurrectionis dies. Quae quidem decima quarta luna primum in aequinoctio, id est, duodecimo Calendarum Aprilium, ultimum vicesimo nono abhinc die, id est XIIII Cal. Maiarum suum vespere processum terris ostendit, quibus terminis per annos denos et novenos legali tempore paschalis observantiae discursus constat esse comprehensos; et si fieri posset ut eadem omnibus anni Sabbati die luna decima quarta contigisset, nil nostrae paschalis observantiae tempus a legali discreparet. [Col. 0509A] Nam et ipsi, juxta legis edicta, semper decima quarta luna primi mensis ad vesperam immolantes, et comedentes agni immaculati carnem, sanguinemque illius ad repellendum exterminatorem nostris postibus aspergentes, id est, [1 1Kb] aquam baptismi, et paschalium celebrantes solennia missarum, spiritualem superaremus Aegyptum, atque illucescente mane in luna decima quinta ejusdem mensis primum azymorum diem intraremus, septemque dies ejusdem [2 1Kb] celebritatis legitimos a mane quinti decimi diei usque in vesperum vicesimi primi mensis; ipsius, id est, a Dominico Paschae usque in Dominicum octavarum Paschae debita cum veneratione compleremus. Sed quomodo lunae dies eadem diversas septimanae devolvitur inferias; inde fit ut qui propter [Col. 0509B] resurrectionem nostri Redemptoris in Dominicum diem Paschae initium reservare docemur, aliquoties nostra festivitas septimo post legalium azymorum exordium die sumat ingressum, non tamen unquam contingat ut non nostra solennitas paschalis aliquem legalium paschae dierum, saepe autem omnes intra se complectatur. At contra hi qui Dominicum Paschae diem a decima sexta luna usque ad vigesimam secundam celebrandum aestimant, duplici miseria laborant, quia et legitimum paschae principium nunquam habent, et crebro evenit ut nullum dierum qui in lege praescripti sunt, in sua paschali observatione consequantur, dum et vesperam quarti decimi diei, quo Pascha initiari statutum est, et mane quinti decimi, quo septima Azymorum [Col. 0509C] dierum solennitas inchoari praecepta, a sua prorsus festivitate repudiant. Atque insuper in hujus [3 1Kb] poenam peccati vicesimum secundum diem, qui in tota paschali institutione per Moysen nec semel appellatus invenitur, frequenter in sui paschae principium sanciri praecipiunt. Sunt qui in alteram partem a via veritatis, sed non minore labantur errore, cum Scriptura praecipiat via regia gradiendum, et neque ad dexteram neque ad sinistram ab ea divertendum. Qui, a [4 1Kb] tertia decima luna usque ad vigesimam Dominicum Paschae observandum decernendo, praeoccupant saepius initium paschae legalis, dum quod ipsa in decima quarta luna fieri statuit, illi in decimam tertiam convertunt; et quod de vigesima statuit, sanctam eam et celeberrimam consecrans, quasi [Col. 0509D] haec ad pascha minime pertineat, funditus contemnunt. Quos inter alios fidei et actionis catholicae defensores [Col. 0510A] etiam beatus Theophilus, Alexandrinae antistes Ecclesiae, manifesta ratione devincit, scribens imperatori Theodosio majori: »Sed quia accidere, inquit, interdum solet ut occasione decimae quartae lunae mensis primi nonnulli in errorem cadant, si decima quarta ipsa luna in Dominicum diem veniat, quo facto, necesse est jam jejunium solvi Sabbati die, quando [5 1Kb] decima tertia luna venire monstratur, et incipimus legi contraria facere. Convenit itaque diligenter advertere ut quoties decima quarta luna in Dominicum [6 1Kb] incurrit diem, in sequentem septimanam paschalem diem potius differamus, duplici hoc modo: primum quidem, ne decima tertia luna inventa in Sabbati die solvamus jejunium, quod consequens non est, quod nec ipsa lex praecipit, maxime [Col. 0510B] cum et lumen ipsius lunae imperfectum adhuc in proprio globo esse videatur; deinde, ne Dominica die luna decima quarta constituta jejunare cogamur, indecentem rem illicitamque facientes, hoc enim Manichaeorum sectae consuetudo possedit.« Quoniam igitur nec decima quarta luna veniente in Dominicum diem jejunare debemus, neque consequens est, ut si in Sabbati die decima tertia eveniat solvamus jejunium, necessario asserimus hoc in septimanam sequentem deberi differri, sicuti paulo superius comprehendi, non tamen ex hac dilatione praevaricatione aliqua circa paschalem calculum perpetrata; quemadmodum enim decimus numerus complectitur nonum, sic et quoties decima quarta luna in Dominicum incurrerit diem, eo quod in eo jejunare non [Col. 0510C] liceat, in proximam septimanam differri necesse est diem Paschae; nulla enim ex hoc imminutio fieri paschae videtur, quia ipsi sequentes dies complectuntur et reliquos.



CAPUT LX. Argumentum inveniendi eam.
[2Kb]

Oportet autem calculatorem quemque peritum decimas quartas lunas primi mensis, sicut et epactas lunae annuas retinere memoriter. Sed [7 1Kb] et si quis has quoque argumento invenire desiderat, videat quot sint epactae lunares anni cujuscunque computare voluerit, et siquidem XIIII aut XV sunt [8 1Kb] , XI Calendarum Aprilium vel XII Calendarum earundem die decimam quartam lunam venire cognoscat, quia nimirum [Col. 0510D] XI Calendarum suprascriptarum, sicut saepe dictum est, proprius est omnium locus epactarum. [Col. 0511A] Sin autem pauciores sunt epactae, dimittat eas crescere per dies usque dum quartum decimum impleant numerum, et ibi se lunam paschae decimam quartam habere non dubitet. Porro plures quindenario numero si habuerit epactas, et has usque ad tricesimum numerum, id est, ipsius terminum mensis per dies crescere sinat, et sic a nova luna inchoans, atque usque ad decimam quartam ex ordine percurrens, diem votis paschalibus aptum rite reperiet. Sed et hoc notandum, quia decima quarta luna si communis est, annus XI diebus prius; si vero embolismus, XIX [1 1Kb] tardius quam praecedente anno transierat semper redire consuevit, excepto uno duntaxat primo circuli decennovenalis anno, in quo propter rationem saltus lunaris XII diebus annotinum cursum [Col. 0511B] praecurrere solet.



CAPUT LXI. De die dominico Paschae.
[4Kb]

Septimo decennovenalis circuli titulo dies Paschae Dominicus comprehenditur, qui de dominica nostri Salvatoris resurrectione a mortuis exordium coepit; nam cum in Veteri Testamento tribus argumentorum indiciis paschale tempus sit [2 1Kb] observari praeceptum, videlicet ut post aequinoctium, ut mense primo, ut tertia ejus septimana, id est [3 1Kb] , a vespera decimae quartae lunae, quod est initium decimae quintae, usque in [4 1Kb] vesperum, id est, terminum vigesimae primae celebretur, quarta in ejusdem observatione regula est nobis a tempore dominicae resurrectionis imposita, [Col. 0511C] ut cum aequinoctio transcenso lunam primi mensis decimam quartam vespere ortum facere viderimus, non statim ad faciendum Pascha prosiliamus, sed Dominicum diem [5 1Kb] quo ipse Pascha, id est, transitum [Col. 0512A] de morte ad vitam, de corruptione ad incorruptionem, de poena ad gloriam, resurgendo facere dignatus est, expectantes, in ipso tandem congrua Paschae solennia celebremus. Quod si quis objecerit, non aequinoctii memoriam, sed tantum primi mensis et tertiae in eo septimanae posuisse legiferum, sciat quia etsi aequinoctium nominatim non exprimit [6 1Kb] , hoc tamen ipso quod a plenilunio primi mensis Pascha faciendum praecipit, aequinoctii transcensum plenaria ratione depromit, quoniam absque ulla dubietate constat eam quae prima transito aequinoctio plenum suum globum ostenderit, primi mensis existere lunam. Quoties ergo diem Dominicum mox adventante decima quinta luna habemus, nil nostrum tempus paschale a legali dissonat, quamvis aliis sacramentorum [Col. 0512B] generibus ejusdem paschae solennia colimus. Quoties vero secundo, vel tertio, vel quarto, vel quinto, vel sexto, vel septimo ab hinc die idem Dominicus occurrerit, ne sic quidem legem aut prophetas solvimus, sed evangelicae potius gratiae sacramentis adimplemus; quia enim et Salvator noster, sicut Theophilus, cujus supra memini, venerabilis Alexandriae episcopus scribit, decima quarta quidem est traditus luna, hoc est, quinta post Sabbatum, decima quinta autem crucifixus, die tertia resurrexit, hoc est, decima septima luna, quae tunc in Dominica die videtur inventa, sicuti et ex Evangeliorum observatione comperimus. Habemus ergo solatium quo recte facere Pascha possimus, etiam si dilatio fuerit consecuta propter incurrentem necessitatem, [Col. 0512C] ut si decima quarta primi mensis in Sabbato evenerit luna, aut si in aliis ante Sabbatum diebus septimanae sequentis acciderit [7 1Kb] , sine dubitatione Pascha celebremus. Si vero in Dominicum inciderit, [Col. 0513A] omni modo in septimanam sequentem, ut saepius dictum est, differamus, propter eas quas praefati sumus causas. His ergo demonstratis atque patefactis, hoc etiam considerandum est, quod et lex frequenter causa necessitatis eos qui [1 1Kb] constrictione temporis quadam non potuerunt in primo mense Pascha celebrare, secundo idem facere praecipit; melius enim est in necessitate [2 1Kb] positos superiora quam inferiora sectari, quoniam inferiora a superioribus continentur, superiora autem ab inferiori numero non includuntur, illud iterum quod jam posuimus declarantes, quod decimus numerus nonum intra se contineat, nonus autem decimum continere non possit. Quod si lex ad secundum mensem transire nos praecipit, si non possimus sanctum Pascha primo mense celebrare [Col. 0513B] propter quasdam necessitates, non intelligo cur non si [3 1Kb] decima quarta in Dominicum diem incurrerit luna, in septimanam sequentem rationabiliter dilationem Paschae facere debeamus, manente et primo mense et decima quinta luna in qua Salvator crucifixus est, manente etiam et septima decima quando post triduum resurrexit. Ubi autem primum Dominicus resurrectionis Christi dies fuerit, varie refertur, et quidem, ut supra memoravimus, quidam VIII Calendarum Aprilium, sed alii VI, nonnulli V Calendarum earundem die, fuisse asseverant. Ubi notandum quia si octava Calendarum memoratarum, ut antiquiores scripsere, resurrectio Domini facta est, quintus profecto circuli decennovenalis tunc agebatur annus, habens concurrentes VII et [Col. 0513C] lunam decimam quartam, sicut semper XI Calendarum Aprilium. Si autem VI Calendarum Aprilium Dominus resurrexit, tertius decimus circuli praefati annus extitit, V habens concurrentes, et lunam decimam quartam, ut semper nono Calendarum Aprilium. Porro si quinto Calendarum suprascriptarum resurrectio celebrata est Christi [4 1Kb] , secundus circuli decennovenalis existens annus concurrentes habebat quartam et lunam decimam quartam, sicut semper octavo Calendarum Aprilium, quae [5 1Kb] cunctae decimae septimae lunae, in qua die Dominica prima sacrosanctae resurrectionis sunt acta mysteria, cursu panduntur indubio: tantum diligentissime cavendum, ne hanc decima sexta luna, ut quidam, patratam confirmando, non solum inevitabile nostrae calculationis [Col. 0513D] dispendium, sed et gravissimum catholicae fidei incurramus periculum.



CAPUT LXII. De luna ipsius diei.

Ultima saepe memorati circuli meta panduntur lunae Dominici paschae propter variantem ejusdem Dominici [6 1Kb] occursum septem dierum ambitu inclusae, id est, a decimo quinto usque ad vigesimum primum: qui pro certo dies creberrima legis sunt adnotatione praefixi, dicente Domino: Primo mense decima quarta die mensis comedetis azyma, usque ad diem vigesimum [Col. 0514A] primum ejusdem mensis ad vesperam; septem diebus fermentatum non invenietur in domibus vestris. Cujus primi mensis septemque ejus dierum azymorum nunc regula talis est, ut quae post aequinoctium decima quinta luna occurrerit, primi mensis intelligatur, et haec quemcunque septem dierum usque ad vicesimum primum Dominicum acceperit, paschalis festi gaudiis aptum porrigat. Quod ideo toties repeto, quia fuere quidam qui Dominicum Paschae diem, verbi gratia, septimo Calendarum Aprilium die, luna vicesima notantes, dicerent: Et quid peccare nos ostenditis in constituendo tempore Paschae, cum nullus unquam calculator vetuerit septimo Calendas Apriles Pascha celebrari? omnibus aeque confitentibus tunc aequinoctium esse transcensum, nullus negaverit [Col. 0514B] lunam vigesimam Dominico paschali aptam? Quibus respondendum quia et septimo Calendas Apriles, ubi luna congruerit, et luna vigesima, ubi dies opportunus arriserit, dominicum Pascha rite actitabitur. Sed quia luna, quae septimo Calendas Apriles die XX est, plenilunium ante aequinoctium habuit, non licet luna existente vicesima septima Calendas Apriles Dominicum Paschae diem celebrari. Quae vero in aequinoctio, vel post aequinoctium plena est, mox ubi Dominicus aderit dies, pascha legitimum dabit. Idem error, eadem est responsio, cum memorati calculatores undecimo Calendas Apriles, luna decima sexta, decimo Calendas Apriles, luna decima septima [7 1Kb] nono Calendas Apriles, luna decima octava, octavo Calendas Apriles, luna decima [Col. 0514C] nona, septimo Calendas Apriles, luna vigesima, sexto Calendas Apriles, luna vigesima prima, quinto Calendas Apriles, luna vigesima secunda, pascha faciendum decernunt. Quod eo saepius anno faciunt, cum in Calendas Januarias vigesimam quintam habuerint lunam. Cum vero hanc ibi vigesimam septimam habuerint, tunc longius a veritate deviant, quia nimirum primo mensis deputant lunam quae, tertio Nonas Martias nata, triduo fere ante aequinoctium plena existere monstratur. Et quia luna decima quinta, decima sexta, et decima septima diem paschae Dominicum facere non valet, eo quod has aetates decimo quarto, decimo tertio, et duodecimo Calendas Apriles die tenuerit, profecto nec reliquas suas aetates quamvis aequinoctium sequentes, ejusdem [Col. 0514D] Dominicae resurrectionis convenientes, potest habere [8 1Kb] solenniis.



CAPUT LXIII. Quid inter pascha et azyma distet.

Et quoniam de paschae observatione aliquanta perstrinximus, etiam hoc intimare placuit, quod juxta legis scripturam alia paschae, alia solennitas est azymorum. Una quippe dies paschae, id est, transitus est, quarta decima videlicet primi mensis, in qua vesperascente agnus immolari jussus est; et mox sequenti nocte transivit Dominus Aegyptiorum primogenita [Col. 0515A] percutiens, et signatas agni sanguine domus filiorum Israel liberans; sequentes vero dies septem, id est, a decimo quinto usque ad vigesimum primum mensis ejusdem, azymorum proprie vocantur; scriptum namque est in Exodo, ubi agnus immolari decimo quarto die primi mensis ad vesperam mandatur: Et comedetis festinantes, est enim pascha, id est, transitus Domini. Et: Transibo per terram Aegypti nocte illa, percutiamque omne primogenitum in terra Aegypti. Et paulo post: Et cum dixerint vobis filii vestri: Quae est ista religio? dicetis: Victima transitus Domini est, quando transivit super domos filiorum Israel in Aegypto, percutiens Aegyptios, et domus nostras liberans. Item in Levitico: Mense primo, inquit, decimo quarto die mensis ad [Col. 0515B] vesperam, phase Domini est, et decimo quinto die mensis hujus solennitas est azymorum Domini; septem diebus azyma comedetis, dies primus erit vobis celeberrimus sanctusque. Omne opus servile non facietis in eo, sed offeretis sacrificium in igne Domino septem diebus. Et ne nos quispiam verba legis aliter quam veritas habet intellexisse autumet, videat doctissimus legalium literarum, et sacerdos, quid de iis sentiat Josephus. Scribit in libro Antiquitatum in hunc modum: »Decima quarta luna primi mensis agnus immolatur, decima quinta autem succedit festivitas azymorum, quae septem diebus celebratur. Secunda vero azymorum die, [1 1Kb] quae est sexta decima, frugum primitias quas metunt offerunt. Quem legalium morem sacrorum etiam nunc Ecclesiae [Col. 0515C] consuetudo non ignobiliter imitatur, unam videlicet noctem transitus dominici, id est, resurrectionis ejus a mortuis, quam pios triumphando fideles salvare dignatus est, principaliter observans in cujus exortum sanguis, ipsius videlicet agni immaculati, populum ejus fonte regenerationis ablutum mundat ab omni peccato, ac deinde alios septem dies in memoriam [Col. 0516A] ejusdem dominicae resurrectionis congrua festivitate subjungens. Verum quia ipsa quoque dies paschae a fermento castigari praecipitur, hanc Evangelii Scriptura aliquando primam azymorum cognominat. Et primo, inquiens, die azymorum quando pascha immolabant, dicunt ei discipuli: Quo vis eamus et paremus tibi ut manduces Pascha? Item die XV mensis primi, a qua VII dies azymorum inchoant, propter viciniam paschae nomine vocat illius, cum dicit: Et ipsi non introierunt in praetorium, ut non contaminarentur, sed manducarent pascha; non quia legi contraria est evangelica Scriptura, sed quia sacramentum quod [2 1Kb] decebat hac nobis societate vocabulorum vivacius inculcare curavit. Salva enim subtiliore discussione, possumus intelligere quod mystica [Col. 0516B] paschae solennia singuli nostrum in die baptismatis egerint, spiritualem videlicet exterminatorem signo preciosi sanguinis evadendo, spirituales transeundo tenebras, toto autem vitae [3 1Kb] proficientes tempore, quod deinceps in hac peregrinatione gerimus, septem dies azymorum celebremus, quibus, sicut Apostolus edocet, non in fermento malitiae et nequitiae, sed in azymis sinceritatis et veritatis epulari debemus. Et quia nos in baptismo, ut de potestate Satanae in partem sortis sanctorum transire queamus, sinceritatem ac veritatem necesse est tenere, itemque toto nostrae peregrinationis tempore, quod septenario dierum numero volvitur, quotidiano profectu ad meliora transire praecipimur, quasi et in paschae azymis vesci, et in diebus azymorum pascha spiritualiter [Col. 0516C] agere cognoscimur.«



CAPUT LXIV. Typica paschae interpretatio.
[12Kb]

Nam sicut tota paschalium observantia ceremoniarum, ita etiam tempus quo agi praecepta est totum [Col. 0517A] mysterio sacro redolet. In primis namque aequinoctium transgredi in dominicae paschae celebratione juxta legis decreta curamus, ut videlicet solennitas in qua mediator Dei et hominum, destructa potestate tenebrarum, mundo lucis iter aperuit, etiam temporis ordine foris quid intus habeat ostendat. Et quae nobis aeternae beatitudinis lumen promittit, tunc maxime celebretur, cum solis lumen annuo proficiens incremento, primam sumit de noctis umbra victoriam. Deinde mensem primum anni qui et Novorum vocatur, in quo pascha celebremus attendimus. Ipse autem est mensis in quo mundus iste formatus, et homo est primus in paradisi sede locatus. Quia per hujus mysteria solennitatis primam nos stolam recepturos, primum supernae beatitudinis regnum, [Col. 0517B] a quo in longinquam regionem discessimus nos repetituros esse speramus. De cujus gloria regni beatus apostolus Petrus: Coelos autem novos, inquit, et terram novam, et promissa ipsius expectamus, in quibus justitia habitat. Sed et Johannes in Apocalypsi sua: Et dixit qui sedebat in throno: Ecce nova facio omnia. Deinde etiam tertiam mensis ejusdem septimanam in pascha observamus, quod resurrectionis dominicae gaudiis aptissime congruit. Quia et eadem sacrosancta ejus resurrectio tertia die facta est, et tertio tempore seculi, id est, cum gratiae coelestis adventu tota ejus in carne dispensatio, quae per resurrectionis consummata est gloriam, mundo apparuit. Prima seculi namque tempora lege naturali per patres, media lege litterali per prophetas, extrema [Col. 0517C] charismate spirituali per seipsum veniens illustrare dignatus est. Sed et ipsa tunc lunae conversio pulcherrimum nobis sacramenti coelestis spectaculum praebet; namque luna, quae rotundi facta schematis, a sole lumen, ut supra diximus, accipit, ideoque semper ex dimidio orbe, quem ad solem habet, lucida est, ex altero autem dimidio semper obscura, a prima usque ad XV lucis crementum ad terras, defectum vero habet ad coelos. A XV autem usque ad novissimam crementum ejusdem suae lucis a terrenis aversum, paulatim ad coelestia revertitur. Quia nimirum ejus conversio recte paschalis gaudii mysteria signat, quibus omnem mentis nostrae gloriam a visibilibus avertere deliciis, caducisque favoribus, atque ad solam coelestis gratiae lucem suspendere [Col. 0517D] contemplando docemur. Vel si utramque ejus [1 1Kb] conversionem in bonum delectat interpretari, possumus intelligere, quod crescens ad oculos humanos lumen lunae virtutum gratiam, quibus apparens in carne Dominus mundo illuxit, insinuet, de quibus dicitur: Et Jesus proficiebat sapientia et aetate, et gratia apud Deum et homines. Recrescens vero ad [Col. 0518A] coelos, resurrectionis ascensionisque illius gloriam designet, quae in se quidem ipsa mox perfecta provenit, sed in animo fidelium quibusdam lucis suae profectibus usque ad finem seculi crescere non desinit. Resurgens enim Dominus a mortuis primo singulis ac binis, ac deinde pluribus, modo septem, modo undecim, modo duodecim, modo plus quam quingentis fratribus simul, ad ultimum discipulis omnibus apparuit; quibus videntibus ascensurus in coelum, praecepit eos suae dispensationis esse testes in Hierusalem, et in omni Judaea, et Samaria, et usque ad ultimum terrae. Et bene luna cum nostros crescit ad oculos, paulatim a sole recedit; cum vero ad coelos, paribus ad eum spaciis redit. Hoc enim est quod ipse dixit: Exivi a Patre, et veni in mundum; iterum [Col. 0518B] relinquo mundum, et vado ad Patrem. Et quod de ipso psalmus: A summo coelo egressio ejus, et occursus ejus usque ad summum ejus. Quia ergo luna eo suae lucis incremento, quod exiens a sole ad nostros revolvit obtutus, Domini salvatoris in carne, usque ad tempora passionis doctrinam virtutesque significat, eo autem quod ad solem rediens paulatim ad invisibilem nobis coeli faciem recolligit, resurrectionis illius ac posterioris gloriae miracula demonstrat, merito a decima quinta paschalis voti gaudiis apta praedicatur. His quidem paschalis temporis a legis observatione sumptis indiciis, haeredes Novi Testamenti etiam diem Dominicam, quam Scriptura unam sive primam Sabbati cognominat, adnectimus; nec immerito, quae et conditione primitivae lucis excellens, [Col. 0518C] et triumpho dominicae resurrectionis insignis, et nostra quoque nobis resurrectione manet semper exoptabilis. Septem quoque dies lunae, id est, a XV usque ad XXI per quos eadem Dominica naturali ordine discurrit, universitatem Ecclesiae, quae per totum mundum paschalibus est redempta mysteriis, aperte denuntiant. Nam et septenario saepe numero universitatem designare Scriptura consuevit. Unde quod ait Propheta: Septies in die laudem dixi tibi, nil melius intelligitur quam quod alibi ait: Semper laus ejus in ore meo. Et specialiter totam catholicae Ecclesiae perfectionem eo figurari Johannes testatur, qui ad septem Asiae scribens ecclesias, universalis per orbem Ecclesiae mysteria patefecit. Unde et per omnia quae singulis septem scribit hortamenta, hunc versiculum [Col. 0518D] intexere curavit: Qui habet aures audiat quid spiritus dicat Ecclesiis, quod unicuilibet dixerat, hoc omnibus se dixisse palam probans Ecclesiis. Nec minus etiam moralem nobis commendant paschalia tempora sensum. In nomine quidem paschae, ut de vitiis ad virtutes transitum quotidie faciamus spiritualem. In mense autem Novorum, in quo adulti fructus adventu [Col. 0519A] suo pronunciant veterum cessationem, ut exuentes veterem hominem cum actibus ejus, renovemur spiritu mentis nostrae, et induamus novum hominem qui, et caetera. Et ut vegetati diversarum varietate virtutum, earumque foliis veluti amoenae arboris adumbratione velati, tanquam laetae atque fructiferae segetes pullulemus in plenilunio, ut perfectum splendorem fidei et sensus gerentes, a peccati tenebris segregemur. In reversa eadem luce lunari ad coelos, quod a quinta decima luna fieri incipit, ut quanto magni sumus humiliemur in omnibus, dicentes cum Apostolo singuli: Gratia autem Dei sum id quod sum. Quae profecto gratia muneris superni, quia tertio tempore seculi manifestius effusa est, pulcherrima figurarum consequentia tertia lunae hebdomade, [Col. 0519B] lumen ipsius quod eatenus ad terras creverat, ad coelestia jam crescere inchoat, pulchre hanc in pascha observare praecipimur, ut gratiae quam accipimus nunquam obliti, per singulos gradus spiritualis transitus largitori illius obediendo vicem rependere meminerimus; vel certe, increscente ad homines luna, vitae nobis activae, in reversa vero ad coelos speculativae typus ostenditur. Vel in hac nobis conversione dilectio proximi, in illa nostri signatur auctoris. Aut huc conversus lucis ejus profectus, ut bona foris operemur admonet, porro illuc, ut eadem bona opera solo supernae mercedis intuitu geramus. Huc, ut luceat lux nostra coram hominibus, et videant bona nostra opera, illuc, ut glorificent Patrem nostrum qui in coelis est. In una Sabbati, quae [Col. 0519C] Novi Testamenti propria solennitas est, instruimur, ut spe futurae nostrae in Christo resurrectionis patienter in praesenti omnia adversa pro Christo, et ipsam mortis toleremus injuriam, audientes ab Apostolo: Quia si spiritus ejus qui suscitavit Jesum a mortuis habitat in nobis, qui suscitavit Jesum a mortuis, vivificabit et mortalia corpora nostra, per inhabitantem Spiritum ejus in nobis. Cujus spiritus quia septiformis est gratia, potest eadem VII dierum lunarium numero, quo praefata una Sabbati, id est, dies Dominica circumfertur intimata, non inconvenienter intelligi. Verum de mysterio temporis paschae si quis plenius scire vult, legat beati Aurelii Augustini ad Januarium epistolam de ratione paschali.



CAPUT LXV. De circulo magno paschae.
[1Kb] [Col. 0519D]

Circulus paschae magnus est, qui, multiplicato [Col. 0520A] per invicem solari ac lunari cyclo, DXXXII conficitur annis. Sive enim decies novies viceni et octoni, seu vicies et octies deni ac noveni multiplicentur, DXXXII numerum complent. Unde fit ut idem circulus magnus decennovenalis, lunae circulos XXVIII, solis autem, qui vicenis octonisque consummari solent annis, X et IX habeat circulos, bissextos decies novies septenos, id est, CXXXIII, embolismos CXCV menses solares, vicies octies CCXXVIII, id est, VIM,CCCLXXXIIII, menses autem lunares, vicies octies CCXXXV, id est, VIM, DLXXX dies, exceptis bissextis, vicies octies VIM, DCCCCXXXV, id est, CXCIIIIM, CLXXX, appositis autem bissextis CXCIIIIM, CCCXIII. Qui ubi memoratam ex ordine mensium dierumque summam compleverit, mox in [Col. 0520B] seipsum revolutus, cuncta quae ad solis vel lunae cursum pertinent, eodem quo praeterierant semper tenore restaurat: tantum anni dominicae Incarnationis suo certo tramite proficiunt in majus, et indictiones, quoquo ferantur in ordine, nil siderum cursum, atque ideo nihil paschalis calculi ordinem movent. Quod ut apertius clarescat, placuit eundem plenario ordine circulum praesenti opusculo praeponere, sumpto exordio a quingentesimo tricesimo secundo dominicae Incarnationis anno, ubi primum Dionysius circulum coepit, et perducto opere usque ad millesimum sexagesimum [1 1Kb] tertium ejusdem sacrosanctae Incarnationis annum, quatenus legentes quique non solum praesentem vel futurum prospicere, sed et praeteritum omnem paschalis statum temporis [Col. 0520C] inenarrabili possent intuitu respicere, atque ad dilucidationem priscae lectionis annos omnes, qui aliquando in quaestionem venerant, quando vel quales fuerint evidentius [2 1Kb] agnoscat:



CAPUT LXVI. [* 88Kb] Chronicon sive de sex hujus saeculi aetatibus.
[1Kb]

De sex hujus mundi aetatibus, ac septima vel octava quietis vitaeque coelestis, et supra in comparatione primae hebdomadis in qua mundus ornatus est aliquanta perstrinximus, et nunc in comparatione aevi unius hominis, qui Graece a philosophis, hoc est, minor mundus solet nuncupari, de iisdem aliquanto latius exponemus.

[Col. 0520D] Prima est ergo mundi hujus aetas, ab Adam usque ad Noe, continens annos, juxta Hebraicam veritatem, M,DCLVI, juxta Septuaginta interpretes [Col. 0521A] [a 1Kb] MM,CCXLII, generationes juxta utramque Editionem numero X. Quae universali est deleta diluvio, sicut primam cujusque hominis oblivio demergere consuevit aetatem; quotus enim quisque est qui suam recordetur infantiam?

Secunda aetas a Noe usque ad Abraham, generationes, juxta Hebraicam auctoritatem, complexa X, annos autem CCXCII: porro, juxta Septuaginta interpretes, annos M,LXXII, generationes vero XI. Haec quasi pueritia fuit generis populi Dei, et ideo in [1 1Kb] ea lingua inventa est, id est, Hebraea. A pueritia namque incipit homo nosse loqui post infantiam, quae hinc appellata est, quod fari non potest.

Tertia ab Abraham usque ad David, generationes, juxta utramque [b 1Kb] auctoritatem XIV, annos vero [Col. 0521B] [c 1Kb] DCCCCXLII, complectens. Haec velut quaedam adolescentia fuit populi Dei, a qua aetate quia incipit homo posse generare, propterea Matthaeus evangelista generationum ex Abraham sumpsit exordium, qui etiam pater gentium constitutus est, quando mutatum nomen accepit.

Quarta a David usque ad transmigrationem Babylonis, annos habens, juxta Hebraicam veritatem, CCCCLXXIII, juxta Septuaginta translationem XII amplius, generationes, juxta utrosque Codices, XVII. Quas tamen evangelista Matthaeus certi [d 1Kb] mysterii gratia XIV ponit. A qua velut juvenili aetate in populo Dei regum tempora coeperunt; haec namque in hominibus aetas apta gubernando solet existere regno.

[Col. 0521C] Quinta quasi senilis aetas, a transmigratione Babylonis, usque in adventum Domini Salvatoris in carnem, generationibus et ipsa XIV, porro annis DLXXXIX extenta, in qua, ut gravi senectute fessa, malis crebrioribus plebs Hebraea quassatur.

Sexta, quae nunc agitur aetas, nulla generationum vel temporum serie certa est, sed ut aetas decrepita, ipsa totius seculi morte consummanda. Has aerumnosas plenasque laboribus mundi aetates quique felici morte vicerunt, septima jam Sabbati perennis aetate suscepti, octavam beatae resurrectionis aetatem, in qua semper cum Domino regnent, exspectant.


PRIMA AETAS.

Prima igitur aetate saeculi nascentis, prima hujus die, fecit Deus lucem quam appellavit diem. Secunda, [Col. 0521D] firmamentum coeli in medio libravit aquarum, ipsis aquis ac terra cum coelo superiore ac virtutibus quae [Col. 0522A] in eo conditorem laudarent, ante horum sex dierum exordium creatis. Tertia die, congregatis in suum locum aquis quae cuncta contexerant, aridam jussit apparere. Quarta, sidera in firmamento coeli posuit, quae nunc, quantum aequinoctii conjectura colligimus, duodecima Kalendarum Aprilium vocatur. Quinta, natatilia et volatilia creavit animantia. Sexta, animalia terrestria, et ipsum hominem formavit Adam, de cujus latere dormientis matrem omnium viventium produxit Evam, quae nunc, quantum mihi videtur esse credibile, decima Kalendarum Aprilium dies appellatur. Unde merito creditur, si non verior sententia vincit, quod beatus [e 1Kb] Theophilus, cum caeteris, non solum Palaestinae, sed et permultis aliarum regionum episcopis de Pascha disputans, scripsit [Col. 0522B] eodem decimo Kalend. April. die Dominum fuisse crucifixum. Decebat enim una eademque non solum hebdomadis sed et mensis, die, secundum Adam pro generis humani salute, vivifica morte sopitum, de productis e latere suo Sacramentis coelestibus sponsam sibi sanctificare Ecclesiam, qua videlicet die primum Adam, patrem videlicet humani generis, ipse creaverat, eique, de latere costam tollens, aedificavit mulierem, cujus adjutorio genus propagaret humanum.

[A. M. Hebr. 130. Sep. 230.] Adam, annorum CXXX, genuit Seth; cui supervixit annis DCCC. Verum Septuaginta interpretes ante natum Seth posuere annos CCXXX, postea DCC. Seth interpretatur resurrectio, significans resurrectionem Christi [Col. 0522C] a mortuis, cujus mortem illatam a Judaeis significat Abel, qui dicitur luctus, a fratre Cain occisus.

[A. M. Hebr. 235. Sept. 435.] Seth, annorum CV, genuit Enos; cui supervixit annis DCCCVII. Porro Septuaginta ante natum Enos annos CCV, postea posuere DCCVII. Enos interpretatur homo, de quo bene dicitur: Iste coepit invocare nomen Domini, quia hominum est proprium ut, suae fragilitatis memores, invocent conditoris auxilium, eorum duntaxat qui in fide Christi viventes filii resurrectionis esse laetantur.

[A. M. Hebr. 325. Sept. 625.] Enos, annorum XC, genuit Cainan; cui supervixit annis DCCCXV. Sed Septuaginta ante natum Cainan CXC annos, postea DCCXV posuere.

[Col. 0522D] [A. M. Hebr. 395. Sept. 795.] Cainan, annorum LXX, genuit Malaleel: post cujus ortum vixit annis [Col. 0523A] DCCCXL. Septuaginta ante natum Malaleel CLXX, postea dixere DCCXL.

[A. M. Hebr. 460. Sept. 960.] Malaleel, annorum LXV, genuit Jareth; cui supervixit annis DCCCXXX. Septuaginta ante natum Jareth CLXV, postea posuere DCCXXX.

[A. M. Hebr. 622. Sept. 1122.] Jareth, annorum CLXII, genuit Enoch; cui supervixit annis DCCC. In hac generatione nusquam utrique Codices discrepant. Hunc Enoch nonnulla [1 1Kb] divine scripsisse, Juda apostolo attestante, comperimus. Sed, ut beatus Augustinus dicit: » [a 1Kb] Non frustra non sunt in eo canone Scripturarum qui servabatur in templo Hebraei populi succedentium diligentia sacerdotum, nisi quia ob antiquitatem suspectae fidei judicata sunt, nec [Col. 0523B] utrum haec essent quae ille scripsisset poterat inveniri.« Unde illa quae sub ejus nomine proferuntur, et continent illas de gigantibus fabulas, quod non habuerint homines patres, recte a prudentibus judicantur non ipsius esse credenda.

[A. M. Hebr. 687. Sept. 1287.] Enoch, annorum LXV, genuit Mathusalam; post cujus ortum vixit CCC annis, et ambulavit cum Deo. Septuaginta ante natum Mathusalam posuere CLXV annos, postea CC. Et bene in septima generatione Enoch, qui interpretatur dedicatio, tulit a mortalibus Deus, quia civitas electorum in sex hujus saeculi pro Deo laborans aetatibus, in septima Sabbati futuri gloriam dedicationis exspectat. At quia reprobi sola praesenti sunt felicitate contenti, Cain civitatem quam statuit [Col. 0523C] non in septima generatione, sed in primogenito Enoch filio consecrat.

[A. M. Hebr. 874. Sept. 1454.] Mathusalam, annorum CLXXXVII, genuit Lamech; cui supervixit annis DCCLXXXII, id est, usque ad diluvium. Septuaginta ante natum Lamech CLXVII ponunt annos, postea DCCC et II. [b 1Kb] Qui numerus, ut lector facillime videbit, juxta Hebraicam veritatem, XX annis, juxta ipsorum vero auctoritatem, XIV annis diluvii tempora transit. De qua famosissima [c 2Kb] quaestione doctissimi Patres, Hieronymus in libro Quaestionum Hebraicarum, Augustinus in libro de Civitate Dei quinto decimo, plenissime disputant.

[A. M. Hebr. 1056. Sept. 1642.] Lamech, annorum [Col. 0524A] CLXXXII, genuit Noe; cui supervixit annis DXCV. Septuaginta ante natum Noe ponunt annos CLXXXVIII, et postea DLXV. In hac sola generatione summa universitatis discrepat, quia XXIV annis plus vixisse Lamech in Hebraeis quam in Septuaginta translatorum Codicibus invenitur.

[A. M. Hebr. 1656. Sept. 2242.] Noe anno DC venit diluvium, mense secundo, XVII die mensis. Sane de differentia annorum inter Hebraeam et Septuaginta interpretum auctoritatem, ne quis nos laceret novas movisse quaestiones, legat praefatorum Patrum memorata opuscula, et intelliget hanc jam olim notissimam fuisse distantiam; cujus originem distantiae cum beatus Augustinus solertissime quaesisset, dixit in libro suprascripto capitulo XIII inter [Col. 0524B] alia sic: »Credibilius ergo quis dixerit, cum primo de bibliotheca Ptolemaei describi ista coeperunt, tunc aliquid tale fieri potuisse in Codice uno, sed primitus inde descripto, unde jam latius emanaret, ubi potuit quidem accidere etiam scriptoris error. Et hoc in illa quaestione de vita Mathusalae non absurdum est suspicari.« Et post aliquanta: »Recte fieri, inquit, nullo modo dubitaverim, ut cum diversum aliquid in utrisque Codicibus invenitur, quandoquidem ad fidem rerum gestarum utrumque esse non potest verum, ei linguae potius credatur unde est in aliam per interpretes facta translatio.«


SECUNDA AETAS.

Secunda saeculi aetate, prima hujus die, quae est vicesima septima mensis secundi, egressus est Noe [Col. 0524C] de arca, in qua pauci, id est, VIII animae salvae factae sunt per aquam. Quod commemorans in Epistola beatus apostolus Petrus (I Pet. III, 21) mirifice statim exponere curavit, cum subjunxit quod et nos nunc similis formae salvos fecit baptisma, non carnis depositio sordium, sed conscientiae bonae interrogatio in Deum, per resurrectionem Jesu Christi qui est in dextra Dei. In aqua diluvii baptismum, in arca et iis quae continebat Ecclesiam et fideles illius, in octonario animarum numero mysterium Dominicae resurrectionis in cujus fide baptizamur, docens esse figuratum.

[A. M. Hebr. 1658. Sept. 2244.] Sem, C annorum, genuit Arphaxad, biennio post diluvium. Ab Arphaxad [Col. 0525A] Chaldaeos originem duxisse Hieronymus scribit. Supervixit autem Sem nato Arphaxad D annis, id est, usque ad quinquagesimum annum nativitatis Jacob.

[A. M. Hebr. 1693. Sept. 2379]. Arphaxad, annorum XXXV, genuit Sale. Hic Septuaginta interpretes una generatione plus quam Hebraica veritas posuere, dicentes quod Arphaxad, cum esset annorum CXXXV, genuerit Cainan; qui, cum CXXX annorum fuerit, ipse genuerit Sale. Quorum translationem evangelista Lucas hoc loco videtur esse secutus. Verum chronographi [a 1Kb] Graecorum cum generationum seriem ad auctoritatem Hebraicam castigassent, ablata una generatione Cainan, nec tamen numerum annorum in generationibus quas cum eis habuere communes, ad eorum auctoritatem [Col. 0525B] castigare curassent, propriam secuti auctoritatem, dederunt huic aetati annorum summam, minorem quidem Septuaginta translatorum Editione annis CXXX, sed Hebraica veritate annis DC et L majorem, id est, annos DCCCC et XLII. Vixit autem Arphaxad post natum Sale annos CCC et III, cui tamen Septuaginta post natum Cainan scribunt annos [1 1Kb] CCCCXXX, et Cainan post natum Sale [2 1Kb] CCCXXXVIII.

[A. M. Hebr. 1723. Sept. 2639.] Sale, annorum XXX, genuit Heber; cui supervixit annis CCCCIII. Septuaginta ante natum Heber posuere annos CXXX, postea CCCXXX. Ab hoc Heber Hebraeorum nomen et genus oritur.

[A. M. Hebr. 1757. Sept. 2773.] Heber, annorum [Col. 0525C] XXXIV, genuit Phalech; cui supervixit annis CCCCXXX. Septuaginta ante natum Phalech annos posuere CXXXIV, postea [3 1Kb] CCLXX. Phalech interpretatur divisio, cui propterea tale nomen imposuere parentes, quia tempore nativitatis ipsius terra per linguarum confusionem divisa est. Cujus divisionis Arnobius rhetor in expositione psalmi CIV ita meminit: »Sem primogenito Noe, pars facta est a Perside et Bactris usque in Indiam longe, et usque [b 1Kb] Rhinocoruras. Quae spacia terrarum habent linguas sermone Barbarico XX et VII: In quibus linguis gentes sunt patriarum. CCCC et VI, non diversarum linguarum, sed, ut dixi, diversarum patriarum. Verbi gratia, cum una lingua Latina sit, sub una lingua diversae sunt patriae, Brutiorum, Lucanorum, Apulorum, [Col. 0526A] Calabrorum, Picentum, Thuscorum, et his atque hujusmodi similia si dicamus.

»Cham vero secundus filius Noe, a Rhinocoruris usque Gadira, habens linguas sermone Punico a parte Garamantum, Latino a parte Boreae, Barbarico a parte Meridiani Aethiopum et Aegyptiorum, ac barbaris interioribus vario sermone XX duabus linguis, in patriis CCCXC et IV. Japheth autem tertius, a Media usque Gadira ad Boream. Habet autem Japheth flumen Tigridem, qui dividit Mediam et Babyloniam in patriis ducentis, sermone vario, in linguis XX et III. Fiunt ergo omnes simul linguae LXXII. Patriae autem generationum M, quae in tripartito saeculo hoc ordine sitae sunt. Habet, ut diximus, Japheth flumen Tigridem, qui dividit Mediam [Col. 0526B] et Babyloniam; Sem autem Euphraten: Cham vero Geon, qui vocatur Nilus.«

[A. M. Hebr. 1787. Sept. 2903.] Phalech, annorum XXX, genuit Reu; cui supervixit annis CCIX. Septuaginta ante natum Reu CXXX annos ponunt, postea CCIX. His temporibus primum templa constructa, et quidam principes gentium tanquam dii sunt adorati.

[A. M. Hebr. 1819. Sept. 3035.] Reu, annorum XXXII, genuit Seruch: cui supervixit annis CCVII. Septuaginta ante natum Seruch CXXXII annos ponunt, postea CCVII. Scytharum regnum dicitur exortum, ubi primus regnavit Tanaus.

[A. M. Hebr. 1849. Sept. 3165.] Seruch, annorum XXX, genuit Nachor; cui supervixit annis CC. Septuaginta [Col. 0526C] ante natum Nachor ponunt annos CXXX, postea CC. Aegyptiorum imperium dicitur inchoare, primo eis regnante [c 1Kb] Zoves.

[A. M. Hebr. 1878. Sept. 3244.] Nachor, annorum XXIX, genuit Thare; cui supervixit annis CXIX. Septuaginta ante natum Thare ponunt annos LXXIX, postea CXXIX. Assyriorum Sicyoniorumque regnum nascitur; his primum Belo, illis Aegialeo regnante:

[A. M. Hebr. 1948. Sept. 3314.] Thare, annorum [d 1Kb] LXX, genuit Abraham; cui supervixit annis CXXXV. Hactenus secunda saeculi aetas protenditur, cujus tota serie recensita beatus Augustinus, in libro de Civitate Dei XVI, capitulo decimo, hoc modo conclusit: »Fiunt itaque anni a diluvio usque ad Abraham M, LXXII, secundum vulgatam Editionem, [Col. 0527A] hoc est, interpretum Septuaginta: In Hebraeis autem Codicibus longe pauciores annos perhibent inveniri, de quibus rationem aut nullam aut difficillimam reddunt.«


TERTIA AETAS.

[A. M. Hebr. 2023. Sept. 3389.] Tertia mundi aetas a nativitate coepit Abraham patriarchae; qui, LXXV annorum cum esset, relicta gente patria, ad imperium Dei venit in terram Chanaan, accipiens promissionem nascituri de suo semine Salvatoris, in quo benedicerentur omnes gentes, simul et seipsum in gentem magnam esse futurum; quarum una spiritalis, altera est promissio carnalis. His temporibus Ninus et Semiramis Assyriis regnant.

[A. M. Hebr. 2034. Sept. 3400.] Abraham, annorum [Col. 0527B] LXXXVI, genuit Ismael, a quo Ismaelitae: genuit autem Ismael XII duces, et vixit annos CXXXVII.

[A. M. Hebr. 2048. Sept. 3414.] Idem Abraham, annorum C, genuit Isaac, qui primus et solus in tota Testamenti Veteris serie legitur octava die circumcisus, quod non sine magno mysterio privilegium est filio promissionis donatum.

[A. M. Hebr. 2108. Sept. 3474.] Isaac, annorum LX, genuit Esau et Jacob, patriarchas Idumeae et Israeliticae gentis; post quorum ortum vixit annos CXX. His temporibus primus apud Argos regnavit Inachus annis L; cujus filia Io, quam Aegyptii, mutato nomine, Isidem colunt.

[A. M. Hebr. 2238. Sept. 3604.] Jacob, annorum [Col. 0527C] CXXX, descendit in Aegyptum in animabus LXX. Hujus temporibus Memphis in Aegypto ab Ape Argivorum rege condita. Sparta quoque a Sparto filio Phoronei regis Argivorum conditur.

[A. M. Hebr. 2453. Sept. 3819.] Habitatio filiorum Israel qua manserunt in Aegypto fuit CCCCXXX annorum; quibus expletis, eadem die egressus est omnis exercitus Domini de terra Aegypti, ut Scriptura testatur Exodi: quorum tamen summam annorum chronographi a septuagesimo quinto anno nativitatis Abraham, quando terram repromissionis intravit, computant, sequentes Editionem Septuaginta interpretum, quae dicit: Habitatio autem filiorum Israel [1 12Kb] qua habitaverunt in Aegypto, et in terra Chanaan, ipsi [Col. 0527D] et patres eorum, anni CCCCXXX; quam necessario sequendam et ipsa Hebraica veritas ostendit; quae narrat Chaath filium Levi, quem natum esse constat in terra Chanaan, vixisse annos CXXXIII, et filium ejus Amram Patrem Moysis annos CXXXVII, et ipsum Moysen LXXX fuisse annorum, tempore egressionis de Aegypto, quia nimirum horum summam annorum constat CCCC et XXX implere non posse. Annuit autem horum translationi et Apostolus cum [Col. 0528A] ait: [a 1Kb] Abrahae dictae sunt promissiones et semini ejus; non dicit Et seminibus, quasi in multis, sed, quasi in uno, Et semini tuo qui est Christus. Hoc autem dico, testamentum confirmatum a Deo, quae post CCCC et XXX annos facta est lex, non irritum facit ad evacuandas promissiones patrum.

[A. M. Hebr. 2493. Sept. 3859.] Moyses annis XL eductum ex Aegypto regit populum Israel in deserto; quorum primo anno tabernaculum Domino construit, et VII mensibus opus perficiens, mense primo anni secundi, prima die mensis erexit. Hucusque, ut [b 1Kb] Eusebius commemorat, quinque libri Moysis continent gesta annorum MMM,DCCXXX, secundum Septuaginta Seniorum interpretationem. Quot vero annos hujus temporis Hebraica veritas contineat, [Col. 0528B] Josephus in primo contra Appionem grammaticum libro ita commemorat: »Neque igitur innumera apud nos habentur volumina inter se invicem discordantia, sed II tantum et XX sunt libri, qui omnium temporum seriem continent, qui et juste creduntur divinitus inspirati. Ex quibus quinque sunt Moysi, continentes leges vitae, et successionis humanae prosapiam, usque ad ipsius Moysi terminum pertendentes. Qui paulo minus ad tria millia annorum continentiam gerunt.«

[A. M. Hebr. 2519. Sept. 3885.] Josue annis [c 1Kb] XXVI regit populum Israel, ut Josephus docet; nam Scriptura sancta quot fuerint anni ducatus illius tacet. Quare vero Eusebius in Chronicis XXVII posuerit, infra dicemus. Primo autem sui ducatus anno, [Col. 0528C] Josue, primo mense, decima die mensis, populum, patefacto Jordanis alveo, in terram repromissionis induxit; quo videlicet anno, ut in Chronicis praefati Eusebii reperimus, principium erat quinquagesimi primi jubilaei secundum Hebraeos, id est, MM,D anni erant ab initio mundi completi, singulis jubilaeorum ordinibus per quinquagenos annos deputatis. At vero hanc temporis hujus esse summam nostra inquisitio nequaquam invenire valuit. Constat enim quia M,DCLVI ad diluvium usque fuere anni; inde ad Abraham CCXCII, qui LXXV erat annorum quando promissionem Dei accepit; promissionis anni CCCCXXX, ducatus Moysi anni XL, qui profecto numerus non MM,D, sed VII minus, id est, MM,CCCCXCIII, ut praenotavimus, annos implet.

[Col. 0528D] [A. M. Hebr. 2559. Sept. 3925.] Othoniel annis XL, de tribu Juda primus Israeli Judex, Domino jubente, constituitur. Hujus temporibus primis filii Israel serviere Chusan Rasathaim, regi Mesopotamiae, VIII annis.

[A. M. Hebr. 2639. Sept. 4005.] Aoth annis LXXX, filius Gera filii Gemini, qui utraque manu utebatur pro dextera, cujus in principiis servivit Israel Eglon regi Moab annis XVIII, donec eum ipse percusso [Col. 0529A] Eglon liberavit. Hoc tempore Cyrene civitas condita est in Libya.

[A. M. Hebr. 2679. Sept. 4045.] Debbora annis XL, prophetissa de tribu Ephraim cum Baruch de tribu Neptalim, cujus in initio ducatus oppressit filios Israel Jabin rex Chanaan XX annis, qui regnavit in Asor. Sed occiso ab Israel principe militiae ejus Sisara, humiliatus tandem ac deletus est. Hoc tempore Miletus condita.

[A. M. Hebr. 2719. Sept. 4085.] Gedeon annis XL, ex tribu Manasse. Sub quo servivit Israel Madianitis et Amalechitis VII annis, sed Gedeon pugnante liberatus est. Tyrus condita est ante templum Hierosolymorum annis CCXL, ut scribit [a 1Kb] Josephus.

[A. M. Hebr. 2722. Sept. 4088.] Abimelech annis [Col. 0529B] III, filius Gedeonis, qui regnabat in Sichem. Hercules Ilium vastat.

[A. M. Hebr. 2745. Sept. 4111.] Thola annis XXIII, filius Phoa patrui Abimelech, vir de Issachar, qui habitabat in Sanir montis Ephraim. Bellum Lapitharum et Centaurorum, quos scribit Palaephatus, primo de Incredibilibus libro, nobiles fuisse equites Thessalorum. In Troja post Laomedontem regnavit Priamus.

[A. M. Hebr. 2767. Sept. 4133.] Jair annis XXII, ex tribu Manasse. Hercules agonem Olympiacum constituit, a quo usque ad primam [b 1Kb] Olympiadem supputantur anni CCCCXXX.

[A. M. Hebr. 2773. Sept. 4139.] Jepte Galaadites annis VI. Philistini et Ammonitae deprimunt Israel, [Col. 0529C] ex quibus Ammonitae debellantur ab Jepte, qui in libro Judicum ab aetate Moysis usque ad semetipsum ait supputari annos CCC.

[A. M. Hebr. 2780. Sept. 4146.] Abesan de Bethleem annis VII. Agamemnon imperat Mycenis annis [c 1Kb] XXXV, cujus anno XV Troja capitur.

[A. M. Hebr. 2790.] Achialon Zabulonites annis X Hic cum annis decem suis in Septuaginta interpretibus [Col. 0530A] [d 1Kb] non habetur; pro quorum damno supplendo Eusebius Josue filio Nun, Samueli et Sauli, quorum annos Scriptura non dicit, [e 1Kb] plures annos quam in Josepho legebat, adnotavit, quatenus ab egressu Israel ex Aegypto usque ad aedificationem templi CCCCLXXX annorum summam, quam Scriptura praedicat, haberet.

A. M. Hebr. 2798. Sept. 4154.] Labdon de tribu Ephraim annis VIII. Hujus anno tertio Troja capta est, completis a primo anno Cecropis, qui primus apud Atticam regnavit, annis CCCLXXV; a quadragesimo autem et tertio regni Nini Assyriorum regis annis DCCCXXXV. Mortuo Labdon servivit Israel Philistaeis annis XL.

[A. M. Hebr. 2818. Sept. 4174.] Samson de tribu [Col. 0530B] Dan annis XX. Hactenus liber Judicum tempora signat, habens annos CCXCIX, judices autem XII. Latinis, qui postea Romani nuncupati sunt, post tertium annum captivitatis Trojae, sive, ut [f 1Kb] quidam volunt, octavum, regnavit Aeneas annis tribus; post quem Ascanius annis XXXVIII. Ante Aeneam Janus, Saturnus, Picus, Faunus, Latinus in Italia regnarunt annis circiter CL. Ascanius Aeneae filius Albam urbem condidit.

[A. M. Hebr. 2858. Sept. 4194.] Heli sacerdos annis XL. In Hebraeorum libro XL anni inveniuntur, in Septuaginta autem interpretatione [g 1Kb] XX. Hectoris filii Ilium receperunt, expulsis Antenoris posteris, Heleno sibi subsidium ferente. Latinorum tertius Sylvius Aeneae filius, regnat annis XXIX; qui quod [Col. 0530C] post mortem patris editus, ruri fuerat educatus, et Sylvii, et Posthumi nomen accepit, a quo omnes Albanorum reges Sylvii vocati sunt. Reges [h 1Kb] Sicyoniis defecerunt, qui ab Aegialeo usque ad Zeuxippum regnaverunt annis DCCCCLXII. Post quos sacerdotes [i 9Kb] Carni constituti sunt.

[A. M. Hebr. 2870. Sept. 4206.] Samuel annis XII, ut docet Josephus. In Scriptura enim sacra, [Col. 0531A] quam diu praefuerit minime patet. Ab hoc tempora prophetarum incipiunt. Latinorum quartus Aeneas Sylvius regnavit annis XXXI.

[A. M. Hebr. 2890. Sept. 4226.] Saul primus Hebraeorum rex annis XX. Et hujus, quia in canonica Scriptura non habetur, de libro antiquitatum Josephi, tempus regni notavimus. In Lacaedemone regnavit primus Euristheus annis XLII; Corinthi primus Alethis annis XXXV.


QUARTA AETAS.

Quarta mundi aetas, non solum cum inchoato Judeae gentis imperio, sed et cum innovata promissione, quae patribus olim data est, imperii Christiani sumit exordium, jurante Domino David veritate, de fructu ventris ejus sedere super sedem ejus.

[Col. 0531B] [A. M. Hebr. 2930. Sept. 4266.] David primus ex tribu Juda rex, annis XL. Latinorum quintus Latinus Sylvius annis L. Ephesus condita ab Andronico. Carthago condita est, ut quidam volunt, a Charcedone Tyrio, ut vero alii, a Didone filia ejus, anno CXLIII post Trojanum excidium.

[A. M. Hebr. 2970. Sept. 4306.] Solomon filius David annis XL. Qui quarto regni sui anno, mense secundo, templum Domino aedificare coepit in Hierusalem, collectis ab egressu Israelis ex Aegypto annis CCCCLXXX, ut Regum quoque liber testimonio est; quod in figuram universi temporis, quo in hoc saeculo Christi aedificatur Ecclesia, quae in futuro perficitur, VII annis perfecit, et septimo octavi anni mense dedicavit. Latinorum sextus Alba Sylvius, [Col. 0531C] Sylvii Aeneae filius, regnavit annis XXXIX. Regina Saba venit audire sapientiam Solomonis.

[A. M. Hebr. 2987. Sept. 4323.] Roboam filius Solomonis annis XVII. Hieroboam de tribu Ephraim, separavit X tribus a domo David et a Domino, in figuram haereticorum, qui suos sequaces a Christo et Ecclesia segregant. Hujus quinto anno Sesac rex Aegypti, veniens Hierosolymam, templum spoliavit. Latinorum septimus [a 1Kb] Aegyptus Sylvius, Albae superioris regis filius, regnavit annis XXIV. Samus condita, et Smyrna in urbis modum ampliata.

[A. M. Hebr. 2990. Sept. 4326.] Abia filius Roboam annis III. Hic pugnantem contra se Hieroboam superavit, occisis de exercitu ejus MD, eo quod sperasset in Domino.

[Col. 0531D] [A. M. Hebr. 3031. Sept. 4367.] Asa filius Abia annis XLI. Ab hoc conductus Benedab rex Syriae Damasci contra Israel, percussit omnem terram Neptalim. Latinorum octavus Capys Sylvius Aegypti superioris regis filius, regnat annis XXVIII. Asa idola destruit, templum mundat, egredientem contra se Zara Aethiopem cum suo sternit exercitu. Ambri rex Israel emit montes Samariae a Somer duobus talentis argenti, et aedificat eam. Ahiel de Bethel Hiericho instaurat.

[A. M. Hebr. 3056. Sept. 4392.] Josaphat filius [Col. 0532A] Asa annis XXV. Helias Thesbites tres semis annos pluviam continuit propter peccata Achab et populi Israel, et inter caetera magnalia Helisaeum filium Saphath, qui erat de Abelmaula, pro se unxit prophetam. Latinorum nonus [b 1Kb] Carpentus Sylvius, superioris regis Capys filius, regnavit annis XIII. Post quem filius ejus Tyberinus Sylvius annis VIII, a quo et fluvius appellatus est Tyberis, qui prius Albula dicebatur. Post quem Agrippa Sylvius filius ejus annis XL. Josaphat fecit rectum coram Domino.

[A. M. Hebr. 3064. Sept. 4400.] Joram filius Josaphat annis VIII. Helias curru igneo rapitur quasi usque in coelum, et Helisaeus haeres prophetiae derelictus, primo miraculo aquas Hiericho sanat. In diebus Joram recessit Edom ne esset sub Juda, et constituit [Col. 0532B] sibi regem. Ambulavit autem Joram in viis domus Achab, filia quippe Achab erat uxor ejus.

[A. M. Hebr. 3065. Sept. 4401.] Azarias filius Joram anno J. Ionadab filius Rechab clarus habetur. Azariam cum filio suo Joas, et nepote Amasia, ob enormitatem scelerum, et quia nec patrem filiumve quispiam eorum bonum habebat, evangelista Matthaeus a Domini Salvatoris genealogia secludit.

[A. M. Hebr. 3071. Sept. 4408.] Athalia mater Azariae annis VI, quae videns interfectum ab Hieu rege Israel filium suum Azariam, interfecit omnem stirpem regiam domus Joram, praeter solum Joas filium Azariae, quem Josabeth soror Azariae, uxor Joadae pontificis, furata est de medio filiorum regis, [Col. 0532C] cum interficerentur. In Septuaginta interpretibus [c 1Kb] VII annis regnasse Athalia narratur.

[A. M. Hebr. 3111. Sept. 4448.] Joas filius Azariae annis XL, Iste bono principio et fine usus pessimo, in principiis sui regni templum innovat, in extremis, inter caetera facinora, Zachariam quoque filium Joadae, tutoris quondam ae regnificatoris sui, inter templum et altare lapidari praecepit; quem ob meritorum gratiam Dominus in Evangelio filium Barachiae, id est, benedicti Domini cognominat. Latinorum duodecimus Aremulus Sylvius, Agrippae superioris regis filius, regnavit annis XIX, qui praesidium Albanorum inter montes ubi nunc Roma est posuit. Hujus filius fuit Julius, proavus Julii Proculi, qui cum Romulo Romam commigrans fundavit [Col. 0532D] Juliam gentem.

[A. M. Hebr. 3140. Sept. 4477.] Amasias filius Joas annis XXIX. Helisaeus propheta defunctus sepelitur in Samaria. Azahel rex Syriae affligit Israel. Latinorum decimus tertius Aventinus Sylvius, Aremuli superioris regis major filius, regnavit annis XXXVII, atque in eo monte qui nunc pars urbis est, mortuus et sepultus aeternum loco vocabulum dedit.

[A. M. Hebr. 3192. Sept. 4529.] Azarias, qui et Ozias, filius Amasiae, annis LII. Assyriorum tricesimus [Col. 0533A] sextus Thonos concoleros, qui vocatur [a 15Kb] Graece Sardanapalus, Tharsum atque Anchialem condidit, et in praelio victus ab Arbace Medo, semet incendio concremavit. Usque ad id tempus fuisse reges Assyriorum historia refert, et fiunt simul anni [b 1Kb] M,CXCVII. Omnes autem anni Assyriorum a primo anno Nini supputantur [c 1Kb] M,CCXL. Latinorum quartus decimus Procas Sylvius, Aventini superioris regis filius, regnavit annis XXIII. Post quem, quintus decimus, Amulius Sylvius annis XLIV. Arbaces Medus, Assyriorum imperio destructo, regnum in Medos [d 1Kb] transtulit, ubi primus ipse regnavit annis XXVIII. Macedonum regnum inchoat, primum habens regem Caranum annis XXVIII. Lacedaemoniorum reges deficiunt, Lydorum incipiunt.

[Col. 0533B] [A. M. Hebr. 3208. Sept. 4545.] Joatham filius Oziae annis XVI [e 2Kb] Olympias prima ab Eliensibus constituitur post annos Trojanae captivitatis CCCCV. Remus et Romulus generantur Marte et Ilia. Joatham, inter caetera virtutum bonarum opera, portam domus Domini sublimissimam aedificavit, quae in Actibus apostolorum Speciosa vocatur. Omnes siquidem portae templi in terra fuerunt, excepta Speciosa quae pendebat, quae ab Hebraeis porta vocabatur Joatham.

[A. M. Hebr. 3224. Sept. 4561.] Achaz filius Joatham annis XVI. Ab hoc conductus Theglath Phalasar rex Assyriorum Rasin regem Syriae interficit, et habitatores Damasci transtulit Cyrenem. Roma condita in monte Palatino, XI Kalendas Maias, a geminis [Col. 0533C] Remo et Romulo, filiis Rheae Sylviae, quae erat filia Numitoris fratris regis Amulii, virgo vestalis, sed constuprata. Consualibus ludis Sabinae raptae, anno ab urbe condita tertio. Remus rutro pastorali a Fabio Romuli duce occisus est.

[A. M. Hebr. 3253. Sept. 4590.] Ezechias filius Achaz annis XXIX. Hujus anno sexto Salmanasar, rex Assyriorum, capta Samaria, transtulit Israel in Assyrios, cujus regnum a primo Hieroboam steterat [Col. 0534A] annis CCLX. Mortuo Romulo, qui XXXVIII regnavit annis, per quinos dies senatores rempublicam rexerunt, atque ita unus expletus est annus. Post quos Numa Pompilius annis XL, qui Capitolium a fundamentis aedificavit.

[A. M. Hebr. 3308. Sept. 4645.] Manasses filius Ezechiae annis LV. Hic ob scelera sua catenatus et compeditus in Babyloniam ducitur, sed ob poenitentiam et preces restituitur in regnum. Romanorum tertius Tullus Hostilius regnavit annis XXXII. Qui primus regum Romanorum purpura et fascibus usus est, et adjecto monte Caelio urbem ampliavit.

[A. M. Hebr. 3310. Sept. 4657.] Amon filius Manasse annis II. In Hebraica veritate II annis, in Septuaginta legitur regnasse [f 1Kb] XII. Histrus civitas in [Col. 0534B] Ponto condita. Amon a servis suis interficitur.

[A. M. Hebr. 3341. Sept. 4689.] Josias filius Amon annis XXXI. Hic mundata Judaea et Hierusalem, templo etiam innovato, post abjectas idololatriae sordes Pascha Domino celeberrimum facit decimo [1 1Kb] octavo anno regni sui, et cum Nechaone Aegyptiorum rege congressus occiditur in campo Mageddo, quae nunc Maximianopolis vocatur. Romanorum quartus Ancus Martius, Numae ex filia nepos, regnavit annis XXIII. Qui Aventinum montem et Janiculum Urbi addidit, et supra mare sexto decimo ab urbe milliario Ostiam condidit. Post quem Tarquinius Priscus annis XXXVII. Qui circum Romae aedificavit, numerum senatorum auxit, Romanos ludos instituit, muros et cloacas aedificavit, [Col. 0534C] Capitolium exstruxit. In Hebraeo XXXI annis regnasse Josias legitur, in Septuaginta Interpretibus [g 1Kb] XXXII. Sed et Eusebius inter regnum [h 1Kb] ejus et Joachim alium de suo adjicit annum, propter menses bis ternos, quibus Joachaz vel Joachim regnaverat. Verum quid veritas habeat Hieremias pandit, qui se a decimo tertio anno Josiae usque ad annum quartum Joachim XXIII annis prophetasse perhibet, et Nabuchodonosor quarto anno Joachim [Col. 0535A] regnare coepisse; nono decimo autem regni ejus anno Hierosolymam fuisse destructam.

[A. M. Hebr. 3352. Sept. 4700.] Joachim filius Josiae annis XI. Post Josiam regnavit Joachaz filius ejus tribus mensibus: quem Nechao vinctum ducens in Aegyptum, Joachim constituit regem. Hujus anno tertio Nabuchodonosor, capta Hierusalem, et plurimis captivatis, in quibus erant Daniel, Ananias, Azarias, et Misael, partem vasorum templi Babyloniam transfert. A quarto Joachim anno Scriptura regnum Nabuchodonosor computat, quia ex eo non solum Chaldaeis et Judaeis, sed et Assyriis, Aegyptiis, Moabitis, aliisque innumeris gentibus incipit regnare. Joachim, qui et Jechonias, filius Joachim mensibus III et diebus X. Hic circumdata a Chaldaeis Hierusalem [Col. 0535B] exiit ad regem Babylonis et mater ejus, et ductus est in Babylonem cum populo suo anno octavo regni Nabuchodonosor.

[A. M. Hebr. 3363. Sept. 4711.] Sedechias qui et Mathias, filius Josiae annis XI. Hujus anno undecimo, regis autem Babylonis decimo nono, Judaea captivata in Babyloniam, et templum Domini incensum est, anno ex quo fundari coepit [a 1Kb] CCCCXXX. Qui autem reliqui fuerant Judaei transfugerunt in Aegyptum, qua post annos V percussa a Chaldaeis, in Babyloniam sunt et ipsi transmigrati.


QUINTA AETAS.

Quinta mundi aetas ab exterminio coepit regni Judaici, quod juxta prophetiam Hieremiae LXX annis permansit.

[Col. 0535C] [A. M. Hebr. 3377. Sept. 4725.] Anno decimo quarto postquam percussa est civitas, qui est vicesimus quintus annus transmigrationis regis Joachim, cum quo et Ezechiel captivatus est, ipse Ezechiel in visionibus Dei adductus in terram Israel, vidit renovationem civitatis ac templi, ceremoniarumque ejus. Romanorum sextus Servius regnavit annis XXXIV, qui tres montes Urbi addidit, Quirinalem, Aesquilinum, Viminalem, Fossas circum muros duxit, census Romanorum civium primus instituit.

[A. M. Hebr. 3389. Sept. 4737.] Anno vicesimo sexto post eversionem Hierosolymorum, qui est annus tricesimus septimus transmigrationis regis Joachim, sublevavit Evilmerodach rex Babylonis anno quo regnare coeperat, caput Joachim regis Judae de carcere, [Col. 0535D] et posuit thronum ejus super thronum regum qui erant cum eo in Babylone. Meminit hujus temporis adhuc futuri propheta [b 1Kb] Hieremias ita scribens: Ecce ego mittam et adsumam universas cognationes Aquilonis, ait Dominus, et Nabuchodonosor regem Babylonis [Col. 0536A] servum meum, et adducam eos super terram istam, et super habitatores ejus, et super omnes nationes quae in circuitu illius sunt, et interficiam eos, et ponam eos in stuporem, et in sibilum, et in solitudines sempiternas, et servient omnes gentes istae regi Babylonis LXX annis. Cumque impleti fuerint anni LXX, visitabo super regem Babylonis, et super gentem illam, dicit Dominus, iniquitatem eorum, et super terram Chaldaeorum, et ponam illam in solitudines sempiternas. Et [c 1Kb] alibi scribens ad transmigrationem quam transduxerat Nabuchodonosor de Hierusalem in Babylonem cum Jechonia rege: Cum coeperint, inquit, impleri in Babylone LXX anni, visitabo vos, et suscitabo super vos verbum meum bonum, et reducam vos ad locum istum, ait Dominus. [d 1Kb] Rursus ejusdem temporis [Col. 0536B] jam praeteriti Verba Dierum ita recordantur: Si quis evaserat gladium, ductus in Babylonem servivit regi et filiis ejus, donec imperaret rex Persarum, et compleretur sermo Domini ex ore Hieremiae, et celebraret terra Sabbata sua. Cunctis enim diebus desolationis egit Sabbatum, usque dum complerentur LXX anni. Anno autem primo Cyri regis Persarum, ad explendum sermonem Domini quem locutus fuerat per os Hieremiae, suscitavit Dominus spiritum Cyri regis Persarum, etc. Quibus verbis ostenditur, quia vastata Chaldaei Judaea, non ut Assyrii in Samariam alios misere colonos, sed desertam reliquere terram, donec ipsi post annos LXX in eam rediere Judaei. Consentit his [e 1Kb] Josephus, in decimo Antiquitatum libro, scribens templum et Hierusalem, et omnem Judaeam [Col. 0536C] LXX annis permansisse desolatam. Qui rursum enumerando reges Babylonis ( [f 1Kb] si tamen ipse sic scripsit, et non Codex fallit mendosus) C fere annos ab eversa Hierusalem usque ad eversionem regni Chaldaeorum facit colligi. Scribit enim, post Nabuchodonosor, qui, teste Scriptura sacra, XXV post eversam Hierusalem vixit annis, Evilmerodach filium ejus regnasse annis XVIII; post quem Egesar filium ejus XL; cui successisse filium ejus Labosordoch mensibus IX. Hoc defuncto, ad Balthasar, qui Naboan nuncupatur, transisse imperium. Qui, cum jam [1 1Kb] XVII regnaverit annis, captam a Cyro Persarum et Dario Medorum rege Babyloniam exequitur. Darius autem Astyagis filius, qui Babyloniorum destruxit imperium, cum Cyro cognato suo, agebat annum [Col. 0536D] sexagesimum et secundum, cum Babylon fuisset invasa, qui tamen alio nomine vocabatur a Graecis, quique Danielem prophetam sumens ad se, in Mediam duxit, et omni eum honore celebravit. Hujus Darii [g 1Kb] Daniel ipse ita meminit: In anno primo Darii filii [Col. 0537A] Asueri de semine Medorum, qui imperavit super regnum Chaldaeorum, ego Daniel intellexi in libris numerum annorum, de quo factus est sermo Domini ad Hieremiam prophetam, ut complerentur desolationis Hierusalem LXX anni. Eusebius, in Temporum libro, XXX annos ab eversione Hierusalem usque ad initium Cyri regis Persarum, Julius autem [a 1Kb] Africanus LXX computat. Porro [b 1Kb] Hieronymus, in expositione prophetae Danielis, ita dicit: »Tradunt Hebraei hujuscemodi fabulam: usque ad septuagesimum annum, quo Hieremias captivitatem populi Judaeorum dixerat esse solvendam, de quo et Zacharias in principio voluminis sui loquitur: Irritam putans Dei pollicitationem Balthasar, falsumque promissum, versus in gaudium fecit grande convivium, insultans quodammodo spei [Col. 0537B] Judaeorum, et vasis templi Dei, sed statim ultio consecuta est.

[A. M. Hebr. 3423. Sept. 4771.] Persarum primus Cyrus regnavit annis XXX. Hic ut impleretur verbum Domini ex ore Hieremiae, primo sui regni anno laxata Hebraeorum captivitate, L ferme hominum millia regredi fecit in Judaeam, restituens eis vasa templi Domini aurea et argentea VM,CCCC. Qui congregati in Hierusalem mense septimo aedificaverunt altare, et a primo die mensis ejusdem coeperunt offerre holocaustum Domino. Anno autem secundo adventus sui, mense secundo, templi fundamenta jecerunt, anno incensionis ejus, juxta Africanum LXXII, juxta autem Chronica Eusebii XXXII: sed impedientibus Samaritis, intermissum est opus usque ad annum Darii [Col. 0537C] secundum, qui etiam in regno Asueri et Artaxerxis scripserunt accusationem adversum Judaeos; et rescripsit Artaxerxes ne aedificaretur Hierusalem. Romanorum septimus Tarquinius regnavit annis XXXV, qui causa Tarquinii junioris filii sui, qui Lucretiam corruperat, a regno expulsus est.

[A. M. Hebr. 3431. Sept. 4779.] Cambyses Cyri filius annis VIII. Hic, devicta Aegypto, cunctam ejus religionem abominatus, ceremonias ejus et templa deposuit: Babylonem in Aegypto aedificavit. Hunc aiunt ab Hebraeis Secundum Nabuchodonosor vocari, sub quo Judith historia conscribitur.

[A. M. Hebr. 3432. Sept. 4780.] Fratres Magi mensibus VII. Jesus sacerdos magnus, et princeps gentis Zorobabel. Aggeus, Zacharias, et Malachias prophetae [Col. 0538A] clarescunt. Pythagoras Physicus philosophus clarus habetur.

[A. M. Hebr. 3468. Sept. 4816.] Darius annis XXXVI. Inter Darium et Cambysen regnasse duos fratres Magos in libris Chronicorum Eusebii reperimus. Verum Hieronymus, in expositione Danielis, scribit post Cambysen Smerdem [1 1Kb] Magum [c 1Kb] regnasse, qui Pantapthen, inquit, filiam Cambysis duxit uxorem, qui cum a septem magis fuisset occisus, et in locum ejus Darius suscepisset imperium, eadem Pantapthes nupsit Dario, et ex eo Xerxen filium genuit. Secundo anno Darii septuagesimus captivitatis Hierusalem annus impletur, ut vult Eusebius, testem adhibens Zachariam prophetam, apud quem secundo Darii anno loquitur angelus: [d 1Kb] Domine exercituum, [Col. 0538B] usquequo tu non misereberis Hierusalem et urbium Juda quibus iratus es? Iste septuagesimus annus est. Item quarto Darii regis anno dicit idem propheta: [e 1Kb] Cum jejunaretis et plangeretis per hos LXX annos, nunquid jejunium jejunastis mihi? Sexto Darii anno templi aedificatio completur, die tertia mensis Adar, qui est quadragesimus sextus annus, ex quo ejus sub Cyro fundamenta sunt jacta. Unde in [f 1Kb] Evangelio dicunt Judaei: Quadraginta et sex annis aedificatum est templum hoc. Coeperunt autem aedificare anno secundo Darii, mense sexto, die vicesima quarta, et anno sexto, ut dictum est, mense duodecimo, die tertia compleverunt. Ex quo apparet opus templi et antea non parva ex parte peractum, annos autem LXX a destructione illius usque ad perfectam restaurandi [Col. 0538C] licentiam esse computandos. Pulsis urbe regibus, qui imperaverunt annis [g 1Kb] CCXLIII, vix usque ad decimum quintum lapidem Roma tenebat imperium. Romae post exactos reges, primum consules a Bruto esse coeperunt, deinde tribuni plebis, ac dictatores; et rursum consules rempublicam obtinuerunt per annos ferme CCCCLXIV usque ad Julium Caesarem, qui primus singulare arripuit imperium, Olympiade [2 1Kb] CLXXXIII [h 1Kb] .

[A. M. Hebr. 3488. Sept. 4836.] Xerxes filius Darii annis XX. Hic Aegyptum, quae a Dario discesserat, capit, et adversus Graeciam pugnaturus, DCCX millia armatorum de regno, et CCC de auxiliis, rostratas etiam naves MCC, onerarias autem MMM numero habuisse narratur; attamen victus patriam refugit. [Col. 0539A] Herodotus historiarum scriptor; Zeuxes pictor agnoscitur.

[A. M. Hebr. 3489. Sept. 4837.] [1 1Kb] Artabanus mensibus VII. Socrates nascitur.

[A. M. Hebr. 3529. Sept. 4877.] [2 1Kb] Artaxerxes, qui et Longimanus, id est, , annis XL. Hujus anno septimo, prima die mensis primi, Esdras sacerdos et scriba legis Dei, ascendit de Babylone cum epistolis regis, et in prima mensis quinti venit in Hierusalem cum viris M,DCC, et inter alia strenue gesta castigavit filios transmigrationis ab uxoribus alienigenis. Ejusdem anno vicesimo Neemias pincerna, de Susis castro adveniens, murum Hierusalem LII diebus restituit, et ducatum genti XII annis praebuit. [a 1Kb] Hucusque divina Scriptura temporum seriem [Col. 0539B] continet. Quae autem post haec apud Judaeos sunt gesta, de libro Machabaeorum, et Josephi atque Africani scriptis exhibentur, qui deinceps universam historiam usque ad Romana tempora prosecuti sunt. Et quidem [b 1Kb] Africanus in quinto Temporum volumine hujus temporis ita meminit: »Mansit itaque imperfectum opus usque ad Neemiam, et vicesimum annum regis Artaxerxis, quo tempore regni Persarum C et XV anni fuerunt evoluti, captivitatis autem Hierusalem centesimus octogesimus et quintus annus erat. Et tunc primum Artaxerxes jussit muros extrui Hierusalem, cui operi praefuit Neemias, et aedificata est platea, et muri circumdati. Et ex illo tempore si numerare velis, [c 1Kb] LXX annorum hebdomadas usque ad Christum poteris invenire.« Xerxes menses II: post [Col. 0539C] quem Sogdianus menses VII. Plato nascitur. Hippocrates medicus insignis habetur.

[A. M. Hebr. 3548. Sept. 4896.] Darius cognomento Nothus annis XIX. Aegyptus recessit a Persis. Reversis de captivitate Judaeis non reges, sed pontifices praefuerunt usque ad Aristobulum, qui cum dignitate pontificis etiam regale sibi coepit usurpare vocabulum.

[A. M. Hebr. 3588. Sept. 4936.] Artaxerxes, qui cognominatus est Mnemon, Darii et Parysatidis filius, annis XL. Sub hoc rege videtur Hester historia completa. Ipse quippe est qui ab Hebraeis Asuerus, [Col. 0540A] et a Septuaginta interpretibus Artaxerxes vocatur. Athenienses XXIV litteris uti coeperunt, cum antea XVI tantum litteras haberent: Carthaginensium bellum famosum. Galli Senones duce Brenno Romam invaserunt, excepto Capitolio, et incensam VI mensibus vastaverunt. Tribuni militares pro consulibus esse coeperunt. Aristoteles auditor est Platonis, octavum decimum aetatis annum gerens.

[A. M. Hebr. 3614. Sept. 4962.] Artaxerxes, qui et Ochus, annis XXVI. Iste Aegyptum suo junxit imperio. Nectanebo rege in Aethiopiam pulso, in quo Aegyptiorum regnum destructum est. Demosthenes orator omnium rumore celebratur. Romani Gallos superant. Plato moritur. Post quem academiam Speusippus tenuit.

[Col. 0540B] [A. M. Hebr. 3618. Sept. 4966.] Arses Ochi filius, annis IV. Judaeorum pontifex Maximus Jaddus clarus habetur, cujus frater Manasses templum in monte Garizi construxit. Speusippus moritur, cui succedit Xenocrates. Quarto [d 1Kb] Ochi anno Alexander Philippi et Olympiadis filius, vicesimum aetatis annum gerens Macedonibus regnare incipit.

[A. M. Hebr. 3624. Sept. 4972.] Darius, Arsami filius, annis VI. Alexander adversum Illyricos et Thraces feliciter dimicans, subversis Thebis, in Persas arma corripuit, et, apud Granicum flumen regiis ducibus oppressis, urbem Sardis capit. Idem, capta Tyro, Judaeam invadit, a qua favorabiliter exceptus Deo victimas immolat, et pontificem templi laddum honoribus plurimis prosequitur, Andromacho locorum [Col. 0540C] custode dimisso. Septimo regni sui anno Alexandriam in Aegypto condidit. Nec mora Babylonem obtinuit, interfecto Dario, in quo Persarum regnum destructum est, quod steterat annis CCXXXI. Quo tempore etiam Latini a Romanis perdomiti sunt.

[A. M. Hebr. 3629. Sept. 4977.] Alexander post mortem Darii annis V regnavit; nam antea VII. Alexander Hircanos et Mardos capit, [e 1Kb] revertensque in Hammone condidit Paraetonium. Idem Indicum usque Oceanum victoriis potius quam bellis pervenit, ac Babylonem reversus, tricesimo secundo vitae, regni autem sui duodecimo, anno, veneni haustu [Col. 0541A] periit. Post quem, translato in multos imperio, Aegyptum Ptolemaeus Lagi filius tenuit, Macedonas Philippus qui et Arideus frater Alexandri, Syriam et Babylonem et omnia regna Orientis Seleucus Nicanor, Asiae regnavit Antigonus, qui apud [a 1Kb] Danielem per quatuor Hirci, qui Arietem contereret, cornua designatur.

[A. M. Hebr. 3669. Sept. 5017.] Aegypto primus regnavit Ptolemaeus Lagi annis XL. Appius Claudius Caecus Romae clarus habetur, qui aquam Claudiam induxit, et viam Appiam stravit. Ptolemaeus, Hierosolymis et Judaea in ditionem suam dolo redactis, plurimos captivorum in Aegyptum transtulit. Judaeorum pontifex maximus Onias Jaddi filius clarus habetur. Tertio decimo Ptolemaei anno Syriae et Babyloni, [Col. 0541B] et superioribus locis regnare incipit Seleucus Nicanor; a quo tempore Machabaeorum Hebraea historia [b 1Kb] Graecorum supputat regnum, a quo et Edesseni sua tempora computant. Seleucus Seleuciam, Laodiceam, Antiochiam, Apamiam, Edessam, Beroeam et Pellam urbes condidit. Judaeorum pontifex maximus religiosissimus ac piissimus Simon Oniae filius clarus habetur. Post quem Eleazarus frater ejus suscepit templi ministerium, filio ejus Onia parvo admodum derelicto. Seleucus in eas urbes quas exstruxerat, Judaeos transfert, jus eis civium et municipalem ordinem cum Graecis aequali honore concedens.

[A. M. Hebr. 3707. Sept. 5055.] Ptolemaeus Philadelphus annis XXXVIII. Sostratus Cnidius Pharum [Col. 0541C] in Alexandria construxit. Ptolemaeus Judaeos qui in Aegypto erant liberos esse permisit, et Eleazaro pontifici multa Hierosolymam et in templi donaria vasa transmittens, Septuaginta interpretes petit, qui Scripturam sanctam in Graecum verterent eloquium. Aratus agnoscitur. Judaeorum pontificatum post Eleazarum avunculus ejus Manasses accepit. Tantae autem potentiae fuisse narratur Ptolemaeus iste Philadelphus, ut Ptolemaeum patrem vinceret. Narrant autem historiae habuisse cum peditum CC millia, equitum XX millia, curruum II millia, elephantos, quos primus adduxit ex Aethiopia, CCCC, et caetera his similia.

[A. M. Hebr. 3733. Sept. 5081.] Ptolemaeus Evergetes, frater superioris regis, annis XXVI. Qui inde [Col. 0541D] Evergetes ab Aegyptiis est vocatus, quia, capta Syria [Col. 0542A] et Cilicia, et propemodum universa Asia, inter innumera argenti pondera ac vasa pretiosa quae cepit, etiam deos eorum quos Cambyses capta Aegypto in Persas portaverat retulit. Judaeorum pontifex Onias Simonis Justi filius clarus habetur, cujus item filius Simon non minore gloria fulget, sub quo Jesus filius Syrach Sapientiae librum componens, quem vocant Panareton, etiam Simonis in eo fecit mentionem.

[A. M. Hebr. 3750. Sept. 5098.] Ptolemaeus Philopator filius Evergetis annis XVII. Antiochus rex Syriae, victo Philopatore, Judaeam sibi sociat. Judaeorum pontifex maximus Onias filius Simonis insignis habetur, ad quem Lacedaemoniorum rex Arius legatos mittit.

[A. M. Hebr. 3774. Sept. 5122.] Ptolemaeus Epiphanes, [Col. 0542B] filius Philopatoris, annis XXIV. Secundus liber Machabaeorum apud Judaeos hujus temporis gesta continet. Onias sacerdos, adsumptis Judaeorum plurimis, fugit in Aegyptum, et a Ptolemaeo honorifice susceptus, accepit eam regionem quae Heliopoleos vocabatur, et, concedente rege, templum exstruxit in Aegypto simile templi Judaeorum, quod permansit usque ad imperium Vespasiani annis CCL. Sub occasione igitur Oniae pontificis infinita examina Judaeorum in Aegyptum confugerunt, eo tempore et Cyreneorum multitudine repleta est. Haec autem vel Oniae vel caeteris fuit causa Aegyptum petendi, quia, pugnantibus contra se magno Antiocho et ducibus Ptolemaei, posita in medio Judaea in contraria studia scindebatur, aliis Antiocho, aliis Ptolemaeo [Col. 0542C] faventibus.

[A. M. Hebr. 3809. Sept 5157.] Ptolemaeus Philometor annis XXXV. Aristobulus natione Judaeus, Peripateticus Philosophus agnoscitur, qui ad Philometorem Ptolemaeum explanationum in Moysen commentarios scripsit. Antiochus Epiphanes, qui post Seleucum cognomento Philopatorem annis XI regnavit in Syria, Judaeorum legem impugnans, omniaque sordibus idolorum complens, in templo Jovis Olimpii simulacrum ponit. Sed et in Samaria super verticem montis Garizi Jovis Peregrini delubrum aedificat, ipsis Samaritanis ut id faceret precantibus. Verum Mathathias sacerdos leges patrias vindicat, adversus Antiochi duces arma corripiens, quo mortuo ducatum Judaeorum suscepit filius ejus Judas [Col. 0542D] Machabaeus, anno [c 2Kb] CXLVI regni Graecorum, vicesimo [Col. 0543A] autem Ptolemaei Olympiade CLV. Qui mox Antiochi duces de Judaea expellens, et templum ab idolorum imaginibus emundans, patrias leges post triennium suis civibus reddidit. Unde post secessum Oniae sacerdotis in Aegyptum, de quo supra diximus, et mortem Alchimi, qui, effugato Onia, pontificatum indignus invadere tentabat, omnium favore Judaeorum Machabaeo sacerdotium decernitur, quod post mortem ejus frater Jonathas sortitus, XIX annos summa ministravit industria.

[A. M. Hebr. 3838. Sept. 5186.] Ptolemaeus Evergetes annis XXIX. Jonathas dux Judaeorum et pontifex cum Romanis et Spartiatis amicitias facit; quo a Triphone interfecto, in sacerdotium frater Simon assumitur, anno regni Evergetis septimo, quod VIII [Col. 0543B] annis strenuissime gerens filio Joanni reliquit. Hic, adversus Hircanos bellum gerens, Hircani nomen accepit, et a Romanis jus amicitiae postulans, decreto senatus inter amicos relatus est. Samariam, quae nostro tempore Sebaste vocatur, obsidione captam solo coaequavit, quam postea Herodes instaurans Sebasten in honorem Augusti appellari voluit.

[A. M. Hebr. 3855. Sept. 5203.] Ptolemaeus Physcon qui et [a 1Kb] Soter, annis XVII. Cicero Arpini nascitur matre Helvia, patre equestris ordinis ex regio Voscorum genere. Hircano in pontificatum, quem ipse XXVI annis tenuit, Aristobulus succedit annum unum, qui rex pariter et pontifex primus apud Judaeos diadematis sumpsit insigne, post [b 1Kb] CCCCLXXXIV [Col. 0543C] annos Babylonicae captivitatis; post quem regnavit Jannaeus cognomento Alexander annis XXVII, qui pontificatum quoque administrans crudelissime civibus praefuit.

[A. M. Hebr. 3865. Sept. 5213.] Ptolemaeus, qui et Alexander, annis X. Hujus anno septimo Syria in Romanam ditionem cessit, capto Philippo a Gabinio. Expulsus de regno Ptolemaeus Physcon per matrem Cleopatram, in Cyprum secedit.

[A. M. Hebr. 3873. Sept. 5221.] Ptolemaeus, qui a matre fuerat ejectus annis VIII, regressus de fuga regnum obtinuit, quia Alexandrum qui ante eum fuerat, ob interfectionem matris cives pepulerant. Sylla Athenienses vastat.

[A. M. Hebr. 3903. Sept. 5251.] Ptolemaeus Dionysius [Col. 0543D] annis XXX. Ab hujus anno quinto Alexandra uxor Alexandri pontificis post mortem ejus regnavit Judaeis annis IX, ex quo tempore Judaeos rerum confusio et variae clades oppresserunt. Post cujus mortem Aristobulus et Hircanus filii ejus contra se de imperio dimicantes, occasionem praebuere Romanis ut Judaeam [Col. 0544A] invaderent. Itaque Pompeius Hierosolymam veniens, capta urbe, et templo reserato, usque ad sancta sanctorum accedit, Aristobulum vinctum secum abducit, pontificatum confirmat Hircano, deinde Antipatrum Herodis Ascalonitae filium procuratorem Palaestinae facit, mansitque in pontificatu Hircanus annis XXXIV. Virgilius Maro in pago qui Andes dicitur, haud procul a Mantua nascitur, Pompeio et Crasso consulibus. Pompeius, captis Hierosolymis, tributarios Judaeos facit. Virgilius Cremonae studiis eruditur. Caesar Germanos et Gallos capit, et [c 1Kb] Britannos quoque, quibus ante eum ne nomen quidem Romanorum cognitum fuerat, victos obsidibus acceptis stipendiarios facit.

[A. M. Hebr. 3925. Sept. 5273.] Cleopatra soror [Col. 0544B] Ptolemaei annis XXII. Orto enim bello civili inter Caesarem et Pompeium, victus Pompeius Alexandriam petit, ibique ab ipso a quo sperabat auxilia Ptolemaeo percussus interiit; mox [1 1Kb] Caesar ubi Alexandriam venit, ipsi quoque Ptolemaeus parare voluit insidias, unde bello ei inlato, victus in illo periit. Caesar, Alexandria potitus, regnum Cleopatrae dedit, cum qua consuetudinem stupri habuerat; cujus tertio regni anno ipse primus Romanorum singulare obtinuit imperium, a quo Caesares Romanorum principes appellati. Cleopatra regio comitatu urbem ingressa.

[A. M. Hebr. 3910. Sept. 5258.] Caesar, ob insolentiam morum, conjurantibus in eum LX vel amplius senatoribus equitibusque Romanis, in curia [Col. 0544C] confossus interiit, post annos [2 1Kb] IV et VI menses quam regnare coeperat. Cassius, Judaea capta, templum spoliat.

[A. M. Hebr. 3966. Sept. 5314.] Octavianus Caesar Augustus Romanorum secundus, regnavit annis LVI et mensibus VI, a quo Augusti appellati reges Romanorum, quorum XV vivente Cleopatra, XL et unum postea vixit annos. Undecimo Augusti anno deficiente in Judaea pontificum principatu, [d 1Kb] Herodes nil ad eum pertinens, ut pote Antipatri Ascalonitae et matris Cypridis Arabicae filius, a Romanis Judaeorum suscepit principatum, quem tenuit annos XXXVI; qui ne ignobilis forte, et a Judaeorum semine argueretur extraneus, combussit libros omnes quibus nobilitas gentis Judaeae in templo servabatur adscripta, ut, [Col. 0544D] deficientibus probamentis, et ipse ad hanc pertinere putaretur. Insuper etiam ut suam sobolem regio illorum generi commisceret, projecta Doside femina Hierosolymitana, quam privatus acceperat uxorem, et nato ex ea filio Antipatro, sociat sibi Mariamnem filiam Alexandri, neptem Aristobuli fratris Hyrcani, [Col. 0545A] qui ante eum rex erat Judaeorum. Haec quinque ei genuit filios, quorum duos Alexandrum et Aristobulum ipse necavit in Samaria; nec mora, post etiam matrem illorum, qua nil charius noverat, simili scelere peremit. E quibus Aristobulus Herodem ex Beronice susceperat filium, quem in [a 1Kb] Actibus apostolorum ab angelo percussum legimus. Tertio inter Augustum et Antonium orto bello, quod Antonius, qui Asiam et Orientem tenebat, repudiata sorore Augusti, Cleopatram duxisset uxorem, Antonius et Cleopatra victi, semet interficiunt. A quo tempore quidam primum annum Augusti monarchiae supputant. Hactenus qui vocabantur Lagidae in Aegypto regnaverunt annis CCXCV.


SEXTA AETAS.

[Col. 0545B] [A. M. 3952. Chr. 1.] Anno Caesaris Augusti [b 1Kb] XLII, a morte vero Cleopatrae et Antonii quando et Aegyptus in provinciam versa est anno XXVII; Olympiadis CXCIV anno tertio, ab Urbe autem condita anno [c 1Kb] DCCLII, id est, eo anno, quo, compressis cunctarum per orbem terrae gentium motibus, firmissimam verissimamque pacem ordinatione Dei Caesar composuit, Jesus Christus Filius Dei sextam mundi aetatem suo consecravit adventu. Anno imperii Augusti XLVII, Herodes morbo intercutis aquae, et scatentibus toto corpore vermibus, miserabiliter et digne moritur, pro quo substitutus ab Augusto, filius ejus Archelaus, regnavit annis IX, id est, usque ad ipsius Augusti finem. Tunc enim non ferentibus ultra, sed accusantibus apud Augustum ferocitatem [Col. 0545C] ejus Judaeis, in Viennam urbem Galliae relegatur, et ad minuendam Judaici regni potentiam, insolentiamque domandam, quatuor fratres ejus pro eo sunt tetrarchae creati; Herodes, Antipater, Lysias et Philippus, quorum Philippus, et Herodes, qui Antipas prius nuncupabatur, etiam vivente Archelao tetrarchae fuerant ordinati.

[A. M. 3989. Chr. 38.] Tiberius privignus Augusti, hoc est, Liviae uxoris ejus filius, ex superiore genitus conjuge, regnavit annis XXIII. Hujus anno duodecimo Pilatus Judaeae procurator ab eodem dirigitur. Herodes tetrarcha, qui Judaeorum principatum tenet annis XXIV, in honorem Tiberii et matris ejus Liviae Tiberiadem condidit et Libiadem.

[Col. 0546A] [A. M. 3981. Chr. 30.] Anno quinto decimo imperii Tiberii, Dominus, post baptismum quod praedicavit Joannes, mundo regnum coelorum annunciat, peractis a principio mundi secundum Hebraeos annis, ut Eusebius in Chronicis suis signat, IV millibus, adnotando quod sexto decimo Tiberii anno principium fuerit octuagesimi primi jubilaei, secundum Hebraeos. Quare autem nostra supputatio undeviginti minus ponendos aestimaverit annos, facile qui [d 1Kb] superiora libelli hujus legerit, inveniet. Juxta [1 1Kb] vero Chronica eadem quae ipse Eusebius de utraque Editione, ut sibi videbatur, composuit, anni sunt VMCCXXVIII.

[A. M. 3984. Chr. 33.] Anno XVIII imperii Tiberii Dominus sua passione mundum redemit, et, praedicaturi per Judaeae regiones, apostoli, Jacobum fratrem [Col. 0546B] Domini Hierosolymis ordinant episcopum, ordinant et septem diaconos, et, lapidato Stephano, Ecclesia per regiones Judaeae et Samariae dispergitur. Agrippa, cognomento Herodes, filius Aristobuli filii Herodis regis, accusator Herodis tetrarchae, Romam profectus, a Tiberio in vincula conjicitur, ubi plurimos sibi adscivit ad amicitiam, et maxime Germanici filium Gaium.

[A. M. 3993. Chr. 42.] Gaius cognomento Caligula, regnavit annos [2 1Kb] III, et menses X, dies VIII. Hic Herodem Agrippam amicum suum, vinculis liberatum, regem Judaeae facit, qui permanet in regno annis VII, id est, usque ad quartum Claudii annum; quo ab angelo percusso, successit in regnum filius ejus Agrippa, et usque ad exterminium Judaeorum XXVI annis perseverat. Herodes tetrarcha et ipse Gaii amicitiam [Col. 0546C] petens, cogente Herodiade, Romam venit, sed accusatus ab Agrippa etiam tetrarchiam perdidit, fugiensque in Hispaniam cum Herodiade, moerore periit. Pilatus qui sententiam damnationis in Christum dixerat, tantis, irrogante Gaio, angoribus coarctatus est, ut sua se manu peremerit. Gaius, in deos se referens, Judaeorum loca sancta sordibus idolorum prophanat. Matthaeus in Judaea praedicans Evangelium scripsit.

[A. M. 4007. Chr. 56.] Claudius annos XIII, menses VII, dies XXVIII. Petrus Apostolus cum primus Antiochenam fundasset Ecclesiam, Romam pergit, ibique XXV annis cathedram tenet episcopalem, id est, usque ad ultimum Neronis annum. Marcus Evangelium [Col. 0547A] quod omae scripserat, Aegypto, Petro mittente, praedicat [a 1Kb] . Quarto Claudii anno [b 1Kb] fames gravissima, cujus [c 1Kb] Lucas meminit, facta est. Eodem anno ipse Brittaniam adiens, quam neque ante Julium Caesarem, neque post eum quisquam attingere ausus fuerat, sine ullo praelio ac sanguine intra paucissimos dies plurimam insulae partem in ditionem recepit. Orcadas etiam insulas Romano adjecit imperio, ac sexto quam profectus erat mense, Romam rediit. Nono regni sui anno, Judaeos tumultuantes Roma expulit, quod et [d 1Kb] Lucas refert. Sequenti anno fames maxima Romam corripit.

[A. M. 4021. Chr. 70.] Nero annos XIII, menses VII, dies XXVIII. Hujus secundo anno Festus Judaeae procurator successit Felici, a quo Paulus Romam [Col. 0547B] vinctus mittitur, et biennium in libera manens custodia, post haec ad praedicandum dimittitur, necdum Nerone in tanta erumpente scelera quanta de eo narrant Historiae. Jacobus frater Domini cum XXX annis Hierosolymorum rexisset Ecclesiam, septimo Neronis anno lapidatur a Judaeis, vindicantibus in illo, quod Paulum interficere nequiverunt. Festo in magistratu Judaeae succedit Albinus, Albino Florus; cujus luxuriam et avaritiam caeteraque flagitia non ferentes Judaei, contra Romanos rebellaverunt, adversum quos Vespasianus magister militiae transmissus, plurimas urbes Judaeae cepit. Primus [e 1Kb] Nero super omnia scelera sua etiam Christianos persequitur, quorum eximios Romae, Petrum cruce, Paulum occidit gladio. Hic in re militari nihil omnino ausus, [Col. 0547C] Brittaniam pene amisit, nam duo sub eo nobilissima oppida illic capta atque eversa sunt.

[A. M. 4031. Chr. 80.] [f 1Kb] Vespasianus annos IX, menses XI, dies XXII. Hic apud Judaeam imperator ab exercitu appellatus, et bellum Tito filio commendans, Romam per Alexandriam proficiscitur; [1 1Kb] qui Titus secundo anno, Judaeae regnum subvertit, templumque, solo stravit, post annos [g 1Kb] primae aedificationis ejus MCXXXIX. Consummatum est hoc bellum annis IV, duobus quidem Nerone vivente, et duobus aliis postea [h 1Kb] . Vespasianus inter alia magnorum operum in privata adhuc vita in Germaniam ac deinde in Brittaniam, a Claudio missus, tricies et bis cum hoste conflixit. Duas validissimas gentes, XX [Col. 0547D] oppida, insulam Vectam Brittaniae proximam, imperio [Col. 0548A] Romano adjecit. Colossus erigitur, habens altitudinis pedes CVII.

[A. M. 4033. Chr. 82.] Titus annos II, menses II. Vir omnium virtutum genere mirabilis, adeo ut amor et deliciae humani generis diceretur. Hic Amphitheatrum Romae aedificat, et in dedicatione ejus V ferarum millia occidit.

[A. M. 4049. Chr. 98.] Domitianus, frater Titi junior annos XV, menses V. Hic secundus post Neronem Christianos persequitur, sub quo apostolus Joannes in Pathmum insulam relegatus est. Et Flavia Domitilla, Flavii Clementis consulis ex sorore neptis, in insulam [i 1Kb] Pontianam ob fidei testimonium exulat. Qui et ipsum Joannem fertur in ferventis olei dolium misisse, sed Joannem tam immunem redisse [Col. 0548B] a poenis, quam a corruptione carnis manebat semper immunis.

[A. M. 4050. Chr. 99.] Nerva annum I, menses IV, dies VIII. Hic primo edicto suo cunctos exules revocavit, unde et Joannes apostolus hac generali indulgentia liberatus, Ephesum rediit. Et quia concussam, se absente, per haereticos vidit Ecclesiae fidem, confestim hanc descripta in Evangelio suo verbi Dei aeternitate stabilivit.

[A. M. 4069. Chr. 118.] Trajanus annos XIX, menses VI, dies XV. Joannes apostolus sexagesimo octavo anno post passionem Domini, aetatis autem suae nonagesimo octavo, Ephesi placida morte quievit. Trajano adversum Christianos persecutionem movente, Simeon qui et Simon filius Cleophae, Hierosolymorum [Col. 0548C] episcopus crucifigitur, et Ignatius Antiochiae episcopus, Romam perductus, bestiis traditur. Alexander quoque Romanae urbis episcopus martyrio coronatur, et septimo ab urbe milliario, via Numentana, ubi decollatus est, sepelitur. Plinius Secundus Novocomensis orator et historicus insignis habetur, cujus plurima ingenii opera exstant. Pantheon Romae quod Domitianus fecerat, fulmine concrematum; cui nomen inde datum est quod omnium deorum sit ipsa domus habitaculum. Judaei per diversas terrarum partes seditionem moventes, digna caede sternuntur. Trajanus Romani imperii, quod post Augustum, defensum magis fuerat quam nobiliter ampliatum, fines longe lateque diffudit.

[Col. 0548D] [A. M. 4090. Chr. 139.] Adrianus, consobrinae [Col. 0549A] Trajani filius, annos XXI. Hic per Quadratum discipulum apostolorum, et Aristidem Atheniensem, virum fide sapientiaque plenum, et per Serenum Granium legatum, libris de Christiana religione compositis instructus, praecepit per epistolam Christianos sine objectu criminum non damnari. Idem Judaeos secundo rebelles ultima caede perdomuit, etiam introeundi eis Hierosolymam licentia ablata, quam ipse in optimum statum murorum exstructione reparavit, et Aeliam vocari de nomine suo praecepit. Idem eruditissimus in utraque lingua Bibliothecam Athenis miri operis exstruxit. Hierosolymae primus ex gentibus constituitur episcopus Marcus, cessantibus his qui fuerant ex Judaeis, qui sunt numero XV, et praefuerunt a passione Domini per annos fere C [Col. 0549B] et VII.

[A. M. 4112. Chr. 161.] Antoninus cognomento Pius, cum filiis suis Aurelio et Lucio annos XXII, menses III. Justinus philosophus librum pro Christiana religione compositum Antonino tradidit, benignumque eum erga Christianos homines fecit. Qui non longe post, suscitante persecutionem Crescente Cynico, pro Christo sanguinem fudit sub Pio Romae episcopo. Hermes scripsit librum qui dicitur Pastor, in quo praeceptum angeli continet, ut Pascha die Dominico celebraretur. Polycarpus Romam veniens multos ab haeretica labe castigavit, qui Valentini et Cerdonis fuerant nuper doctrina corrupti.

[A. M. 4131. Chr. 180.] M. Antoninus Verus, cum fratre Lucio Aurelio Commodo, annos XVIIII [1 1Kb] , mensem [Col. 0549C] unum. Hi primum aequo jure imperium administraverunt, cum usque ad hoc tempus singuli Augusti fuerint: bellum deinde contra Parthos admirabili virtute et felicitate gesserunt. Persecutione orta in Asia Polycarpus et Pionius fecere martyrium, in Gallia quoque plurimi gloriose pro Christo sanguinem fudere. Nec multo post vindex scelerum lues multas late provincias, Italiam maxime Romamque [Col. 0550A] vastavit. Defuncto Commodo fratre, Antoninus Commodum filium suum consortem regni facit. Antonino imperatori, Melito Asianus Sardensis episcopus Apologeticum pro Christianis tradidit. [a 2Kb] Lucius Britanniae rex, missa ad Eleutherum Romae episcopum epistola, ut Christianus efficiatur impetrat. Apollinaris Asianus Hierapoli, et Dionysius Corinthi, clari habentur episcopi.

[A. M. 4144. Chr. 193.] L. Antoninus Commodus post mortem patris regnavit annos XIII. Hic adversum Germanos bellum feliciter gessit, caeterum ipse per omnia luxuriae et obscoenitati mancipatus nihil paternae virtutis et pietatis simile gessit. Irenaeus episcopus Lugdunensis insignis habetur. Commodus imperator, Colossi capite sublato, suae imaginis caput [Col. 0550B] ei jussit imponi.

[A. M. 4145. Chr. 194.] Aelius Pertinax menses VI. Hic Juliani jurisperiti scelere occiditur in palatio, quem, mense septimo postquam coeperat imperare, Severus apud pontem Milvium bello victum interfecit. Victor decimus tertius Romae episcopus, datis late libellis, constituit Pascha die Dominico celebrari, sicut et praedecessor ejus Eleutherus a quinta decima luna primi mensis usque in vicesimam primam. Cujus decretis favens Theophilus Caesareae Palaestinae episcopus, scripsit adversus eos qui quarta decima luna cum Judaeis Pascha celebrant, cum caeteris qui in eodem concilio aderant episcopis, synodicam et valde utilem epistolam.

[A. M. 4163. Chr. 212.] [b 1Kb] Severus Pertinax [Col. 0550C] annos [2 1Kb] XVIII. Clemens, Alexandrinae Ecclesiae presbyter, et Pantaenus, Stoicus philosophus, in disputatione dogmatis nostri disertissimi habentur. Narcissus Hierosolymorum episcopus, et Theophilus Caesareensis, Polycarpus quoque et Bachylus, Asianae provinciae episcopi insignes habentur. Persecutione in Christianos facta, plurimi per diversas provincias inter quos et Leonides, pater Origenis, martyrio [Col. 0551A] coronati sunt. Clodio Albino, qui se in Gallia Caesarem fecerat, apud Lugdunum interfecto, Severus in Britannias bellum transfert, ubi ut receptas provincias ab incursione barbarica faceret securiores, magnam fossam, firmissimumque [a 15Kb] vallum crebris insuper turribus communitum per CXXXII millia passuum a mari usque ad mare duxit, et Eburaci obiit. Perpetua et Felicitas apud Carthaginem Africae in castris, bestiis deputatae pro Christo Nonis Martiis.

[A. M. 4170. Chr. 219.] Antoninus cognomento Caracalla Severi filius, annos VII. Alexander episcopus Cappadociae, cum, desiderio locorum sanctorum, Hierosolymam venisset, vivente adhuc Narcisso ejusdem urbis episcopo, persenilis aetatis viro, et ipse ibi ordinatur episcopus, Domino, ut id fieri deberet, [Col. 0551B] per revelationem monente. Tertullianus Afer centurionis proconsularis filius omnium Ecclesiarum sermone celebratur.

[A. M. 4171. Chr. 220.] Macrinus annum I. Abgarus vir sanctus regnavit Edessae, ut vult Africanus. Macrinus cum filio Diadumeno cum quo imperium invasit, apud Archilaidem militari tumultu occiditur.

[A. M. 4175. Chr. 224.] M. Aurelius Antoninus annos IV. In Palaestina Nicopolis, quae prius Emmaus vocabatur, urbs condita est, legationis industriam pro ea suscipiente Julio Africano scriptore temporum. Haec est Emmaus quam Dominus post resurrectionem suo ingressu, sicut Lucas narrat, sanctificare dignatus est. Hippolytus episcopus, multorum conditor [Col. 0551C] opusculorum, temporum canonem quem scripsit hucusque perduxit; qui etiam sedecennalem paschae circulum reperiens, Eusebio qui super eodem pascha decennovenalem circulum composuit occasionem dedit.

[A. M. 4858. Chr. 237.] Aurelius Alexander annis XIII. Hic in Mammeam matrem suam unice pius fuit, et ob id omnibus amabilis. Urbanus Romae episcopus multos nobilium ad fidem Christi et martyrium perduxit. Origenes Alexandriae, imo toto orbe clarus habetur. Denique Mammea mater Alexandri eum audire curavit, et Antiochiam accitum summo honore habuit.

[A. M. 4191. Chr. 240.] Maximinus annis III. Hic adversus Ecclesiarum sacerdotes et clericos, id est, [Col. 0552A] doctores, persecutionem exercet, maxime propter Christianam Alexandri cui successerat, et Mammeae matris ejus familiam, vel praecipue propter Origenem presbyterum. Pontianus et Antherus Romanae urbis episcopi martyrio coronati, et in coemeterio Calixti sunt sepulti.

[A. M. 4197. Chr. 246.] Gordianus annis VI. Julius Africanus inter scriptores Ecclesiasticos nobilis habetur: qui in [b 1Kb] Chronicis quae conscripsit, refert se Alexandriam properare, [1 1Kb] Heraclae opinione celeberrima provocatum, quem et in divinis et in philosophicis studiis atque omni Graecorum doctrina instructissimum fama loqueretur. Origenes in Caesarea Palaestinae Theodorum cognomento Gregorium, et Athenodorum adolescentulos fratres, Ponti postea [Col. 0552B] nobilissimos episcopos divina philosophia imbuit.

[A. M. 4204. Chr. 253.] Philippus cum Philippo filio annis VII. Hic primus imperatorum omnium Christianus fuit; ac post tertium imperii ejus annum millesimus a conditione Romae annus expletus est; ita magnificis ludis augustissimus omnium praeteritorum hic natalis annus a Christiano imperatore celebratus est. Origenes adversus quemdam Celsum Epicureum philosophum qui contra nos libros conscripserat, octo voluminibus respondit; qui, ut breviter dicam, tam scribendi sedulus fuit, ut Hieronymus [c 1Kb] quodam loco [2 1Kb] VI librorum ejus millia se legisse meminerit.

[A. M. 4205. Chr. 254.] Decius anno I, mensibus III. Hic cum Philippos patrem et filium interfecisset, [Col. 0552C] ob odium eorum in Christianos persecutionem movet, in qua Fabianus, in urbe Roma martyrio coronatus, sedem sui episcopatus Cornelio dereliquit, qui et ipse martyrio coronatus est. Alexander Hierosolymorum episcopus apud Caesaream Palaestinae, et Antiochiae Babylas interficiuntur. Haec autem persecutio, ut Dionysius Alexandriae episcopus refert, non ex praecepto imperatoris sumpsit exordium, sed anno, [d 1Kb] inquit, integro principalia praevenit edicta minister daemonum qui dicebatur in civitate nostra Divinus, superstitiosum contra nos exagitans vulgus.

[A. M. 4207. Chr. 256.] Gallus cum Volusiano filio annis II, mensibus IV. Hujus imperii Dionysius Alexandriae antistes ita [e 1Kb] meminit: »At ne Gallus quidem malum Decii aut videre potuit, aut cavere, sed [Col. 0553A] in eumdem lapidem offensionis impegit: cujus cum regnum floreret initio, et cuncta ei ex sententia cederent, sanctos viros qui pro pace regni ejus Deo summo supplicabant, persecutus est, cum quibus et prosperitatem suam fugavit et pacem.« Origenes, septuagesimo aetatis anno non ad integrum impleto defunctus, et in urbe Tyri sepultus est. Cornelius, Romae episcopus, rogatus a quadam matrona Lucina, corpora apostolorum de catacumbis levavit noctu, et posuit Pauli quidem via Hostiensi ubi decollatus est, Petri autem juxta locum ubi crucifixus est, inter corpora sanctorum episcoporum in templum Apollinis, in monte [1 1Kb] Aureo, in Vaticano palatii Neroniani, tertio Kalend. Jul.

[A. M. 4222. Chr. 271.] Valerianus cum filio Gallieno [Col. 0553B] annis XV. Hic, in Christianos persecutione commota, statim a Sapore Persarum rege capitur, ibique, luminibus orbatus, servitute miserabili consenescit. Unde Gallienus, tam claro Dei judicio territus, pacem nostris reddidit, sed ob meritum tamen vel propriae libidinis vel paternae theomachiae, innumera a Barbaris adsurgentibus Romani regni detrimenta sustinuit. Hac persecutione Cyprianus Carthaginensis episcopus, cujus doctissima exstant opuscula, martyrio coronatur: cujus vitae et passionis volumen egregium reliquit Pontius diaconus ejus, qui usque ad diem passionis ejus cum ipso exilium sustinuit. Theodorus, cujus supra meminimus, cognomento Gregorius, Neocaesareae Ponti episcopus, magna virtutum gloria claret. E quibus unum est, [Col. 0553C] quod, ut Ecclesiae faciendae locus sufficeret, montem precibus movit. Stephanus et Xistus Romae episcopi martyrium passi.

[A. M. 4224. Chr. 273.] Claudius anno I, mensibus IX. Iste Gothos jam per annos XV Illyricum Macedoniamque vastantes superat, ob quae in curia clypeus ei aureus, et in Capitolio statua aurea collocata est. [2 1Kb] Malchion disertissimus Antiochenae presbyter [Col. 0554A] Ecclesiae, quippe qui in eadem urbe rhetori cam docuerat, adversus Paulum de Samosata qui, Antiochiae episcopus dogmatizabat Christum communis naturae hominem tantum fuisse, accipientibus notariis, disputavit, qui dialogus usque [a 1Kb] hodie exstat.

[A. M. 4229. Chr. 278.] Aurelianus annos V, menses VI. Hic cum adversum nos persecutionem movisset, fulmen ante eum magno pavore circumstantium ruit, ac non multo post a militibus occisus est, itineris medio quod inter Constantinopolim et Heracleam est, stratae veteris [3 1Kb] loco qui Caenofrurium appellatur. Eutychianus, Romae episcopus, martyrio coronatus in coemeterio Callisti sepelitur, qui et ipse CCCXIII martyres manu sua sepelivit.

[A. M. 4230. Chr. 279.] Tacitus menses VI. Qua apud Pontum occiso, obtinuit Florianus imperium [Col. 0554B] diebus LXXXVIII, et sic apud Tharsum interficitur. Anatolius natione Alexandrinus, Laodiceae Syriae episcopus, philosophorum disciplinis eruditus, plurimo sermone celebratur. Cujus ingenii magnitudo de libro quem [b 1Kb] super Pascha composuit, et de decem libris Arithmeticae institutionis potest apertissime [4 1Kb] cognosci.

[A. M. 4236. Chr. 285.] Probus annis VI, menses IV. Hic Gallias jamdudum a Barbaris occupatas, per multa et gravia praelia, deletis tandem hostibus ad perfectum liberavit. [c 2Kb] Secundo hujus anno, qui, ut in Chronicis Eusebii legimus, juxta Antiochenos CCCXXV annus fuit, juxta Tyrios CCCCII, juxta Laodicenos CCCXXIV, juxta Edessenos DLXXXVIII, [Col. 0554C] juxta Ascalonitas CCCLXXX, secundum Hebraeos initium LXXXVI jubilei quod significat annos MMMM, CCL, insana Manichaeorum haeresis in commune humani generis malum exorta. Archelaus Mesopotamiae episcopus, librum disputationis suae quam habuit adversus Manichaeum exeuntem de Perside Syro sermone composuit, qui [d 1Kb] translatus a Graecis habetur a multis.

[Col. 0555A] [A. M. 4238. Chr. 287.] Carus cum filiis Carino et Numeriano annis II. Gaius Romanae Ecclesiae fulget episcopus, qui a Diocletiano martyrium passus est. Pierius, presbyter Alexandriae, sub Theone episcopo florentissime populos docuit, et tantam sermonis diversorumque [a 1Kb] tractatuum, qui usque hodie exstant, invenit elegantiam, ut Origenes junior vocaretur, vir mirae parcimoniae, et voluntariae paupertatis appetitor, qui post persecutionem omni tempore vitae Romae versatus est.

[A. M. 4258. Chr. 307.] [b 1Kb] Diocletianus cum Herculio Maximiano annis XX. Carausius, sumpta purpura, Brittanias occupavit. Narseus, rex Persarum, Orienti bellum intulit. [c 1Kb] Quinquegentiani Africam vastaverunt. Aegyptum Achilleus obtinuit. Ob quod [Col. 0555B] Constantius et Galerius Maximianus Caesares assumuntur in regnum. Constantius privignam Herculii Theodoram accepit, ex qua postea VI liberos Constantini fratres habuit; Galerius filiam Diocletiani Valeriam. Post X annos per Asclepiodotum praefectum praetorio Brittaniae receptae. Decimo et nono anno Diocletiani, ipse in Oriente, Maximianus Herculius in Occidente, vastari ecclesias, affligi, interficique Christianos praecipiunt. Secundo autem persecutionis anno Diocletianus Nicomediae, Maximianus Mediolani purpuram deposuerunt. Attamen coepta semel persecutio usque ad septimum Constantini annum fervere non cessat. Constantius, decimo sexto imperii anno, summae mansuetudinis et civilitatis vir, in Brittania diem obiit Eburaci. Haec persecutio [Col. 0555C] tam crudelis et crebra flagrabat, ut intra unum mensem XVII millia martyrum pro Christo passa inveniantur. Nam et Oceani limbum transgressa, Albanum, Aaron, et Julium Brittaniae, cum aliis pluribus viris ac feminis felici cruore damnavit. Passus est hac Pamphilus presbyter, Eusebii Caesareensis episcopi necessarius, cujus vitam ipse tribus libris comprehendit.

[A. M. 4259. Chr. 308.] Tertio persecutionis anno, quo et Constantius obiit, Maximinus et Severus a Galerio Maximiano Caesares facti, e quibus Maximinus maleficia et stupra sua Christianorum persecutionibus accumulat. Passus est ea tempestate Petrus Alexandriae episcopus cum pluribus Aegypti episcopis, Lucianus quoque vir moribus et continentia et [Col. 0556A] eruditione praecipuus Antiochenus presbyter: passus est et Timotheus Romae decimo Kalend. Jul.

[ [1 1Kb] A. M. 4290. Chr. 339.] [d 1Kb] Constantinus Constantii ex concubina Helena filius, in Brittania creatus imperator, regnavit annis XXX et mensibus X. Ab anno persecutionis quarto, Maxentius Herculii Maximiani filius Romae Augustus appellatur. Licinius, Constantiae sororis Constantini vir, Carnunti imperator creatur. Constantinus de persecutore Christianus efficitur. In Nicaeno concilio fides catholica exponitur, anno [e 1Kb] post Alexandrum sexcentesimo tricesimo sexto, die mensis, secundum Graecos, Desii nono decimo, quod est [2 1Kb] tertio decimo Kalendarum Juliarum, consulatu Paulini et Juliani [3 1Kb] vv. cc. Constantinus fecit Romae, ubi baptizatus est, basilicam beati Joannis Baptistae [Col. 0556B] quae appellata est Constantiniana. Item basilicam beato Petro in templo Apollinis, nec non et beato Paulo, corpus utriusque aere Cyprio circumdans V pedes grosso. Item basilicam in palatio [4 1Kb] Sessoriano quae cognominatur Hierusalem, ubi de ligno crucis Domini posuit. Item basilicam sanctae martyris Agnetis ex rogatu filiae suae, et baptisterium in eodem loco, ubi et baptizata est soror ejus Constantia cum filia Augusta. Item basilicam beato Laurentio martyri via Tiburtina in agro Verano. Item basilicam via Lavicana inter duas laurus beato Petro et Marcellino martyribus, et mausoleum ubi matrem suam posuit in sarcophago purpureo. Item basilicam in civitate Hostia juxta portum urbis Romae beatorum apostolorum Petri et Pauli et Joannis Baptistae. [Col. 0556C] Item basilicam in civitate Albanensi sancti Joannis Baptistae. Item basilicam in urbe Neapoli. Item Constantinus Drepanam Bithyniae civitatem in honorem martyris Luciani ibi conditi instaurans, ex vocabulo matris suae Helenopolim nuncupavit. Idem urbem nominis sui statuens in Thracia, sedem Romani imperii et totius caput Orientis esse voluit. Idem statuit citra ullam hominum caedem paganorum templa claudi.

[A. M. [5 1Kb] 4314. Chr. 363.] Constantius cum Constantino et Constante fratribus, annos XXIV, menses V, dies XIII. Jacobus Nisibenus episcopus agnoscitur, ad cujus preces saepe urbs discrimine liberata est. Impietas Ariana, Constantii regis fulta praesidio, exiliis, carceribus et variis afflictionum modis [Col. 0557A] primum Athanasium, deinde omnes non suae partis episcopos persecuta est. Maximinus, Trevirorum episcopus, clarus habetur, a quo Athanasius Alexandriae episcopus cum a Constantio quaereretur ad poenam, honorifice susceptus est. Antonius monachus centesimo quinto aetatis anno in eremo moritur. Reliquiae apostoli Timothei Constantinopolim invectae. Constantio [a 1Kb] Romam ingresso, ossa Andreae apostoli et Lucae evangelistae a Constantinopolitanis miro favore suscepta. Hilarius Pictaviensis episcopus qui pulsus ab Arianis in Phrygia exsulaverat, cum apud Constantinopolim librum pro se Constantio porrexisset, ad Gallias rediit.

[A. M. 4316. Chr. 365.] Julianus annos II, menses VIII. Julianus, ad idolorum cultum conversus, [Col. 0557B] Christianos persequitur. Pagani apud Sebasten Palaestinae urbem sepulcrum Joannis Baptistae invadunt, ossa dispergunt, eadem rursum collecta et cremata latius dispergunt. Sed Dei providentia affuere quidam ex Hierosolymis monachi qui, mixti colligentibus, quaecunque ipsi poterant ablata ad patrem suum Philippum pertulere. Ille confestim haec (supra se enim ducebat tantum thesaurum propriis servare vigiliis) ad pontificem maximum, tunc Athanasium, per Julianum diaconum suum mittit. Quae ille, suscepta paucis arbitris, sub cavato sacrarii pariete inclusa, prophetico spiritu profutura generationi posterae conservavit; cujus praesagium sub Theodosio principe per Theophilum ejusdem urbis episcopum completur, qui, destructo Serapis sepulcro, [Col. 0557C] sancti Joannis ibidem consecravit ecclesiam.

[A. M. 4317. Chr. 366.] Jovianus mensibus VIII. Synodus Antiochiae a Meletio et suis facta, in qua [1 26Kb] , omousio [b 1Kb] anomoioque rejecto, medium inter haec omoiousion Macedonianum dogma vindicaverunt. Jovianus, lapsu Constantii praedecessoris admonitus, honorificis et officiosissimis litteris Athanasium requirit, ab ipso formam fidei et Ecclesiarum disponendarum suscepit modum: Sed ejus pia laetaque principia mors immatura corrupit.

[A. M. 4328. Chr. 377.] Valentinianus cum fratre Valente annis XI. Apollinaris Laodicenus episcopus multimoda nostrae religionis scripta componit, qui postea a fide devians haeresim sui nominis instituit. Damasus, Romae episcopus, fecit basilicam juxta [Col. 0557D] theatrum sancto Laurentio, et aliam in catacumbas ubi jacuerunt corpora sancta apostolorum Petri et Pauli, in quo loco [2 1Kb] platoniam ipsam ubi jacuerunt [Col. 0558A] corpora sancta versibus adornavit. Valens ab Eudoxio Arianorum episcopo baptizatus nostros persequitur. Gratianus Valentiniani filius tertio ejus anno Ambianis imperator factus est. Constantinopoli Apostolorum martyrium dedicatur. Post Auxentii seram mortem, Mediolani Ambrosio episcopo constituto, omnis ad fidem rectam Italia convertitur. Hilarius episcopus Pictavis moritur.

[A. M. 4332. Chr. 381.] Valens cum Gratiano et Valentiniano, Valentiniani fratris sui filiis, annis IV. Valens, lege data ut monachi militarent, nolentes fustibus jussit interfici. Gens Hunnorum diu inaccessis reclusa montibus, repentina rabie percita exarsit in Gothos, eosque sparsim conturbatos ab antiquis sedibus expulit. Gothi, transito Danubio, fugientes [Col. 0558B] a Valente sine armorum depositione suscepti, mox per avaritiam Maximi ducis fame ad rebellandum coacti sunt, victoque Valentis exercitu per Thraciam sese miscentes, simul omnia caedibus, incendiis rapinisque fuderunt.

[A. M. 4338. Chr. 387.] Gratianus cum fratre Valentiniano annis VI. Theodosius, a Gratiano imperator creatus, maximas illas Scythicas gentes, hoc est, Alanos, Hunos et Gothos magnis multisque praeliis vincit; cujus concordiam non ferentes Ariani, post XL annos Ecclesias quas vi tenuere, reliquerunt. Synodus CL Patrum congregatur urbe Augusta adversus Macedonium sub Damaso Romae episcopo. Theodosius Arcadium filium suum consortem facit imperii. A secundo Gratiani anno, ipso [3 1Kb] quinquies [Col. 0558C] et Theodosio coss., [c 1Kb] Theophilus paschalem computum scribit. [d 1Kb] Maximus vir quidem strenuus et probus atque Augusto dignus nisi contra sacramenti fidem per tyrannidem emersisset, in Brittania invitus propemodum ab exercitu imperator creatus in Galliam transiit, ibique Gratianum Augustum dolis circumventum apud Lugdunum occidit, fratremque ejus Valentinianum Italia expulit; qui tamen justissimam cum matre sua Justina poenam luit exsilii, quia et ipsum Ariana polluit haeresis, et eminentissimam catholicae fidei arcem Ambrosium perfida obsidione vexavit, nec prius quam prolatis beatorum Gervasii et Protasii martyrum, Deo revelante, reliquiis incorruptis, nefanda coepta deseruit.

[A. M. 4349. Chr. 398.] Theodosius qui, Gratiano [Col. 0558D] vivente, VI annis jam Orientem regebat, post mortem ejus regnavit annis XI. Ipse et Valentinianus quem Italia expulsum benigne susceperat, Maximum [Col. 0559A] tyrannum tertio ab Aquilea lapide interficiunt. [a 1Kb] Qui, quoniam Brittaniam, omni pene armata juventute copiisque militaribus spoliaverat, quae, tyrannidis ejus vestigia secutae in Gallias, nunquam ultra domum rediere, videntes transmarinae gentes saevissimae, Scottorum a Circio, Pictorum ab Aquilone destitutam milite ac defensore insulam, adveniunt, et vastatam direptamque eam multos per annos opprimunt. Hieronymus, sacrae interpres historiae, librum quem de illustribus Ecclesiae Viris scribit, usque ad decimum quartum totius imperii Theodosii annum perduxit.

[A. M. 4362. Chr. 411.] Arcadius filius Theodosii cum fratre Honorio annis [1 1Kb] XIII. Corpora sanctorum Abacuc et Michaeae prophetarum divina revelatione [Col. 0559B] produntur. Gothi Italiam, Vandali atque Alani Gallias aggrediuntur. Innocentius, Romae episcopus, dedicavit basilicam Gervasii et Protasii martyrum beatissimorum, ex devotione testamenti cujusdam illustris feminae Vestinae. [b 1Kb] Pelagius Britto Dei gratiam impugnat.

[A. M. 4377. Chr. 426.] Honorius cum Theodosio minore, fratris sui filio annis XV. [c 1Kb] Alaricus rex Gothorum Romam invasit, partemque ejus cremavit incendio IX Cal. Septemb. anno conditionis ejus MCLXIV, [2 1Kb] ac sexto die quam ingressus fuerat, depraedata urbe, egressus est. Lucianus presbyter, cui revelavit Deus [d 1Kb] septimo Honorii principis anno locum sepulcri et reliquiarum beati protomartyris Stephani et Gamalielis ac Nicodemi, qui in Evangelio et in Actibus [Col. 0559C] apostolorum leguntur, scripsit ipsam revelationem [e 1Kb] Graeco sermone ad omnium Ecclesiarum personam. Quam revelationem Avitus presbyter, homo Hispanus genere, in Latinum vertit eloquium, et, adjecta epistola sua per Orosium presbyterum, Occidentalibus dedit. Qui etiam Orosius, ad loca sancta perveniens, quo eum Augustinus ad Hieronymum pro discenda animae ratione miserat, reliquias beati [Col. 0560A] Stephani accepit, et, patriam reversus, primus intulit Occidenti. [f 1Kb] Britanni, Scottorum Pictorumque infestationem non ferentes, Romam mittunt, et, sui subjectione promissa, contra hostem auxilia flagitant, quibus statim missa legio magnam Barbarorum multitudinem sternit, caeteros Britanniae finibus pellit, ac, domum reversura, praecepit sociis ad arcendos hostes murum trans insulam inter duo maria statuere, qui, absque artifice magistro, magis cespite quam lapide factus nil operantibus profuit. Nam mox ut discessere Romani, advectus navibus prior hostis quasi maturam segetem obvia quaeque sibi caedit, calcat, devorat. Iterum petiti auxilia Romani advolant, et caesum hostem trans maria fugant, conjunctisque sibi Brittanis murum, non terra, ut ante, [Col. 0560B] pulvereum, sed saxo solidum, inter civitates quae ibidem ob metum hostium fuerant factae, a mari usque ad mare collocant. Sed et in littore meridiano maris, quia et inde hostis timebatur, tu res per intervalla ad prospectum maris statuunt; sic valedicunt sociis tanquam ultra non reversuri. Bonifacius, Romae episcopus, fecit oratorium in coemeterio sanctae Felicitatis, et ornavit sepulcrum ejus et sancti Sylvani. Hieronymus presbyter obiit duodecimo Honorii anno pridie Kal. Octob. anno aetatis suae nonagesimo primo.

[A. M. 4103. Chr. 452.] Theodosius minor, Arcadii filius annis XX et VI. Valentinianus junior Constantii filius Ravennae imperator creatur. Placidia mater ejus Augusta nuncupatur. Effera gens Vandalorum, [Col. 0560C] Alanorum, et Gothorum ab Hispanis ad Africam transiens, omnia ferro, flamma, rapinis, simul et Ariana impietate foedavit. Sed beatus Augustinus, Hipponensis episcopus, et omnium doctor eximius Ecclesiarum, ne civitatis suae ruinam videret, tertio obsidionis ejus mense migravit ad Dominum, quinto Calendas Septembres, cum vixisset annis LXXVI, in clericatu autem, vel episcopatu annos ferme [Col. 0561A] XL complesset, quo tempore Vandali capta Carthagine Siciliam quoque deleverunt. Cujus captivitatis Paschasinus, [a 1Kb] Lilybetanus antistes, in epistola quam de ratione paschali papae Leoni scripsit, meminit. Ad Scottos in Christum credentes, ordinatus a papa Celestino [b 1Kb] Palladius, primus episcopus mittitur anno Theodosii octavo. Recedente a Britania Romano exercitu, cognita Scotti et Picti reditus denegatione redeunt ipsi, et totam ab Aquilone insulam pro indigenis murotenus capessunt; nec mora, caesis, captis, fugatisque custodibus muri, et ipso interrupto etiam, intra illum crudelis praedo grassatur. Mittitur epistola lachrymis aerumnisque referta ad Romanae potestatis virum Aetium ter consulem vicesimo tertio Theodosii principis anno, petens auxilium, [Col. 0561B] nec impetrat. Interea fames dira ac famosissima profugos infestat, qua coacti quidam hostibus dedere manus, alii de montibus, speluncis ac saltibus, strenue repugnabant, ac strages hostibus dabant. Revertuntur Scotti domum, post non multum tempus reversuri: Picti extremam insulae partem tum primum et deinceps inhabitaturi detinent. Famem praefatam magna frugum opulentia, opulentiam luxuria et negligentia, negligentiam lues acerrima et aerior mox hostium novorum, id est, Anglorum, plaga secuta est: quos illi unanimi consilio cum rege suo [c 1Kb] Vurtigerno quasi defensores patriae ad se invitandos elegerunt, sed exceptos mox impugnatores atque expugnatores senserunt. Xistus, Romae episcopus, fecit basilicam sanctae Mariae matris Domini, quae ab [Col. 0561C] antiquis Liberi cognominabatur. Eudoxia uxor Theodosii principis ab Hierosolymis remeavit, beatissimi Stephani primi martyris reliquias quae in basilica sancti Laurentii positae venerantur, secum deferens. Blaedla et Attila fratres, multarumque gentium reges, Illyricum Thraciamque depopulati sunt.

[A. M. 4410. Chr. 459.] Martianus et Valentinianus annis VII. Gens Anglorum, sive [d 1Kb] Saxonum, Brittaniam tribus longis navibus advehitur, quibus dum iter prosperatum domi fama referret, mittitur exercitus fortior qui, junctus prioribus, primo hostes [1 1Kb] a quibus petebatur, abegit; deinde, in socios arma vertens, totam prope insulam ab Orientali ejus plaga usque ad Occidentalem igni vel ense subegit, conficta occasione quod pro se militantibus Britones [Col. 0561D] minus sufficienter stipendia darent. Joannes Baptista caput suum duobus monachis orientalibus qui ob orationem venerant Hierosolymam, juxta Herodis quondam regis habitaculum revelat, quod deinceps [Col. 0562A] [e 1Kb] Emisam Phaeniciae urbem perlatum et digno honore cultum est. Haeresis [f 1Kb] Pelagiana Brittanorum turbat fidem, qui, a Gallicanis episcopis auxilium quaerentes, Germanum Autisiodorensis Ecclesiae episcopum et Lupum Trecasenum aeque apostolicae gratiae antistitem fidei defensores accipiunt. Confirmant antistites fidem verbo veritatis simul et miraculorum signis. Sed et bellum [g 1Kb] Saxonum Pictorumque adversus Britones eo tempore junctis viribus susceptum, divina virtute retundunt; cum Germanus ipse, dux belli factus, [2 1Kb] non tubae clangore, sed clamore Alleluia totius exercitus voce ad sidera levato hostes in fugam vertit immanes; qui deinceps ad Ravennam perveniens et summa reverentia a Valentiniano et Placidia susceptus, migravit ad Christum; corpus honorifico [Col. 0562B] agmine, comitantibus virtutum operibus, Autisiodorum defertur. Aetius patritius magna Occidentalis reipublicae salus et regi quondam Attilae terror, a Valentiniano occiditur; cum quo Hesperium cecidit regnum neque hactenus valuit relevari.

[A. M. 4427. Chr. 476.] Leo annos XVII. Hic pro Tomo Chalcedonensi per universum orbem singulis orthodoxorum episcopis singulas consonantesque misit epistolas, quid de eodem Tomo sentirent rescribi sibi postulans. Quorum adeo consonantia de vera Christi incarnatione suscepit omnium rescripta, ac si uno tempore unoque dictante fuissent universa conscripta. Theodoretus, episcopus civitatis quae, a Cyro Persarum rege condita, Cyri nomen habuit, scribit de vera incarnatione Domini salvatoris adversus [Col. 0562C] Eutychem, et Dioscorum Alexandriae episcopum, qui humanam in Christo carnem negant. Scripsit et historiam Ecclesiasticam a fine librorum Eusebii usque ad suum tempus, id est, usque ad imperium Leonis hujus sub quo et mortuus est. [h 1Kb] Victorius, jubente papa Hilario, scripsit Paschalem circulum DXXXII annorum.

[A. M. 4444. Chr. 493.] Zenon annos XVII. Corpus Barnabae apostoli, et Evangelium Matthaei ejus stylo scriptum, ipso revelante, reperitur. Odoacer rex Gothorum Romam obtinuit, quam ex eo tempore diutius eorum reges tenuere. Mortuo Theodorico, Triarii filio, alius Theodoricus, cognomento Valamer, Gothorum suscepit regnum, qui utramque Macedoniam Thessaliamque depopulatus est, et plurima [Col. 0562D] Regiae civitatis loca igne succendens Italiam quoque infestus occupavit. Honoricus, rex Vandalorum Arianus, in Africa, exulatis diffugatisque plus quam CCCXXXIV episcopis Catholicis, ecclesias eorum [Col. 0563A] clausit, plebem variis affecit suppliciis, et quidem innumeris, manus abscindens, linguas praecidit, nec tamen loquelam Catholicae confessionis eripere potuit. Brittones, duce [a 1Kb] Ambrosio Aureliano, viro modesto, qui solus forte Romanae gentis Saxonum caedi superfuerat, occisis in eadem parentibus purpura indutis, victricem eorum gentem provocantes ad praelium, vincunt, et ex eo tempore nunc hi, nunc illi, palmam habuere, donec advena potentior tota per longum potiretur insula.

[A. M. 4472. Chr. 521.] Anastasius annos XXVIII. Thrasamundus, Vandalorum rex, catholicas ecclesias clausit, et CCXX episcopos exilio Sardiniam misit. Symmachus papa inter multa Ecclesiarum opera, quae vel a fundamentis creavit, vel prisca renovavit, [Col. 0563B] ad beatum Petrum, et beatum Paulum, et beatum Laurentium, pauperibus habitacula construxit, et omni anno per Africam, vel Sardiniam, episcopis qui in exilio erant pecunias et vestes ministrabat. Anastasius, quia haeresi favens Eutychetis catholicos insecutus est, divino fulmine periit.

[A. M. 4480. Chr. 329.] Justinus senior annos [1 1Kb] VIII. Joannes Romanae Ecclesiae pontifex Constantinopolim veniens, ad portam quae vocatur Aurea, populorum turbis ei occurrentibus, in conspectu omnium, roganti caeco lumen reddidit; qui dum rediens Ravennam venisset, Theodoricus eum cum comitibus carceris afflictione peremit, invidia ductus quia Catholicae pietatis defensor Justinus eum honorifice suscepisset: quo anno, id est, consulatu Probi [Col. 0563C] junioris, et Symmachum patritium Ravennae occiderat, et ipse anno sequente ibidem subita morte periit, succedente in regno Athalarico nepote ejus. Hildericus, Vandalorum rex, episcopos ab exilio reverti et ecclesias instaurare praecepit post annos LXXIV haereticae profanationis. Benedictus abbas virtutum gloria claruit, quas beatus papa Gregorius in libro [2 1Kb] Dialogorum scripsit.

[A. M. 4518. Chr. 567.] Justinianus Justini ex sorore nepos annos XXXVIII. Belisarius patritius, a Justiniano in Africam missus, Vandalorum gentem delevit. Carthago quoque anno excessionis suae [3 1Kb] XCVI recepta est, pulsis devictisque Vandalis, et [4 1Kb] [b 1Kb] Gelismero rege eorum capto Constantinopolim misso. Corpus S Antonii monachi divina revelatione repertum [Col. 0563D] Alexandriam defertur, et in ecclesia beati Joannis Baptistae humatur. [c 1Kb] Dionysius Paschales scribit circulos, incipiens ab anno dominicae incarnationis [Col. 0564A] DXXXII, qui est annus Diocletiani CCXLVIII, post Consulatum Lampadii et Orestis, quo anno Codex Justinianeus orbi promulgatus est. [d 1Kb] Victor quoque Capuanus episcopus librum de pascha scribens Victorii arguit errores.

[A. M. 4529. Chr. 578.] Justinus minor annis XI. Narsis patritius Totilam Gothorum regem in Italia superavit et occidit; qui deinde, per invidiam Romanorum, pro quibus multa contra Gothos laboraverat, accusatus apud Justinum et conjugem ejus Sophiam quod servitio premeret Italiam, secessit Neapolim Campeniae, et scripsit genti Longobardorum, ut venirent et possiderent Italiam. Joannes, Romanae Ecclesiae pontifex, ecclesiam Apostolorum Philippi et Jacobi quam praedecessor ejus Pelagius [Col. 0564B] coeperat, fecit et dedicavit.

[A. M. 4536. Chr. 585.] Tiberius Constantinus annos VII. [e 1Kb] Gregorius tunc apocrisiarius in Constantinopoli, post Romanus episcopus, Libros expositionis in Job condidit et Eutychium ejusdem urbis episcopum in fide nostrae resurrectionis errasse Tiberio praesente convicit, ita ut ipse Augustus librum ejus quem de resurrectione scripsit suis quoque catholicis allegationibus destruens, deliberaret flammis cremari debuisse. Docebat enim idem Eutychius corpus nostrum in illa resurrectionis gloria impalpabile, et ventis aereque subtilius esse futurum, contra illud dominicum: Palpate et videte, quia spiritus carnem et ossa non habet, sicut me videtis habere. Gens Longobardorum, comitante fame et [Col. 0564C] mortalitate, omnem invadit Italiam, ipsamque Romanam vastatrix obsidet urbem, quibus tempore illo rex praeerat Albuinus.

[A. M. 4557. Chr. 606.] Mauritius annos XXI. Hirminigildus Levigildi Gothorum regis filius, ob fidei catholicae confessionem inexpugnabilem, a patre Ariano regni privatus infulis, et in carcerem ac vincula projectus, ad extremum nocte sancta Dominicae resurrectionis securi in capite percussus, regnum coeleste pro terreno rex et martyr intravit. Cujus frater Richardus, mox ut regnum post patrem accepit, omnem Gothorum cui praeerat gentem, instante Leandro, Hispalitano episcopo, qui et Hirminigildum docuerat, catholicam convertit ad fidem. [f 1Kb] Gregorius Romanae Ecclesiae pontifex, et doctor eximius, [Col. 0564D] anno Mauritii imperii decimo tertio, indictione decima tertia, Synodum episcoporum XXIV ad corpus beati apostoli Petri congregans de necessariis Ecclesiae [Col. 0565A] decernit. Idem, missis Brittaniam Augustino, Melito et Joanne, et aliis pluribus cum eis monachis timentibus Deum, ad Christum Anglos convertit. Et quidem Aedilberctus, mox ad Christi gratiam conversus, cum gente Cantuariorum cui praeerat, proximisque provinciis, etiam episcopum doctoremque suum Augustinum, sed et caeteros sacros antistites, episcopali sede donabat. Porro gentes Anglorum ab Aquilone Umbri fluminis sub regibus Aelle et Aedilfrido sitae, necdum verbum vitae audierant. Gregorius [a 1Kb] decimo nono anno Mauritii, indictione quarta, scribens Augustino, Londini quoque et Eburaci episcopos, accepto a sede apostolica pallio, [b 1Kb] Metropolitanos esse debere decernit.

[A. M. 4565. Chr. 614.] Phocas annos VIII. Hujus [Col. 0565B] secundo anno, indictione VIII, [c 1Kb] Gregorius papa migravit ad Dominum. Hic, rogante papa Bonifacio, statuit sedem Romanae et apostolicae Ecclesiae caput esse omnium Ecclesiarum, quia Ecclesia Constantinopolitana primam se omnium Ecclesiarum scribebat. Idem alio papa Bonifacio petente, jussit in veteri fano quod [d 1Kb] Pantheon vocabatur, ablatis idololatriae sordibus, ecclesiam beatae semper virginis Mariae et omnium martyrum fieri, ut ubi quondam omnium non deorum, sed daemoniorum, cultus agebatur, ibi deinceps omnium fieret memoria sanctorum. Persae, adversus rempublicam gravissima bella gerentes, multas Romanorum provincias et ipsam Hierosolymam auferunt, et destruentes ecclesias sancta quaeque profanantes, inter ornamenta locorum [Col. 0565C] vel sanctorum vel communium quae abstulere, etiam vexillum dominicae crucis abducunt.

[A. M. 4591. Chr. 610.] Heraclius annos XXVI. Anastasius Persa monachus nobile pro Christo martyrium patitur; qui natus in Perside magicas a patre puer artes discebat, sed ubi a captivis Christianis Christi nomen acceperat, in eum mox animo toto conversus, relicta Perside, Chalcedoniam Hierapolimque Christum quaerens, ac deinde Hierosolymam petit; ubi, accepta baptismatis gratia, quarto ab eadem urbe milliario monasterium abbatis Anastasii intravit, ubi VII annos regulariter vivens, dum Caesaream Palaestinae orationis gratia venisset, captus a Persis, et multa diu verbera inter carceres et vincula Marzabana judice perpessus, tandem mittitur [Col. 0565D] Persidem ad regem eorum Chosroem, a quo, tertio per intervalla temporis verberatus, ad extremum una suspensus manu per tres horas diei, sic decollatus cum aliis LXX martyrium complevit. Mox [Col. 0566A] tunica ejus indutus quidam daemoniacus curatus est. Interea superveniens cum exercitu Heraclius princeps, superatis Persis, Christianos qui erant captivati reduxit gaudentes. Reliquiae beati martyris Anastasii primo monasterium suum, deinde Romam, advectae, venerantur in monasterio beati Pauli apostoli quod dicitur ad aquas Salvias. Anno Heraclii regni XVI, indictione XV, [e 1Kb] Aeduinus, excellentissimus rex Anglorum, in Brittania Transumbranae gentis ad Aquilonem, praedicante Paulino episcopo quem miserat de Cantia venerabilis archiepiscopus Justus, verbum salutis cum sua gente suscepit, anno regni sui undecimo, adventus autem Anglorum in Brittaniam plus minus annos CLXXX, eique Paulino sedem episcopatus Eburaci donavit. Cui profecto regi [Col. 0566B] in auspitium venturae fidei et regni coelestis, potestas quoque terreni creverat regni, ita ut universos Brittaniae fines, quod nemo Anglorum ante eum, qua vel ipsorum, vel Britonum, gentes habitabant, sub ditione acciperet. Eo tempore exortum apud Scotos in observatione paschae errorem Quartadecimanorum [f 1Kb] Honorius papa per epistolam redarguit; sed et Joannes qui successori ejus Severino successit, cum adhuc esset electus in pontificatum, pro eodem pascha eis, simul et pro Pelagiana haeresi quae apud eos reviviscebat, scripsit.

[A. M. 4593. Chr. 642.] [g 1Kb] Heraclonas cum matre sua Martina annis II. Cyrus, Alexandriae, Sergius et Pyrrhus, regiae urbis episcopi, Acephalorum haeresim instaurantes, unam operationem in Christo divinitatis [Col. 0566C] et humanitatis, unam voluntatem dogmatizant. E quibus Pyrrhus iis temporibus, id est, sub Theodoro papa, Romam veniens ex Africa, ficta, ut post apparuit, poenitentia, obtulit eidem papae, praesente cuncto clero et populo, libellum cum sua subscriptione, in quo condemnarentur omnia quae a se vel a decessoribus suis scripta vel acta sunt adversus Catholicam fidem: unde et benigne susceptus est ab eo quasi regiae pontifex civitatis. Sed quia reversus domum, repetiit et errorem domesticum, memoratus papa Theodorus, advocatis cunctis sacerdotibus et clero in ecclesiam beati Petri apostolorum principis, condemnavit eum sub vinculo anathematis.

(A. M. 4594. Chr. 643.) Constantinus, filius Heraclii, mensibus VI. Pyrrhi successor Paulus non [Col. 0566D] tantum vesana doctrina sicut decessores ejus, sed et aperta persecutione Catholicos cruciat, apocrisiarios sanctae Ecclesiae Romanae qui ad ejus correctionem missi fuerant, partim carceribus, partim [Col. 0567A] exiliis, partim verberibus afficiens. Sed et altare eorum in domo Placidiae sacratum in venerabili oraculo subvertens diripuit, prohibens eos ibidem missas celebrare. Unde et ipse, sicut praecessores illius, ab apostolica sede justa depositionis ultione damnatus est.

(A. M. 4622. Chr. 671.) Constantinus, filius Constantini, annis XXVIII. Hic deceptus a Paulo, sicut Heraclius avus ejus a Sergio ejusdem regiae civitatis episcopo, exposuit typum adversus catholicam fidem, nec unam nec duas voluntates aut operationes in Christo definiens esse confitendas, quasi nihil velle vel operari credendus sit Christus. Unde Martinus papa, congregata Romae synodo, C et V episcoporum, damnavit sub anathemate praefatos Cyrum, Sergium, Pyrrhum et Paulum haereticos. Et post haec [Col. 0567B] missus ab imperatore Theodorus exarchus tulit Martinum papam de Ecclesia Constantiniana, perduxitque Constantinopolim; qui post haec relegatus [a 1Kb] Chersonam, ibidem vitam finivit, multis in eodem loco virtutum signis usque hodie refulgens. Facta est autem synodus praefata anno nono imperii Constantini, mense Octobri, indictione octava. Constantinus princeps, Vitaliano papa nuper ordinato, misit beato Petro apostolo Evangelia aurea gemmis albis mirae magnitudinis in circuitu ornata; ipse post aliquot annos, id est, per indictionem sextam veniens Romam, obtulit super altare ipsius pallium auro textile, toto exercitu cum cereis ecclesiam intrante. Sequente anno facta est eclipsis solis quam nostra aetas meminit, quasi decima hora die, quinto Nonas Maias. [Col. 0567C] [b 1Kb] Theodorus archiepiscopus et Hadrianus abbas vir aeque doctissimus, a Vitaliano missi Brittaniam, plurimas Ecclesias Anglorum doctrinae Ecclesiasticae fruge foecundaverunt. Constantinus, post plurimas et inauditas depraedationes provinciis factas, occisus in balneo periit indictione duodecima. Nec longo post tempore etiam Vitalianus papa coelestia regna petiit.

[A. M. 4639. Chr. 688.] Constantinus filius Constantini superioris regis annis XVII. Saraceni Siciliam invadunt, et praeda nimia secum ablata mox Alexandriam redeunt. Agatho papa, ex rogatu Constantini, Heraclii et Tyberii principum piissimorum, misit in regiam urbem legatos suos, in quibus erat Joannes Romanae Ecclesiae tunc diaconus, non longe post episcopus, pro adunatione facienda sanctarum Dei [Col. 0567D] Ecclesiarum. Qui, benignissime suscepti a reverentissimo fidei catholicae defensore Constantino, jussi sunt, remissis disputationibus philosophicis, pacifico colloquio de fide vera perquirere, datis eis de bibliotheca Constantinopolitana cunctis antiquorum Patrum quos petebant libellis. Adfuerunt autem et [Col. 0568A] episcopi CL, praesidente Georgio patriarcha regiae urbis, et Antiochiae Macario. Et convicti sunt qui unam voluntatem et operationem astruebant in Christo falsasse Patrum catholicorum dicta perplurima. Finito autem conflictu, Georgius correctus est, Macarius vero cum suis sequacibus, simul et praedecessoribus, Cyro, Sergio, Honorio, Pyrrho, Paulo et Petro, anathematizatus, et in locum ejus Theophanius abbas de Sicilia Antiochiae episcopus factus. Tantaque gratia legatos catholicae pacis comitata est, ut Joannes, Portuensis episcopus, qui erat unus ex ipsis, Dominica octavarum Paschae missas publicas in ecclesia sanctae Sophiae coram principe et patriarcha Latine celebraret. Haec est sexta synodus universalis [c 1Kb] Constantinopoli celebrata et Graeco sermone [Col. 0568B] conscripta temporibus papae Agathonis, exequente ac residente piissimo principe Constantino intra palatium suum, simulque legatis apostolicae sedis et episcopis CL residentibus. Prima enim universalis synodus in Nicaea congregata est contra Arium, CCCXVIII Patrum, temporibus Julii papae, sub Constantino principe. Secunda in Constantinopoli CL Patrum, contra Macedonium et Edoxium, temporibus Damasi papae et Gratiani principis, quando Nectarius eidem urbi est ordinatus episcopus. Tertia in Epheso, CC Patrum, contra Nestorium Augustae urbis episcopum, sub Theodosio magno principe et papa Coelestino. Quarta in Chalcedone Patrum DCXXX, sub Leone papa, temporibus Martiani principis, contra Eutychem nefandissimorum praesulem [Col. 0568C] monachorum. Quinta item in Constantinopoli, temporibus Vigili papae, sub Justiniano principe, contra Theodorum et omnes haereticos. Sexta haec de qua in praesenti diximus. Sancta et perpetua virgo Christi [d 1Kb] Aedilthryda, filia Annae regis Anglorum, et primo alteri viro permagnifico, et post Ecfrido regi, conjunx data, postquam XII annos thorum incorrupta servavit maritalem, post reginam, sumpto velamine sacro, virgo sanctimonialis efficitur: nec mora etiam virginum mater et nutrix pia sanctarum, accepto in construendum monasterium loco quem Elge vocant, cujus merita vivacia testatur etiam mortua caro, quae post XVI annos sepulturae, cum veste qua involuta est incorrupta reperitur.

[A. M. 4649. Chr. 698.] Justinianus minor filius [Col. 0568D] Constantini annos X. Hic constituit pacem cum Saracenis decennio terra marique. Sed et provincia Africa subjugata est Romano imperio, quae fuerat tenta a Saracenis, ipsa quoque Carthagine ab eis capta et destructa. Hic beatae memoriae pontificem Romanae Ecclesiae Sergium, quia [e 1Kb] erraticae suae synodo, quam Constantinopoli [Col. 0569A] ecerat, favere et subscribere noluisset, misso et Zacharia protospatario suo, jussit Constantinopolim deportari. Sed praevenit militia Ravennatis urbis vicinarumque partium jussa principis nefanda, et eumdem Zachariam contumeliis et injuriis ab urbe Roma repulit. Idem papa Sergius ordinavit venerabilem virum [a 1Kb] Vilbrordum, cognomine Clementem, Fresonum genti episcopum, in qua usque hodie pro aeterna patria peregrinus, est enim de Brittania gentis Anglorum, innumera quotidie diabolo detrimenta et Christianae fidei facit augmenta. Justinianus ob culpam perfidiae regni gloria privatus exsul in Pontum secedit.

[A. M. 4652, Chr. 701.] Leo annos III. Papa Sergius in sacrario beati Petri apostoli capsam argenteam quae in angulo obscurissimo diutissime jacuerat, [Col. 0569B] et in ea crucem diversis ac pretiosis lapidibus adornatam, Domino revelante, reperit, de qua tractis IV petalis quibus gemmae inclusae erant, mirae magnitudinis portionem ligni salutiferi dominicae crucis interius repositam inspexit; quae ex tempore illo annis omnibus in basilica Salvatoris quae appellata Constantiniana, die exaltationis ejus, ab omni osculatur atque adoratur populo. Reverentissimus Ecclesiae Lindisfarnensis in Brittania ex anachorita antistes [b 1Kb] Cuthbertus totam ab infantia usque ad senium vitam miraculorum signis inclytam duxit; cujus dum XI annos maneret corpus humatum, incorruptum post haec, quasi eadem hora defuncti, simul cum veste qua tegebatur, inventum est; sicut in libro de ejus Vita et virtutibus, et prosa nuper et hexametris [Col. 0569C] versibus scripto, ante aliquot annos ipsi signavimus.

[A. M. 4659. Chr. 708.] [c 1Kb] Tiberius, annos VII. Synodus Aquileiae facta, [d 1Kb] ob imperitiam fidei quintum universale concilium suscipere diffidit, donec salutaribus beati papae Sergii monitis instructa, et ipsa huic cum caeteris Christi Ecclesiis adnuere consentit. Gisulphus, dux gentis Longobardorum, Beneventi, Campaniam igne, gladio et captivitate vastavit, cumque non esset qui ejus impetui resisteret, apostolicus papa Joannes, qui Sergio successerat, missis ad eum sacerdotibus ac donariis perplurimis, universos redemit captivos, atque hostes domum redire fecit. Cui successit alius Joannes, qui inter multa operum illustrium, fecit oratorium sanctae Dei genitrici opere [Col. 0569D] pulcherrimo intra ecclesiam beati Petri apostoli. Hereberctus, rex Longobardorum, multas cortes et patrimonia Alpium Cottiarum, quae quondam ad jus pertinebant apostolicae sedis, sed a Longobardis multo tempore fuerant ablata, restituit juri ejusdem sedis, [Col. 0570A] et hanc donationem aureis scriptam litteris Romam direxit.

[A. M. 4665. Chr. 714.] Justinianus secundo cum Tiberio filio [e 1Kb] annos VI. Hic auxilio Terbelli regis Vulgarorum regnum recipiens, occidit eos qui se expulerant patritios, et Leonem qui locum ejus usurpaverat, nec non et successorem ejus Tiberium, qui eum de regno ejectum toto quo ipse regnabat tempore, in eadem civitate in custodia tenuerat. Callinicum vero patriarcham, erutis oculis, misit Romam, et dedit episcopatum Cyro qui erat abbas in Ponto eumque alebat exsulem. Hic Constantinum papam ad se venire jubens honorifice suscepit ac remisit, ita ut eum die Dominica missas sibi facere jubens communionem de manu ejus acceperit: quem prostratus in [Col. 0570B] terra pro suis peccatis intercedere rogans, cuncta ecclesiae privilegia renovavit. Qui cum exercitum mitteret in Pontum, multum prohibente papa apostolico, ad comprehendendum Philippicum quem ibi relegaverat, conversus omnis exercitus ad partem Philippici fecit eum ibidem imperatorem, reversusque cum eo Constantinopolim pugnavit contra Justinianum ad duodecimum ab urbe milliarium, et victo atque occiso Justiniano regnum suscepit Philippicus.

[A. M. 4667. Chr. 716.] [f 1Kb] Philippicus anno I, mensibus VI. Hic ejecit Cyrum de pontificatu eumque ad gubernandum abbatis jure monasterium suum, Pontum redire praecepit. Idem Constantino papae misit litteras pravi dogmatis, quas ille cum apostolicae sedis concilio respuit; et hujus rei causa fecit picturas [Col. 0570C] in porticu sancti Petri quae Acta VI sanctarum synodorum universalium continerent. Nam et hujusmodi picturas cum haberentur in urbe regia Philippicus jusserat auferri, statuitque populus Romanus ne haeretici imperatoris nomen in chartas, aut figuram solidi, susciperent; unde nec ejus effigies in ecclesiam introducta est, nec nomen ad missarum solemnia prolatum.

[A. M. 4670. Chr. 719] [g 1Kb] Anastasius annis III. Hic Philippicum captum oculis privavit, nec occidit. Idem litteras Constantino papae Romam per Scholasticum patritium et exarchum Italiae direxit, quibus se fautorem catholicae fidei, et sancti sexti concilii praedicatorem esse docuit. Liuthbrandus, rex Longobardorum, donationem patrimonii Alpium Cottiarum [Col. 0570D] quam Hereberechtus rex fecerat et ille repetierat, admonitione venerabilis papae Gregorii confirmavit. Ecberctus vir sanctus de gente Anglorum, et sacerdotium monachica vita etiam pro coelesti patria peregrinus exornans, plurimas Scoticae gentis provincias [Col. 0571A] ad canonicam paschalis temporis observantiam a qua diutius aberraverant, pia praedicatione convertit anno ab Incarnatione Domini DCCXVI.

[A. M. 4671. Chr. 720.] [a 1Kb] Theodosius anno I. Hic electus in imperatorem Anastasium apud Nicaeam civitatem gravi praelio vicit, datoque sibi sacramento, clericum fieri ac presbyterum fecit ordinari. Ipse vero ut regnum accepit, cum esset catholicus, mox in regia urbe imaginem illam venerandam, in qua sanctae VI synodi erant depictae et a Philippico fuerant dejectae, pristino in loco erexit. Tiberis fluvius alveum suum egressus multa Romanae fecit exitia civitati, ita ut in via lata ad unam et semis staturam excresceret, atque a porta sancti Petri usque ad pontem Milvium aquae se descendentes conjungerent. [Col. 0571B] Mansit autem diebus VII, donec, agentibus letanias crebras civibus, octavo demum die revertit. His temporibus multi Anglorum gentis, nobiles et ignobiles, viri et feminae, duces et privati, divini amoris instinctu, de Brittania Romam venire consueverant, inter quos etiam reverentissimus abbas meus Ceolfridus annos natus LXXIV, cum esset presbyter annis XLVII, abbas autem XXXV, ubi Lingonas pervenit, ibi defunctus atque in ecclesia beatorum Geminorum martyrum sepultus est: qui inter alia donaria quae adferre disposuerat, misit ecclesiae sancti Petri Pandectem a beato Hieronymo in Latinum ex Hebraeo vel Graeco fonte translatum.

[A. M. 4680. Chr. 729.] [b 2Kb] Leo annis IX. Saraceni, [Col. 0571C] cum immenso exercitu Constantinopolim venientes, triennio civitatem obsident, donec civibus multa instantia ad Deum clamantibus, plurimi eorum fame, frigore, pestilentia perirent, ac sic pertaesi obsidionis abscederent. Qui inde regressi Vulgarorum gentem quae est super Danubium bello aggrediuntur, et ab hac quoque victi refugiunt, ac naves repetunt suas. Quibus cum altum peterent, ingruente subita tempestate, plurimi etiam mersi, sive, confractis per littora navibus, sunt necati. Liuthbrandus, audiens quod Saraceni, depopulata Sardinia, etiam loca foedarent illa ubi ossa sancti Augustini episcopi propter vastationem Barbarorum olim translata et honorifice fuerant condita, misit, et, dato magno pretio, accepit, et transtulit ea in Ticinis, ibique [Col. 0571D] cum debito tanto Patri honore recondidit.



CAPUT LXVII. Reliquiae sextae aetatis.

Haec de cursu praeteriti saeculi ex Hebraica veritate prout potuimus elucubrare curavimus, aequum [Col. 0572A] rati ut sicut Graeci Septuaginta translatorum Editione utentes, de ea sibi suisque temporum libros condidere, ita et nos, qui per beati interpretis Hieronymi industriam puro Hebraicae veritatis fonte potamur, temporum quoque rationem juxta hanc scire queamus. Quod si qui laborem hunc nostrum culpaverint esse superfluum, accipiant hi quicunque sunt justum, salva charitate, responsum, quod praefatus Hieronymus priscae cosmographiae calumniatoribus reddit, ut si displicet non legant. Caeterum cunctis in commune suademus, ut sive quis ex Hebraica veritate quae ad nos per memoratum interpretem pura pervenisse etiam hostibus Judaeis in professo est, sive ex Septuaginta interpretum translatione, quae vel minus sollicite primo edita est, ut [Col. 0572B] multi adstruunt, vel post a gentilibus corrupta, ut beato Augustino videtur, seu certe ex utrisque commixto opere Codicibus ut sibi visum fuerit, temporum cursum notaverit, et sive prolixiora seu breviora, transacti saeculi tempora signaverit, aut signata repererit, nullatenus tamen ex hoc longiora vel breviora quae restant saeculi tempora putet, memor semper dominicae sententiae: Quia de die ultima et hora nemo scit neque angeli coelorum nisi Pater solus. Neque enim ullatenus sunt audiendi qui suspicantur hujus saeculi statum sex millibus annorum ab initio fuisse definitum, et, ne contra sententiam Domini venire videantur, addunt incertum mortalibus quoto anno sextae millenariae partis venturus sit dies judicii, cujus tamen adventus maxime circa terminum [Col. 0572C] sexti millenarii debeat sperari. A quibus si quaeris ubi haec putanda vel credenda legerint, mox stomachantes, quia aliud quid respondere non habent: Annon legisti, inquiunt, in Genesi quia sex diebus mundum fecerit Deus? unde merito credi debet eum plus minus sex millibus annorum esse staturum. Et quod est gravius, fuere qui propter septimum diem in quo requievit Deus ab operibus suis, sperarent post sex annorum millia sanctorum laboris in hac vita mortali, septimo mille annorum curriculo eos post resurrectionem in hac ipsa vita immortales in deliciis et multa beatitudine regnaturos esse cum Christo. Verum his quia haeretica sunt et frivola, funditus omissis, intelligamus sincere et catholice sex illos dies in quibus mundi hujus ornatum perfecit [Col. 0572D] Deus et septimum in quo ab omni opere suo requievit, quem ob id perpetuae quietis benedictione sanctificavit, non sex annorum millia saeculi laborantis et septimum regni beatorum in terra cum Christo, sed sex potius aetates significare mundi labentis [Col. 0573A] in quibus sancti laborant in hac vita pro Christo, et septimam perpetuae quietis in alia vita quam solutae a corporibus percipiunt animae sanctae cum Christo. Quod animarum Sabbatum tunc inchoasse recte creditur, cum primus Christi martyr carne occisus a fratre mox anima est aeternam translatus in requiem, tunc autem perficietur cum in die resurrectionis animae etiam corpora incorrupta receperint. Et quia nulla aetatum quinque praeteritarum mille annis acta reperitur, sed aliae plures annos, aliae pauciores, habuere, neque ulla alteri similem habuit summam annorum, restat ut pari modo haec quoque quae nunc agitur incertum mortalibus habeat suae longitudinis statum, soli autem illi cognitum qui servos suos accinctis lumbis lucernisque ardentibus [Col. 0573B] vigilare praecepit, similes hominibus expectantibus dominum suum quando revertatur a nuptiis.



CAPUT LXVIII. De trina opinione fidelium, quando veniat Dominus.

Cujus quidem adventus horam merito sancti omnes diligunt, et citius adesse desiderant; sed periculose satis agunt, si qui hanc prope an longe sit putare vel praedicare praesumunt. Unde pulcherrime beatus Augustinus, remoto illo servo nequam qui dicit in corde suo: Moram facit dominus meus venire, iste quippe procul dubio domini sui odit adventum, dat exemplum de tribus servis optimis, adventum domini sui sitienter desiderantibus, vigilanter exspectantibus, fideliter amantibus, quorum unus dicit: »Vigilemus et oremus, quia citius venturus est [Col. 0573C] dominus.« Alter dicit: »Vigilemus et oremus, quia brevis et incerta est ista vita, quamvis tardius venturus sit dominus.« Tertius dicit: »Vigilemus et oremus, quia et brevis atque incerta est ista vita, et nescimus tempus quando venturus sit dominus.« Proinde si hoc factum fuerit quod praedixerat primus, gaudebunt cum illo secundus et tertius. Si autem factum non fuerit, metuendum est ne perturbentur qui illi crediderant, et incipiant adventum domini non tardum putare, sed nullum. Qui autem credunt quod dicit secundus, tardius esse dominum venturum, si falsum fuerit inventum, citius domino veniente, nullo modo qui ei crediderant turbabuntur in fide, sed inopinato gaudio perfruentur. Quapropter qui dicit dominum citius esse venturum, optabilius [Col. 0573D] loquitur, sed periculose fallitur. Qui autem dicit dominum tardius esse venturum, et tamen credit, sperat, amat ejus adventum, profecto de tarditate ejus, etiamsi fallitur, feliciter fallitur. Habebit enim majorem patientiam, si hoc ita erit, majorem laetitiam si non erit; ac per hoc ab eis qui diligunt manifestationem domini ille auditur suavius, isti creditur tutius. Qui autem quid horum sit verum ignorare se confitetur, illud optat, hoc toleret, in nullo eorum errat, quia nihil eorum aut infirmat aut negat.



CAPUT LXIX. De temporibus Antichristi.

Duo sane certissima necdum instantis diei judicii habemus indicia, fidem videlicet Israeliticae gentis, et regnum, persecutionemque Antichristi, quam videlicet [Col. 0574A] persecutionem trium semis annorum futuram fides Ecclesiae tenet. Sed ne haec improvisa veniens omnes passim quos imparatos invenerit involvat, Enoch et Eliam maximos prophetas et doctores ante hujus exortum venturos in mundum, qui Israeliticam plebem ad fidei convertant gratiam, atque ad pressuram tanti turbinis in parte electorum insuperabilem reddant. Qui cum ipsi primo tres semis annos praedicaverint, et sicut de uno eorum Elia propheta Malachias praedixit, converterint corda patrum in filios, id est, antiquorum fidem dilectionemque sanctorum in eorum qui tunc victuri sunt mente plantaverint, tunc excandescens illa horrenda persecutio, ipsos imprimis martyrii virtute coronet; deinde caeteros fideles corripiens, vel martyres Christi gloriosissimos, [Col. 0574B] vel damnatos apostatas faciat. Quod significare videtur apostolus Johannes, ita scribens in Apocalypsi: Atrium autem quod est foris templum ejice foras, et ne metieris illud, quoniam datum est gentibus, et civitatem sanctam calcabunt mensibus XLII, id est, eos, qui nomine tenus fideles sola exteriora diligunt, ab electorum sorte separatos ostende, quia et ipsi ad persequendam Ecclesiam convertentur novissima illa persecutione trium semis annorum. Et dabo, inquit, duobus testibus meis, et prophetabunt diebus M, CCLX, amicti saccis, id est, arctissimis continentiae et pressurarum laboribus accincti praedicabunt. Et paulo post: Et cum finierint, inquit, testimonium suum, bestia quae ascendit de abysso fac et adversus illos bellum, et vincet eos, et occidet illos, et [Col. 0574C] caetera. Quibus ministros ejusdem bestiae, id est, Antichristi, de occisione horum duorum testium, id est, martyrum, laetaturos, eisdemque etiam mortuis insultaturos esse commemorat idem alio loco: Et vidi, inquit, de mari bestiam ascendentem, et dedit illi draco virtutem suam, et potestatem magnam, id est vidi hominem saevissimi ingenii de tumultuosa impiorum stirpe progenitum, cui mox nato, et per magicas artes a pessimis imbuto magistris, adjungens se diabolus, totam virtutis suae potentiam, per quam magice caeteris omnibus majora patraret, individuus comes attulit. Et data est, inquit, illi potestas facere menses XLII, id est, annos tres et dimidium. Percusso autem illo perditionis filio, sive ab ipso Domino, sive a Michaele archangelo, ut quidam docent, [Col. 0574D] et aeterna ultione damnato, non continuo dies judicii secuturus esse credendus est; alioqui scire possent homines illius aevi tempus judicii, si post tres semis annos inchoatae persecutionis Antichristi confestim sequeretur. Nunc autem quia ante consummatum tempus persecutionis illius dies judicii non veniat, scire omnibus licet. Post quantum vero tempus consummatae ejusdem persecutionis venturus sit, nemini prorsus scire conceditur. Denique Daniel propheta, qui regnum Antichristi M, CCXC diebus futurum describit, ita concludit: Beatus qui exspectat et pervenit ad dies M, CCCXXXV. Quod Hieronymus ita exponit: »Beatus, inquit, qui, interfecto Antichristo, supra M, CCXC dies, id est, tres semis annos, dies quadraginta quinque praestolatur, quibus est Dominus [Col. 0575A] atque Salvator in sua majestate venturus. Quare autem post interfectionem Antichristi quadraginta quinque dierum silentium sit, divinae scientiae est, nisi forte dicamus: Dilatio regni sanctorum patientiae probatio est.«



CAPUT LXX. De die judicii.

Adveniet autem dies Domini sicut fur, quia, sicut ipse testatur, nescimus quando veniat Dominus, sero, an media nocte, an galli cantum, an mane, in quo coeli, inquit, magno impetu transient, elementa vero a calore solventur. Qui autem sint coeli qui transient, paulo superius docet idem apostolus Petrus dicens: Coeli erant prius, et terra de aqua, et per aquam consistens verbo Dei, per quae ille tunc mundus periit. Coeli [Col. 0575B] autem qui nunc sunt et terra, eodem verbo repositi sunt, igni reservati in die judicii. Non ergo firmamentum coeli, in quo sidera fixa circumeunt, non coelum aethereum, hoc est, inane illud maximum a coelo sidereo usque ad aera turbulentum, in quo puro et quieto, diurnaeque lucis semper pleno, errantia septem sidera vaga ferri creduntur, sed coelum hoc aereum, id est, terrae proximum, a quo aves coeli, quod in eo volent, appellantur, quod aqua quondam diluvii, deletis terrestribus, transcendendo perdidit, hoc ignis extremi judicii ejusdem mensurae spacio procrescens occupando disperdet. Nec sola haec beati Petri sententia, qua illos dicit coelos igne judicii perdendos, qui aqua diluvii perierant, testatur sidereum coelum igne illo, quamvis maximo, non [Col. 0575C] esse tangendum, sed etiam Domini sermo qui dicit: Statim autem post tribulationem dierum illorum sol obscurabitur, et luna non dabit lumen suum, et stellae cadent de coelo. Neque enim sol obscurari, luna suo lumine privari, stellae poterunt cadere de coelo, si coelum ipsum, locus videlicet eorum, igne voratum transibit. Nunc autem coelum quidem aereum igne marcescet, sidereum manebit illaesum. Porro sidera obscurabuntur non suo lumine vacuata, sed majoris vi luminis ad adventum superni judicis, ne videantur obtecta, quod in hac vita lunam stellasque omnes a potiore lumine solis interdiu pati cunctis in promptu est. Cum autem, peracto judicio, fuerit coelum novum, et terra nova, id est, non alia pro aliis, sed haec ipsa per ignem innovata, et quasi quadam resurrectionis [Col. 0575D] virtute glorificata claruerint, tunc, ut Esaias praedixit, erit lux lunae sicut lux solis, et lux solis septempliciter sicut lux septem dierum. Quod autem Joannes in Apocalypsi cum dixisset: Vidi coelum novum, et terram novam, primum enim coelum et prima terra abierunt, adjunxit atque ait: Et mare jam non est, utrum maximo illo ardore siccetur mare, an et ipsum vertatur in melius non facile patet. Coelum quippe novum, et terram novam, non autem et mare novum uspiam legimus futurum. Nam et typice potest intelligi quod dictum est, et mare jam non est, quia jam tunc non erit hoc saeculum vita mortalium, turbulentum, quod saepissime in Scripturis maris nomine figuratur. Ubi autem ipsum extremi et universalis judicii sit discrimen habendum, inter multos [Col. 0576A] saepe quaeritur. Constat namque, quia cum, descendente ad judicium Domino, in ictu oculi fuerit omnium resurrectio celebrata mortuorum, sancti confestim rapiantur obviam illi in aera. Hoc enim Apostolus intelligitur indicare, cum ait: Quoniam ipse Dominus in jussu et in voce archangeli, et in tuba Dei descendet de coelo, et mortui qui in Christo sunt, resurgent primi; deinde nos qui vivimus, qui relinquimur, simul rapiemur cum illis in nubibus obviam Domino in aera. Utrum autem et reprobi tunc sublimius a terra leventur obviam judici venturo, an meritis peccatorum ita praegraventur, ut, quamvis immortalia corpora habentes, ad altiora nequeant elevari, et praesidente ad judicandum Domino, sancti in sublimi a dextris ejus, ipsi autem in inferioribus [Col. 0576B] adsistant a sinistris, tunc potius apparebit. Si vero tunc ignis ille maximus et altissimus universae terrae superficiem operit, et resuscitati a mortuis injusti nequeunt in sublime raptari, constat eos ut pote in terra positos igni circumdatos judicis exspectare sententiam; sed an illo urantur qui non per illum castigandi, sed aeterno potius sunt igne damnandi, quis praejudicare audeat? Namque aliquos electorum eo purgari a levioribus quibusdam admissis, et beatus Augustinus, in libro de Civitate Dei vigesimo, ex prophetarum dictis intelligit, et sanctus papa Gregorius, in Homeliis Evangelii, exponens illud Psalmographi: Ignis in conspectu ejus ardebit, et in circuiti ejus tempestas valida: »districtionem quippe, inquit, tantae justitiae, tempestas ignisque comitantur, [Col. 0576C] quia tempestas examinat quos ignis exurat.« Satis autem clarum est, quia, raptis ad vocem tubae obviam Domino in aera perfectis servis illius conflagratio mundana non noceat, si trium puerorum mortalia adhuc corpora circumpositus camini ignis tangere nequivit. Verum in his omnibus utilius est cuique castum se districti judicis praebere conspectibus, quam de judicii illius modo locove discutere. Sane quod Apostolus cum dixisset: Rapiemur cum illis in nubibus obviam Domino in aera, subdit dicens: Et sic semper cum Domino erimus, non sic accipiendum est, tanquam in aere nos dixerit semper cum Domino esse mansuros, quia nec ipse ibi utique manebit, quia veniens transiturus est. Venienti quippe ibitur obviam, non manenti, sed ita cum Domino [Col. 0576D] erimus, id est, sic erimus habentes corpora sempiterna ubicunque cum illo fuerimus.



CAPUT LXXI. De septima et octava aetate saeculi futuri.

Et haec est octava illa aetas semper amanda, speranda, suspiranda fidelibus, quando eorum animas Christus, incorruptibilium corporum munere donatas, ad perceptionem regni coelestis contemplationemque divinae suae majestatis inducat: non auferens gloriam quam, exutae corporibus, a suae quoque egressionis tempore beata in requie perceperant, sed majore illas gloria etiam corporum redditorum accumulans; in cujus continuatae et non interruptae beatitudinis typum Moses cum sex illos dies primos, [Col. 0577A] quibus factus est mundus, a luce et mane inchoatos, ad vesperum terminatos dixisset, in septimo, quo requievit Deus ab operibus suis, solius mane, non autem et vespere fecit mentionem. Sed cuncta quae de eo commemoranda putavit, aeternae requiei et benedictionis luce conclusit. Quia, sicut et supra meminimus, cunctae hujus saeculi aetates sex, in quibus justi, Domino cooperante, bonis operibus insistunt, ita sunt superna ordinatione dispositae, ut, in primordiis suis singulae aliquid laetarum rerum habentes, non parvis aerumnarum tenebris, pressurarumque consumantur. Requies vero animarum, quam pro bonis operibus in futuro saeculo percipiunt, nulla unquam curae alicujus anxietate turbata deficiet, sed ubi tempus judicii et resurrectionis advenerit, gloriosiore [Col. 0577B] perpetuae beatitudinis perfectione complebitur. Comparatur iis aetatibus sacratissimum dominicae passionis, sepulturae et resurrectionis tempus. Legimus enim, scribente Evangelista Johanne, quia Christus ante sex dies paschae venit Bethaniam, ubi devotae mulieris officio Judas offensus, prodidit eum sacerdotum principibus. In crastinum autem ipse veniens in asino Hierosolymam, cum turba Deo laudes canentium, per continuos quinque dies insidiosis eorum quaestionibus appetitus, sexta demum die crucifixus est, septima requievit in sepulcro, octava autem, id est, una Sabbati, resurrexit a mortuis. Quia, praeteritis quinque mundi hujus aetatibus, sancti nunquam reproborum insidias et odia pati cessarunt. At in sexta, quam Dominus sua incarnatione confirmare in [Col. 0577C] fide, sua passione redimere ab inferis, sua resurrectione et ascensione ad spem et dilectionem regni coelestis accendere dignatus est, eximior beatorum martyrum virtus atrociora ab infidelibus persecutionum bella toleravit. Sed haec tanto fortius vicere, quanto certius novere pro illo se pati, qui secum passo prius latroni, sed tunc confessori, promisit: Hodie mecum eris in paradiso. Quae beatissima paradisi requies, quia non alium finem quam glorificae resurrectionis habet initium, hoc significare volens evangelista Matthaeus, cum Dominum sexta feria passum, et sabbato sepultum esse scripsisset, dicturus de resurretione, sic incipit: Vespere autem Sabbati, quae lucescit in prima Sabbati, venit Maria Magdalene et altera Maria videre sepulcrum. Vesperam quippe sabbati, [Col. 0577D] quo Dominus in sepulcro quievit, non in noctem tenebrescere, sed lucescere dicit in una Sabbati, quia videlicet idem ejus sepulcrum non corruptione suscepti corporis attaminandum, sed, sicut Isaias ait: Et erit sepulcrum ejus gloriosum, cito resurrectionis erat virtute sublimandum, quia nostrarum quoque requies post exuta corpora animarum non aliquibus [Col. 0578A] angorum est obscuranda tenebris, sed solis verae et perpetuae lucis suscipienda et accumulanda in fine muneribus. Haec est magna illa et singularis octava pro qua sextus et undecimus Psalmi scribuntur, cujus et verba dierum ita recordantur. Porro Matathias, et Heliphalu, et alii Levitarum, in citharis pro octava canebant epinicion, id est, victori Domino in perpetuum venturae Ogdoadis, atque judicii laudes canebant. Epinicion quippe triumphum, palmamque significat. Vel de resurrectionis Christi mysterio prophetabant, quae merito singularis et magna vocatur octava, quia omnis labentis saeculi dies octava ita est post septimum Sabbati octava, ut ipsa sit etiam prima septimanae sequentis. Quomodo autem prima totius saeculi dies ita fuit prima, ut non haberet aliquos [Col. 0578B] VII praecedentes quibus esset octava, et ideo singulariter prima est, ita singulariter non solum magna, sed et octava est dies futurae resurrectionis, quia sic post septimam Sabbati proximi ventura est octava, ut non aliquos habeat dies sequentes, quibus possit fieri prima, sed ipsa una maneat coelesti luce perennis Unde bene propheta visionem hujus diei sitiens, unam eam vocat dicens: Quia melior est dies una in atriis tuis super millia. Cum ergo octavam in Scripturis legimus, sciamus mystice et diem et aetatem posse intelligi, quia et Dominus octava die, id est, post septimam Sabbati resurrexit a mortuis. Et nos non solum post septem volubilis hujus saeculi dies, sed etiam post saepe memoratas septem aetates in octava aetate simul et die resurgemus. Quae vitae [Col. 0578C] dies in se quidem ipsa mansit semper, manet et manebit aeterna, sed nobis tunc incipiet, cum ad eam videndam meruerimus intrare, ubi quo actu occupentur sancti, perfecta spiritus et carnis immortalitate renovati, testatur Psalmista, qui Deo per laudem amoris canit: Beati qui habitant in domo tua, Domine, in saeculum saeculi laudabunt te. Quo visu delectentur, idem consequenter exponit: Et enim benedictionem dabit, qui legem dedit, ambulabunt de virtute in virtutem, videbitur Deus deorum in Sion. Quales ad hanc venire possint, ipse qui est via, veritas et vita, testatur Dominus: Beati mundo corde, quoniam ipsi Deum videbunt. Ergo noster libellus de volubili ac fluctivago temporum lapsu descriptus, opportunum de aeterna stabilitate ac stabili aeternitate [Col. 0578D] habeat finem. Quem, rogo, si qui lectione dignum rati fuerint, me suis in precibus Domino commendent, piaque apud Deum et proximos, quantum valent, agant industria, ut, post temporales coelestium actionum sudores, aeternam cuncti celestium praemiorum mereamur accipere palmam.




[Col. 0579]
DE RATIONE COMPUTI LIBER.



CAPUT PRIMUM.---De tempore.
[Col. 0579A]

Interrogatio. Unde dicta sunt tempora?---Responsio. Tempora sunt dicta a temperamento, quia uniuscujusque illorum spatium separatim temperatum sit. Seu quia momentis, horis, diebus, mensibus, annis, saeculisque et aetatibus, omnia mortalis vitae curricula temperentur.

Interrog. Quot modis ratio computus discretus [Col. 0579B] est?---Resp. Tribus: ait enim, natura, aut consuetudine, aut auctoritate decurrit.

Interrog. Auctoritate quomodo?---Resp. Auctoritas bifarie divisa est: humana scilicet ratione et divina.

Interrog. Humana quomodo?---Resp. Ut sunt olympiades quatuor annorum, nundinae octo dierum, indictiones quindecim annorum.

Interrog. Divina quomodo?---Resp. Item septima die sabbatum agi septimo a rurali opere vetari. Quinquagesimum annum, jubileum vocari.

Interrog. Consuetudine quomodo?---Resp. Humana consuetudine firmatum est, ut mensis triginta diebus putaretur, cum hoc nec solis nec lunae cursui conveniat. Siquidem lunam duodecim horis minus, [Col. 0579C] cum salva ratione saltus, solem vero decem horis et dimidia plus, qui solertius exquisierunt testantur.

Interrog. Natura quomodo?---Resp. Natura duce repertum est solis annum trecentis sexaginta quinque diebus et quadrante confici. Lunae vero annum, si communis, trecentis quinquaginta quatuor: si Embolismus, trecentis octoginta quatuor diebus, terminari. Totumque lunae cursum decemnovennali circulo comprehendi. Et errantia sidera suis quaeque spatiis zodiaco circulo circumferri.



CAP. II.---De hora.

Interrog. Hora quid est?---Resp. Hora est duodecima pars diei. Si quidem duodecim horae diem complent, Domino attestante, qui ait: Nonne tredecim [Col. 0579D] horae sunt diei? si quis ambulaverit in die, non offendit. Ubi quamvis allegorice, se diem, discipulos vero, quia se illustrandi fuerant, horas appellaverat; solo tamen humanae computationis ordine numerum diffinivit horarum. Verum notandum est quia si omnes anni dies decem duodenis horis computentur, aestivos necesse est dies longioribus, brumales vero brevionibus horis includi. Si vero horas aequiparare, hoc est equinodiales habere volumus, brumali diei nihilominus pauciores, et aestivo necesse est ut plures tribuamus.

Interrog. Hora quot punctos recipit?---Resp. Quatuor: et in quibusdam lunae computatis, quinque et decem ninutas, quindecim partes, et quadraginta momenta.

[Col. 0580A] Interrog. Sunt hae divisiones temporum naturales, an non?---Resp. Non, sed condictive. Nam cum calculatoribus necesse esset, vel diem in duodecim horas, vel horam in quatuordecim, aut in decem, vel quindecim, aut in quadraginta, aut in alias quaslibet minores majoresque distribuere particulas, quaesierunt sibi vocabula quibus id quod vocabant nuncuparent, ut alterutrum dignoscere possent.

[Col. 0580B] Interrog. Hora unde dicta est?---Resp. Hora dicta est, eo quod certi temporis ora, id est terminus sit. Sed et vestimentorum et fluviorum maris quoque fines oras vocitare solemus. Punctus vero a parvo puncti transcenso qui fit in horologio. Minuta autem a majore intervallo vocantes partes, a partitione circuli zodiaci, quem tricenis diebus per menses singulos findant. Porro momenta, a motu siderum celeberrimo nuncupantes, dum aliquid sibi brevissimis in spatiis cedere aut succedere sentitur. Minimum autem omnium, et quod nulla ratione dividi potest tempus, atomum Graece, hoc est indivisibile, nominant.



CAP. III.---De die.

[Col. 0580C] Interrog. Dies quid est?---Resp. Aer sole illustratus.

Interrog. Unde sumpsit nomen?---Resp. Dies inde dictus est eo quod tenebras a luce disjungat ac dividat.

Interrog. Dixisti diem esse aerem a sole illustratum, cum principio creaturarum legimus tres esse dies ante solem conditum.---Resp. Verum est, in primordio creaturarum tenebrae erant super faciem abyssi. Dixitque Deus: Fiat lux, et facta est lux, et vocavit Deus lucem diem. Igiturque lux ab oriente emersa, fugatis tenebris, latitudineque sui fulgoris totam terram aequaliter perfulsit. Primos ternos dies oriendo occidendoque velut sol terminavit; de qua luce luminaria formata esse creduntur.

[Col. 0580D] Interrog. Quid a solari luce distabat?---Resp. Hoc quod caloris fetu carebat.

Interrog. Diffinitio diei quot modis dividitur?---Resp. Bifarie, hoc est vulgariter, et proprie.

Interrog. Vulgariter quomodo?---Resp. Vulgus namque omnem abusive solis praesentiam super terram appellat

Interrog. Proprie qualiter?---Resp. Proprie autem et naturaliter, dies viginti quatuor horis, id est, circuitu solis totum orbem lustrantis impletur, qui secum semper et ubique lumen diurnum circumferens spatio aereo tam noctu sub terras, quam supra terras in die creditur exaltari.

Interrog. Da amborum auctoritatem.---Resp. Dominus in Evangelio diem vulgarem diffinivit dicens: [Col. 0581A] Nonne duodecim horae sunt diei? Moyses autem proprium ita descripsit, dicens: Et factum est vespere et factum est mane dies unus. Quem Hebraei et Chaldaei persequentes juxta primae conditionis ordinem, diei cursum a mane usque ad mane diducunt, umbrarum videlicet tempus luci supponentes: at contra Aegyptii ab occasu ad occasum. Porro Romani a medio noctis in medium umbrae. Et Athenienses a meridie in meridiem dies suos maluerunt computare. Divina autem auctoritas a mane usque ad mane, unum diem in Genesi appellat. Sed Domino resurgente, eadem in Evangelio, totius diei tempus a vespera sanxit vesperam, ut hominem de luce lapsum in tenebras, et deinceps e tenebris redire ad lucem significaret. Ubi primus saeculi dies sit, hoc [Col. 0581B] requiro. Principium saeculi et conditionis mundi secundum Aegyptios, quibus Abraham a Chaldaeis edoctus astrologiam advexit, XV Kalend. Aprilis die contigisse fertur, eo quod die zodiaci initium exstitisse, atque juxta zodiaci divisionem eo die facta est lux, quo sol Arietis signum, revertens ad exordium, ingrediebatur. Qui quarto die conditionis, videlicet XII Kalendarum supradictarum incipiente, creatus est, quique pari spatio dividens lucem et tenebras sua praesentia absentiaque vernale aequinoctium eo die fecit cujus diei initio tunc eum coeli locum Oriens coepit, quem astrologi quartam partem Arietis esse dicunt. Eumque post 365 dies et sex horas rediens, propter istas horas anno sequenti meridiem faciens, vernale aequinoctium intravit tertio vespere, quarto, [Col. 0581C] medio noctis, quinto, rursus mane, sicut primo occurrit. In qua die invenitur sol non solum primam signi partem conscendisse, verum et quadrantem jam in ea die habere, ipsa est per naturam caput signiferi, duodecim signa quae particulae nominantur, initium habere et terminum. Anatolius refert ibi quadrantem dici, ibi saltum incipere ac finiri: ibi annum magnum, hoc est planetarum cursum, exordium finemque sortiri. Luna ejusdem diei vespere plena orientis a medio apparens, quartam librae partem, quae est aequinoctium autumnale, tenuit, initiumque paschale suo exitu consecravit. Neque alia servandi Pascha est regula, quia ut aequinoctium vernale plenilunio succedente perficiatur; at si vel una die plenitudo lunae processerit, aequinoctium jam [Col. 0581D] non prima mensis, sed ultimi, luna putetur. Itaque non ab re est, quia tunc sol non primi, neque secundi vel tertii diei, sed quarti habet potestatem. Luna vero illuminata ab eo, cum stellis tandem ad vesperum noctis potestatem accipit. Sed verus ille sol qui est Christus, decurso tempore ante legem legalique atque prophetali gratia per se incipiente, nobis ortus est, suaeque lumine gratiae corpus Ecclesiae quosque virium praeveniens illuminavit. Quia plenilunium Paschae ante aequinoctium fieri non potest. Ut nostrum Pascha aequinoctiali solis exortu, cuncta videlicet tenebrarum offendicula vincentis, nos vestrae devotionis plenilunio subsequente celebremus.



CAP. IV.---De nocte.
[Col. 0582A]

Interrog. Unde dicta est nox?---Resp. Nox dicta est eo quod noceat aspectibus vel negotiis humanis, sive quia in ea fures latronesque nocendi aliis occasionem nanciscantur.

Interrog. Nox quid est?---Resp. Nox est solis absentia, terrarum umbra conditi, donec ab occasii redeat ad exortum, quam a natura ejus poeta describens:

   Ruit Oceano nox
Involvens umbra magna terramque polumque;
et Salomon sacris litteris expressit, qui pascit inter lilia, donec aspiret dies, et inclinentur umbrae. Eleganti utique sensu decessionem noctis, inclinationem [Col. 0582B] appellat umbrarum. Sed et ista umbra quae ad sidera usque videtur extendere, noctis natura est, et lunam aliquando plus caeteris sideribus. Interim obscurat, ut sui luminis defectu impartiatur, quia ad infima planetarum currit, superiora tamen spatia vel suo vel siderum semper lumine fulgescunt. Sed et luna cum infimas sui cursus absides plena adierit, nonnunquam umbra memorata obfuscari solet, donec centrum egressa rursus a sole cernatur. Verum ne hoc omni plenilunio patiatur, latitudo, quae duodecim partium est diversarum, absidum altitudinem habere dicetur.

Interrog. Quot sunt quae umbram efficiunt?---Resp. Tria quaedam, scilicet lux, corpus, locus obscuratus.

[Col. 0582C] Interrog. Qualiter?---Resp. Lux si corpori par est, aequalis est ei et umbra; si corpus majus, augetur et umbra; si exilius, minuetur et umbra. Sol autem terra major esse dicitur, quamvis longinquitate modicus videtur. Atque ideo noctis umbram, quia sensim decrescit, deficere, priusquam aethera pertingat, sicque ad aeris aetherisque confinium, acuminatis instar pyramidum tenebris, philosophi umbram terrae exaltari dicunt.

Interrog. In quot partes dividitur nox?---Resp. In septem.

Interrog. Quae?---Resp. Crepusculum, vespertinum, conticinium, intempestum, gallicinium, matutinum, diluculum. Crepusculum est dubia lux, nam crepusculum dubium dicimus, hoc est inter lucem et [Col. 0582D] tenebras. Vesperum apparente stella ejusdem nominis, de qua poeta:

Ante diem clauso componit vesper Olympo.
Conticinium, quando omnia conticescunt, id est, silent. Intempestum, media nox, quando omnibus sopore quietis nihil operandi tempus est. Gallicinium, quando galli cantum levant. Matutinum, inter abscessum tenebrarum et aurorae adventum. Diluculum, quasi jam incipiens parva diei lux, haec aurora est, pertingens usque ad solis exortum.



CAP. V.---De hebdomada et septem planetis.

Interrog. Unde dicta est hebdomada?---Resp. Hebdomada a septenario numero nomen accepit. Quia et Romani septimanam a septem diebus appellant. [Col. 0583A] Manus enim apud veteres, dies a puritate dicitur.

Interrog. Quomodo a populo Dei computabatur?---Resp. Antiquitus a populo Dei ita computabatur: prima sabbati, vel una sabbati, sive sabbatorum; secunda sabbati, tertia sabbati, quarta sabbati, quinta sabbati, sexta sabbati, vel sabbato. Non quia omnes sabbatorum, hoc est requietionum dies esse non potuerint, sed quia a requietionum die quae suo nomine et cultu singularis excellebat, prima vel secunda, vel tertia, sive caeterae suo quaeque censerentur ex ordine.

Interrog. Quomodo computabant gentiles hebdomadam?---Resp. Verum gentiles cum observationem a populo Israel hebdomadis ediscerent: Primam videlicet [Col. 0583B] Soli, secundam Lunae, tertiam Marti, quartam Mercurio, quintam Jovi, sextam Veneri, septimam Saturno dicantes. Eisdem monstris suos dies quibus et errantia sidera consecrantes, tametsi diverso ordine computantes.

Interrog. Quid se ex his habere aestimantes?---Resp. Aestimabant enim se a sole spiritum habere, a luna corpus, a Marte fervorem, a Mercurio sapientiam et verbum, a Jove temperantiam, a Venere voluptatem, a Saturno tarditatem.

Interrog. Rogo ut juxta aestimationem tuam effectum earum mihi edisseras.---Resp. Puto quod sol in medio planetarum positus, totum mundum spiritus instar calefacere et quasi vivificare videtur, Ecclesiaste attestante qui ait: Gyrans gyrando vadit spiritus, [Col. 0583C] et in circulos suos revertitur. Luna autem per humorum ministerium incrementum corporibus suggerit cunctis. Martis stella, ut puta soli proxima, colore simul et natura est fervens. Mercurius perpetuo circa solem discurrendo, quasi exhausta sapientiae luce radiari putabatur. Jupiter frigore Saturni et ardore Martis hinc inde temperatur. Venus luminis venustate quam ex solis vicinitate percipit, suo cernentes allicit aspectu. Saturnus eo tardior caeteris planetis, quo et superior incedit.

Interrog. Quot annis vel diebus uniuscujusque cursus impleri videtur?---Resp. Saturnus triginta annis signiferum implet, inde Jupiter duodecim annis. Tertius Mars duobus annis. Quartus sol trecentis quinquaginta quinque et quadrante infra solem, Venusque [Col. 0583D] et Lucifer et Vesper trecentorum et septem diebus, a sole nunquam absistens partibus sex et quadraginta, longius proximum illi Mercurii sidus novem diebus ociore ambitu, modo ante solis ortum, modo post ejus occasum splendens, nunquam ab eo viginti duabus partibus remotior. Novissima luna viginti septem diebus, et quatuor horis signiferum conficit.

Interrog. Quare ante dixisti tum et diverso ordine computantes?---Resp. Quia haec erat stultitia gentilium, falsa ratiocinatione subnixa, qui quasi jure primam diem soli, quia maximum est luminare, secundam lunae, quia secundum luminare se consectari putabant. De inordinata alternatione a tertia dici primam a sole stellam, quartae primam a luna, [Col. 0584A] quintae secundam a sole, sextae secundam a luna, septimae tertiam a sole praeponebant.

Interrog. Hebdomada apud Graecos et Romanos quomodo peragitur?---Resp. Septem dierum cursu.

Interrog. Apud Hebraeos quomodo?---Resp. Septem annorum cursu peragitur. Declarat autem hoc Daniel de septuaginta hebdomadibus.

Interrog. Quot feriis constat hebdomada?---Resp. Septem scilicet.

Interrog. Feria unde dicta est?---Resp. Feria a fando dicta, quasi feria, eo quod in creatione mundi, Deus Fiat dixit per singulos dies.

Interrog. Quis primus ferias habere edocuit?---Resp. Sylvester papa clerum ferias habere instituit, [Col. 0584B] cui Deo soli vacanti nunquam militiam vel negotiationem liceat exercere mundanam, dicente Psalmographo, Vacate et videte quod ego sum. Et prima quidem die, quia et lux in principio facta est, et Christi resurrectio celebrata, Dominicam nuncupavit. Quod illi nomen primis Ecclesiae temporibus fuisse inditum, testatur Joannes, qui dicit in Apocalypsi: Fui in spiritu in die Dominico. Deinde secundam feriam, tertiam et quartam et quintam et sextam de suo denectens. Sabbatum ex vetere Scriptura retinuit, nihil veritus grammaticorum ferulas, qui sicut Kalendas, Nonas et Idus, ita etiam et ferias plurali tantum numero proferendas esse decurrunt.



CAP. VI.---De mensibus.

[Col. 0584C] Interrog. Unde dicti sunt menses?---Resp. Menses dicti a mensura, quia quisque eorum mensuratur. Sed melius a luna, quae Graeco sermone mene vocatur. Unde apud eos menese menses appellantur. Quam Hebraea quoque lingua etymologiam servare videtur. In eo quod Jesus filius Syrach, qui itaque Hebraice scripsit loquens ait, mensis secundum nomen est ejus.

Interrog. Quomodo antiqui suos menses computabant?---Resp. Antiqui, menses suos non a solis, sed a lunae cursu computare solebant; unde quoties in Scriptura sacra, sive in lege servante legem, quota die mensis quid factum dictumve sit indicatur. Non aliud quam luna aetas significatur. A qua semper Hebraei, quibus credita sunt eloquia Dei, antiquo Patrum [Col. 0584D] more menses observare non cessant. Primum mensem novorum, qui Paschae caeremoniis sacratus est Nisan appellantes, qui propter multivagum lunae discursum, nunc in Martium mensem, nunc incidit in Aprilem, nunc aliquot dies Maii mensis occupat. Sed rectius Aprili deputatur, quia semper in ipso vel incipit, vel finit, vel totus includitur: ea duntaxat regula observata, ut quae quindecima post aequinoctium luna exstiterit, primum sequentis anni mensem faciat, quae vero ante novissimum procedentis. Sic per ordinem duodecim menses lunares computant, quos propter lunae circulum qui viginti novem diebus, semis stat tricenis, unde tricenisque diebus alternantes. Secundo demum vel tertio anno exacto, mensem superfluum qui ex annuis undecim epactarum diebus [Col. 0585A] confici solet, intercalent, chorus et praetexatus hanc esse causam dixerunt.



CAP. VII.---De mensibus Romanorum.

Interrog. Quare tam diversae longitudinis habeantur?---Resp. Romulus cum ingenio acri sed agresti statum proprie ordinaret imperii, initium mensis ex illo sumebat die quo novam lunam contigisset videri. Quia non continuo evenit ut eo die semper appareat, sed modo tardius, modo celerius, ex certis causis videri solet, contigit ut cum tardius apparuit, praecedenti mensi plures dies, at cum celerius pauciores darentur, et singu is quibusque mensibus perpetuam numeri legem primi casus adduxit, sicque factum est [Col. 0585B] ut alii triginta, alii triginta unum, sortirentur dies.

Interrog. Quomodo menses suos vocavit.---Resp. Primum mensem Romulus Marti, cujus se filium esse voluit, dicavit, eo quod eo mense constet Junonem Martem peperisse in Phrygia. Quem mensem anni principium aliquando fuisse, vel ex hoc maxime probatur, quia ex eo septimus, octavus, nonus et decimus inditum antiquitus a numero nomen usque hodie appellant. Secundum mensem appellavit Aprilem quasi aperilem. In eo quod in illo remotis nubibus, pruinis ac tempestatibus hibernis, coelum, terra et mare, nautis, agricolis et horoscopis aperiatur. Arbores quoque et herbae in germen, sed et animantia quoque in prolem se aperire incipiant. Maium tertium, quartum Junium posuit majorum ac juniorum, [Col. 0585C] in quos divisit populum, ut altera pars armis, altera consilio rempublicam tueretur. Contendunt alii Maium Mercurii matrem Maio nomen dedisse, hinc maxime probantes quia hoc mense mercatores omnes Maiae Mercurioque pariter sacrificabant. Junius mensis aut ut ex parte populi (ut diximus) nominatur, aut, ut Cingius arb tratur, Junonius apud Latinos antea vocabatur, et haec appellatio mensis apud majores diu permansit, sed detritis quibusdam postea litteris, ex Junonio dictus est Junius. Nam et aedes Junoni Monetae Kalendis Juniis dicatae sunt. Julius mensis Quintilis, quod a numero sumpserat, etiam post praepositos Martio duos menses servavit. Sed post in honorem Julii Caesaris Julius vocatus est mensis, quartum Idus Quintilis procreatus sit. Augustus [Col. 0585D] mensis Sextilis antea vocabatur, donec honor Augusti daretur ex senatusconsulto. Eo quod ipse die primo hujus mensis, Antonium et Cleopatram superaverat, et imperium populi Romani firmaverat. September mensis, October, November et December, principalem sui retinent appellationem, significantes nomine quoti a verno mense, id est Martio, vel quia imbres in eis immineant. Haec Romuli fuit annua ordinata dimensio, qui annum decem mensium, dierum vero trecentorum et quatuor, habendum esse constituit, mensesque ita disposuit ut quatuor ex his, Martius, Maius, Quintilis, October, tricenos singulos, sex vero reliqui tricenos habent dies, qui hodie quintanas habent nonas, caeteri septimanas autem habentibus ab Idibus revertebantur Kalendae ad diem decimumseptimum, [Col. 0586A] verum habentibus quintanas ad decimum octavum remeabat initium Kalendarum. Sed cum hic numerus, neque solis cursui, neque rationibus lunae conveniret, nonnunquam usu veniebat ut frigus anni aestivis mensibus, et ejus calor hiemalibus proveniret. Quod ubi contigisset tantum dierum sine ullo mensis nomine patiebantur absumi, quantum ad id anni tempus adduceret qui coeli habitus instanti mense aptus inveniretur.

Interrog. Quis postea augmentum anni addidit?---Resp. Numa secutus quinquaginta dies addidit, ut in trecentis quinquaginta quatuor diebus, quibus duodecim menses lunae cursus confici credidit, annus extenderetur; atque quinquaginta diebus a se additis, alios sex retractos illis sex mensibus, qui [Col. 0586B] triginta habebant dies, id est de singulis singulos, factusque quinquaginta, et sex dies in duos novos menses pari ratione divisit: de duobus priorem Januarium nuncupavit, primumque anni esse voluit, tanquam bicipitis diem mensem respicientem transacti finem futurique principia. Quidam autumant Januarium nuncupatum ex eo quod limes et janua sit anni. Secundum mensem Numa dicavit Februo, id est Plutoni, qui lustrationum parens esse credebatur. Lustrarique eo mense civitatem necesse erat. Quam consuetudinem, modo versa vice in melius, Christiana religio eodem mensis die servat. Universa plebs sacra ministeria beatae Mariae offerentes modula, cum sacerdotes ministrique cereos in manibus ardentes gestant. Paulo post Numa in honorem imparis [Col. 0586C] numeri unum adjecit diem, quem Januario dedit, ut tam in anno quam in mensibus singulis, praeter unum Februarium impar numerus servaretur, quasi inferus et diminutioni impar numerus conveniret.

Interrog. Quis primus Latinorum ad numerum solis annum instituit?---Resp. Caius Julius Caesar, imitatus Aegyptios ad numerum solis annum, sicut hodie servatur, instituit; decem videlicet dies observationi veteri superadjiciens, ut annum trecenti sexaginta quinque dies, quibus ipse zodiacum lustrat, efficerent.

Interrog. Quis primus eorum quadrantem anno imposuit, vel qui bissexti nomen dedit?---Resp. Ipse praedictus Caesar, ne quadrans deesset, statuit ut quarto anno sacerdotes qui curabant mensibus ac [Col. 0586D] diebus unum intercalarent diem. Eo scilicet mense ac loco quo et apud veteres mensis intercalabatur, id est ante quinque ultimos mensis Februarii dies, idque bissextum censuit nominandum. Omni autem intercalationi mensis Februarii deputatus est, quomodo si ultimus anni erat, quod etiam ipsum de Graecorum imitatione faciebant. Nam illi ultimo anni sui mense superfluos interserebant dies. Verum una re a Graecis differebant. Nam illi confecto ultimo mense, Romani in confecto Februarii, sed per vigesimum et tertium diem ejus intercalabant, terminalibus scilicet jam peractis, deinde reliquos Februarii mensis, qui erat quintus post intercalationem subjungebant. Credo veteri religioni suo more ut Februarium omnino Martius sequeretur.

[Col. 0587A] Interrog. Quare sexto Kalendas Martii intercalatur?---Resp. Ob hoc autem bissexti diem in mense Februario placuit intercalare Romanis, quia hic brevior caeteris, et extremus anni mensis erat. Verum ideo nondum expleto eo, quemadmodum Aegyptii et Graeci de cursu totius circulo facere volebant, ne omnino decisa sua lege veteri, initium Martii mensis a Februarii fine sejungerent. Ideo non sextum Kalendarum Martiarum diem, quia Deum Terminum colentes, Terminalia sacra quae vigesimo tertio mensis ejusdem die semel instituerat, in aliam diem mutare prorsus non dubitabant. Sed his rite celebratis unum quadrantis diem interponebant.



CAP. VIII.

[Col. 0587B] Interrog. De Calendis, Nonis et Idibus, rogo ut edisseras nobis.---Resp. Priscis temporibus pontifici minori haec providentia delegabatur, ut novae lunae primum observaret aspectum, visumque regi sacrificulo nuntiaret. Itaque sacrificio a rege et minore pontifice celebrato, idem pontifex calata, id est vocata, in Capitolium plebe juxta curiam Calabram, quae casae Romuli proxima est, quot numero dies a Kalendis ad Nonas superessent pronuntiabat, et quintanas quidem dicto quinquies verbo calo, septimanas repetito, septies praedicabat.

Interrog. Verbum calo quid interpretatur?---Resp. Verbum calo Graece, in Latinum sonat voco. Et hunc diem qui ex his diebus qui calarentur primus esset, placuit Kalendas vocari. Hinc et ipsi curiae ad [Col. 0587C] quam vocabant, calabrum nomen datum, et classi quod omnis in eam vocaretur populus. Ideo autem omnis pontifex numerum dierum, qui ad Nonas superessent calando prodebat. Quia post nonam lunam oportebat Nonarum die populares qui in agris essent confluere in urbem, accepturos causas feriarum a rege sacrorum, sciturosque quid esset eo mense faciendum. Unde quidam hinc existimant dictas quasi novae initium observationis, vel quia ab eo die semper ad Idus novem dies putarentur.

Interrog. Idus unde dictae sunt?---Resp. Porro Idus vocari placuit diem qui divisit mensem. Iduare enim et rustica lingua dividere est, unde vidua quasi valde divisa. Nonnullis placet Idus dictas vocabulo Graeco a specie, quia apud illos idea vocatur, quod [Col. 0587D] ea die plenam speciem demonstret.

Interrog. Quando in Scriptura sancta Kalendas legimus, quomodo intelligendum est?---Resp. Quoties in Scriptura sacra Kalendas legimus, nihil aliud intelligendum est quam ortum novum lunae. Juxta illud, numerum in Kalendis hic, id est in mensium exordiis offeretis holocausta Domino. Quia nimirum Hebraei non alia mensium exordia quam novilunia norunt. Sed et Graeci et Aegyptii nullam in suis mensibus Kalendarum, Nonarum, Iduum distinctionem observant. Verum ab incipiente cujusque mensis exordio, usque ad terminum ejus, crescente simpliciter et inerrabiliter dierum currentium ordine, computando perveniunt, quorum Aegyptii quarto Kalendas Septembris, Graeci autem a Kalendis Decembris [Col. 0588A] suum inchoant annum: Kalendae vocationes, Nonae nova observatio, Idus divisio interpretatur.



CAP. IX.---De quatuor temporibus anni.

Interrog. Quot sunt tempora anni?---Resp. Quatuor, quibus sol per tempora anni, coeli spatia discurrendo subjectum temperat orbem.

Interrog. Quomodo orbem temperat.---Resp. Hiems enim ut puta longius sole remoto frigidus est et humidus. Ver illo super terras redeunte humidum et calidum. Aestas illo desuper fervente calida et sicca. Autumnus illo ad inferiora decidente siccus et frigidus. His igitur amplexantibus se invicem, cuncta orbis spatia quae circa se moderantur, fiunt.

Interrog. Quot sunt elementa principalia?---Resp. [Col. 0588B] Quatuor.

Interrog. Qualiter distinguuntur?---Resp. Prima, terra namque sicca et frigida. Secunda, aqua frigida et humida. Tertia, aer humidus et calidus. Quarta, ignis calidus et siccus. Ideoque haec autumno, illa hiemi, iste veri, ille comparatur aestati.

Interrog. Quomodo haec tempora initiantur?---Resp. Non a principiis mensium initiantur, sed a mediis. Sed et diversi diverse ponunt. Isidorus autem Hispalensis episcopus, hiemem nono Kalend. Decemb.; ver octavo Kalend. Martiis. Aestatem octavo Kalend. Junii; autumnum decimo Kalend. Septembris dixit exortum. Graeci autem et Romani, quorum in hujuscemodi disciplinis potius quam Hispanorum auctoritas sequi consuevit, hiemem octavum [Col. 0588C] Iduum Novemb.; ver septimum Iduum Februarii; aestatem septimum Iduum Maii; autumnum septimum Iduum Augusti inchoare decernunt. Hiemis videlicet et aestatis initia vespertino vel matutino, Vergiliarum ortu occasuque signantes. Item veris et autumni cum Pleiades medio fere die vel nocte oriuntur et occidunt, ponentes ingressum. Denique in libris cosmographicorum authenticis ac nobilissimis, ita eadem tempora ad lineam distinctam reperimus, adnotato et ortu Vergiliarum, septimo Iduum Maii, occasu quoque earumdem, septimo Iduum Novemb. Et Plinius Secundus in libro suo Naturalis Historiae eodem modo distinguenda judicavit.

Interrog. Quare his nominibus haec quatuor tempora vocitentur?---Resp. Ver autem vocatur sic, [Col. 0588D] quia in eo cuncta vernent, id est virescunt; aestas, ab aestu, in eo maturandis fructibus datur; autumnus de autumnatione fructuum, qui in eo colliguntur; porro hiems a doctoribus frigus vel sterilitas dicitur.



CAP. X.---De aequinoctio verno.

Interrog. De aequinoctio vernali, quod caput esse quatuor mutationum annualium mundi origo docet, ut breviter edisseras rogo.---Resp. Regula tenet ecclesiasticae observationis, a Nicaeno confirmata concilio, ut Paschae dies ab undecimo Aprilis, usque in septimum Kalend. Maii inquiratur. Item catholicae institutionis regula praecipit ut ante vernalis aequinoctii transgressum Pascha celebretur. Qui [Col. 0589A] ergo octavo Kalend. Aprilis die deputat aequinoctium, necesse est idem aut ante aequinoctium Pascha celebrari licitum neget. Ipsum quoque Pascha Dominus pridie quam pateretur cum discipulis fecit. Aut octavo Kalendarum Aprilium, non fuisse, aut ante aequinoctium fuisse confirmet. Non autem nostri tantum temporis, sed etiam legalis et Mosaica decernit institutio. Non ante transcensum hujus aequinoctii diem festi Paschalis esse celebrandum, sicut Anatolio attestante evidenter docet, et Josephus, sicut et eorum antiquiores Agathobulus et Panajada, qui unus ex illis septuaginta senioribus fuit qui missi fuerant a pontificibus ad Ptolemaeum regem, Hebraeorum libros interpretaturi in Graecum sermonem, quique multa ex traditionibus Moysis [Col. 0589B] proponenti regi atque percunctanti responderunt. Ipsi ergo cum quaestiones Exodi exponerent, dixerunt Pascha non prius esse immolandum, ni hoc aequinoctium vernale transiret. Unde nos necesse est observandam veritatis regulam dicamus aperte, et Pascha ante aequinoctium tenebrasque devictas non immolandum, et hoc aequinoctium duodecimo Kalendarum Aprilium die ascribendum. Sicut non solum auctoritate paterna, sed et horologica consideratione docemur. Sed et caetera tria tempora in hujusmodi confinia, simili ratione aliquot ante octavum Kalendarum sequentium esse notanda.



CAP. XI.---De annis.

Interrog. Unde dictus est annus?---Resp. Annus [Col. 0589C] ab innovando cuncta quae naturali ordine transierant, vel a circuitu temporis nomen accepit. Quia veteres annum pro circum ponere solebant, ut Cato dicit in Originalibus oratorum. Annum terminum, id est, circum terminum, et ambire dicitur pro circumire.

Interrog. Quot modis dicuntur anni?---Resp. Est autem annus lunaris, est et solaris, est et errantium discretus stellarum, est et omnium planetarum unus, quem magnum specialiter nuncupant.

Interrog. Lunaris annus quot modis accipitur?---Resp. Quadrifarie. Primus namque cum luna viginti septem diebus et octo horis zodiacum percurrens, ad signum ex quo egressa est revertitur. Secundus, duobus diebus et quatuor horis prolixior, qui consuete mensis appellatur, cum solem a quo [Col. 0589D] nova digressa est viginti novem diebus, et duodecim horis exactis, jam defecta repetit. Tertius qui duodecim mensibus hujusmodi, id est, trecentis quinquaginta quatuor diebus expletur, et vocatur communis, eo quod duo saepissime tales pariter currant. Quartus, qui embolismus Graece dicitur, id est superaugmentum, et habet tredecim menses, id est dies trecentos triginta quatuor. Qui uterque apud Hebraeos a principio mensis Paschalis incipit, ibidemque finitur. Apud vero Romanos ab incipiente luna mensis Januarii sumit initium, ibique terminatur.

Interrog. De solari anno quomodo dicis!---Resp. Solaris annus est cum ad eadem loca siderum rediit, peractis trecentis sexaginta quinque diebus, et sex [Col. 0590A] horis, id est quadrante totius diei. Quae pars quater ducta cogit inter unum diem, quem Romani bissextum vocant, ut ad eumdem circuitum redeatur. Quartus solaris gyri annus, bissextilis, caeteris tribus uno prolixior, a quo confecto sol ad cuncta signorum loca eisdem dierum noctiumque quibus ante quadriennium revertitur horis. Annus errantium stellarum est, quod illarum quoque zodiaci ambitum lustrat. Annus magnus est, cum omnia simul errantia sidera ad sua quaeque loca sibi habere recurrant, id est, quingentis triginta duobus annis expletis.

Interrog. Annum civilem, id est, solarem, ubi Hebraei, Graeci, Aegyptii, Romanique incipiunt?---Resp. Hebraei ab aequinoctio verno, Graeci a solstitio, Aegyptii ab autumno, Romani incipiunt a bruma.



CAP. XII.---De signifero circulo et solis lunaeque cursu.
[Col. 0590B]

Zodiacus circulus constat ex duodecim signis, per quem septem sidera errantia currunt, id est Sol, Luna, Mars, Mercurius, Jupiter, Venus, Saturnus. Quae quidem signa simul habent partes trecentas sexaginta, singulatim vero triginta. Partes autem zodiaci quotidianos solis in coelo debemus sentire progressus. Signa tantae sunt magnitudinis, ut non minore quam duarum spatia horarum, vel oriri, vel occidere, vel de loco possint moveri. Singulis tricenae partes, ob tricenos dies, quibus a sole lustrantur, ascribuntur decem et semis horae, plus sunt quam plenam partem viginti quatuor horarum, non reddunt [Col. 0590C] simul, et computari negliguntur. Attamen et ipsae duodecies circumactae, ubi dies quinque, et quadrantem consummaverint. Jam quantum ad tricenas partes addiderint, patebit, completusque solis annus non trecentis solum et quadraginta diebus, sed additis quinque diebus, et quadraginta perficitur. Unde signifer est, trecentis quidem sexaginta quinque partibus latus. Harum duas medias sol et luna omnes pervagari consuevit. Sol trecentis sexaginta quinque diebus et sex horis zodiaci ambitum, luna viginti septem diebus et octo horis lustrant. Singula autem signa sol triginta diebus, et denis horis ac semisse. Luna autem in binis diebus et semis horis ac besse unius horae perlabitur. Si quaeris quid besse significet, tanto minus abesse ab integra [Col. 0590D] hora, quanto octava ab duodecima, decima a decima quinta, vigesima a trigesima. Tertia parte subtracta, quoties duae solae remanent, ipsae duae partes besse, tertia triens nuncupatur. Errant ergo qui lunam tricenis diebus tantum spatii coelestis, quantum trecentis sexaginta solem percurrere dicunt. Cum manifeste veritas prodat quae supra perstrinximus, lunam viginti septem diebus, et tertia diei parte constat conficere solem: et quantum spatii in uno suo mense lunam, tantum in tredecim sui sol excedere circuitum.



CAP. XIII.---De Bissexto

Interrog. Sunt nonnulli qui facilitate computandi absque labore comprehendant quanta bissexti crescentis [Col. 0591A] particula per singulos annos, vel menses, vel etiam septimanas et dies, incessanter adimpleatur; nec tamen dicere noverint qualiter eadem particula crescit, vel quae sit causa, quaeve ratio crementi ipsius, quidve nasceretur erroris infesti, si non ipse dies bissexti suo juxta morem necessarium intercalaretur in ordine. Haec omnia per rationem declara.---Resp. Bissextus ex quadrantis ratione per quadriennium conficitur. Quadrantem namque solent appellare quartam partem cujus rei libet. Verbi gratia pecuniae, temporis, loci, et ideo quarta pars diei qui viginti quatuor horis cum sua nocte completur, id est horae sex, quadrans consuete vocatur. Quadrantis autem hujus, quae per quadriennium in diem integrum colligendi, et suo loco [Col. 0591B] intercalandi est ratio. Quod sol annuum coeli ambitum, id est duodecim signa circuli zodiaci notissima, non in trecentis sexaginta quinque diebus, sed superadditis sex horis adimplere cognoscitur. Unde fit ut si, verbi gratia, nunc aequinoctialem coeli locum mane oriens intraverit in hunc, anno sequenti meridie, tertio vespere, quarto media nocte, quinto rursus in exordio diei, ut puta completo diei totius circuitu recurrat. Sicque necessario diem superfluum admoneat ubilibet interponendum, quem Aegyptii anno suo solemniter expleto, id est quarto Kalendarum Septembrium, Romani autem sexto Kalendarum Martiarum die, unde et bissextum vocant intercalare consueverunt. Quod si quis calculatorum facere trecentis solum ac sexaginta quinque [Col. 0591C] diebus omnes se annos agere debere putaverint, magnum sibi mox inveniet annui circuitus occurrisse dispendium, ita ut post aliquot annorum vertentium curricula aestivis mensibus vernum tempus, vernis brumale, brumalibus autumnale, autumnalibus aestivum se offendisse perversus computator horrescat. Si cui sane quod de signifero et coeli ambitu paucis diximus, forte habentur incognita, huic vulgari et fortassis compendiosiori et manifestiori ratione satisfacere curavimus, ut qui coeli signis pueri in schola non didicit, saltem horologii lineis in terra quae necessaria quaerit apprehendat. Et hic ergo sciat solem morulis suis et tarditate quotidiana quadrantis hujus anni, disponente opere Creatoris esse ministrum: quem diligentior inquisitio declarat, [Col. 0591D] non ad eamdem horologii lineam per trecentos sexaginta quinque dies posse reduci; sed si, verbi gratia, praesenti anno in aequinoctio vernali, quod juxta Aegyptios qui calculatorum tenent palmam, duodecimo Kalendarum Aprilium die solet evenire a medio orientis, surrexerit eodem die post annum aliquanto inferius oriri, et tertio, quarto, quinto anno eamdem diminutionem in tantum numerali sui cursus augeri temperantia, ut nisi dies bissextus, ante trecentos juxta morem intercalaretur, jam duodecimo Kalendarum Aprilium die facturus aequinoctium a medio surgat orientis, eamdem nihilominus tarditatis suae constantiam, in caeteris quoque per totum annum servaturus ex ortibus simul et occasibus.



CAP. XIV.---De mensura crementi.
[Col. 0592A]

Interrog. Bissextilis ediscere cupio.---Resp. Dicimus quadrantem diei, id est, sex horas per annum adcrescere horam, per duos menses solis naturales, id est dies triginta et horas decem, dimidium horae per unum mensem. Porro quartam partem horae unius, id est punctum unum per dimidium mensis.

Interrog. Ubi crementa vel detrimenta solis et lunae, secundum rationem naturae anno inseri debent?---Resp. Naturae ratio crementa vel detrimenta solis et lunae locis aequinoctialibus, ubi primo creata sunt initiari vel finiri deposcit, solis quidem verni, lunae vero in autumnalis loco aequinoctii, sed diversi locis in diversis saltum ponere procurabant. Nam Anatolius in aequinoctio et decimo [Col. 0592B] quarto sui decemnovennalis anno circuli de octo in viginti posuit. At contra Victorius, tertio ante finem ogdoadis anno inferendum censuit Kalendis Januariis, de quarto in decimo sexto, addidit. Porro Aegyptii, in quorum sententia nunc catholica consentit Ecclesia, primo anno decemnovennalis circuli affigunt, in loco undecimo Kalend. Aprilis de octava decima in nullam computantes. Sciendum est autem ubicunque additus fuerit, ibi tres pariter menses undetricentorum computari dierum.



CAP. XV.

Interrog. De saltu lunae et plenius ediscere cupio.---Resp. De saltu lunae verisimile apparet quod eum citior quam vulgo putatur lunaris incensionis locus [Col. 0592C] et hora praecurret. Nam quomodo fieri posset ut per annos denos et novenos, unum necesse esset solito dierum numero afferri, si non haec velocitas aliqua lunaris gyri, paulatim toto circuli decemnovennalis tempore procuraret? quomodo ejus tarditate cursus solaris agi probatum est, ut unus per quadriennium ejus cursus augeatur dies. Hujus autem velocitatis, et (ut ita dicam) anticipationis, tametsi ordo non facile patet, mensura nequaquam latet. Constat enim quia diminutio illa atque ablatio diei unius, quae quomodo agitur per denos et novenos annos tota conficitur, hora per singulos annos et uno puncto, et decima nona parte unius momenti augetur. Dies namque viginti quatuor horas habet, e quibus cum novemdecim, totidem annis circuli decemnovennalis [Col. 0592D] distribueritis, remanent quinque. Has multiplica per quatuor, quia videlicet hora quatuor punctis constat, fiunt viginti. Da singulos singulis annis, et remanet unus. Hunc divide per decem novem, et videbis quod ad saltum lunae complendum, ut diximus, annuatim hora et punctus, et decima nona pars unius puncti accrescit. Non ergo unis eisdemque vel articulis temporum, vel coeli climatibus lunae celebratur ascensio, sed semper aliquanto citius quam praecedente mense provenerat, ut sit unde unus anno decimo nono transiliatur dies.



CAP. XVI.---De Cyclo decemnovennali.

Cyclum decemnovennalem propter quatuordecim lunas paschales Nicaena synodus instituit. Eo quod [Col. 0593A] ad eumdem anni solaris diem unaquaeque luna per decemnovem annos ducentos triginta quinque, circumacta vicibus inerrabili cursu redeat. Cujus cycli ordinem primum Eusebius Caesariae Palestinae episcopus composuit. Qui dividitur in ogdoadas et hendecadas, hoc est in octo et undecim annos. Octo enim anni lunares, totidem solares, duobus tantum diebus transcendunt. Quorum alter ad explementum occurrit hendecadis, alter ratione saltus absumitur. Alioquin hendecades solares uno die transcenderet lunarem, licet quidam violenter hos dies ex bissextis octo annorum supplere nitantur. Cum bissextus soleat in mense Februario soli superfusus et lunae futuro tempore nihil praejudicare et ipsi nullum hendecadi bissextum addant. Ut ergo apertius dicam, [Col. 0593B] duae lunae dies qui supersunt in ogdoade duos qui desunt in hendecade complebunt.

Habet enim octo assolares dies exceptis bissextis duo millia noningenti viginti.

Lunaris vero dies duo millia nonaginta viginti duo.

Hendecas solis habet quatuor millia quindecim.

Lunae autem, quatuor millia tredecim dies.

Octo assolis, habet menses nonaginta sex.

Lunae autem nonaginta novem.

Hendecas vero solis habet menses centum triginta duo.

Lunae autem centum triginta sex.

Et habet cyclos decemnovennales, menses solares [Col. 0593C] ducentos viginti octo.

Lunares ducentos triginta quinque dies.

Exceptis bissexti utriusque sideris, sex millia milliarium noningenta triginta quinque.



CAP. XVII.---De continentia decemnovennalis.

Cyclus decemnovennalis octo lineis est ordinatus. Prima ejus linea temporum seriem continet. Quem Graeci ab annis Diocletiani persecutoris calculare decreverunt. Sed Dionysius secundus abbas Romanus, utriusque linguae peritus, Graece et Latine cyclos scribens paschales, noluit eos ab impii principis annis computare. Sed magis eligens ab incarnatione Domini nostri Jesu Christi annorum seriem praenotare, unius singulis annis augmento in majus [Col. 0593D] proficientes propter notitiam exordii spei nostrae, et causam reparationis humanae: id est ut passio seu resurrectio Domini facilius inveniretur. Sed quia lunaris circulus decemnovennalis est, solaris autem viginti octo conficitur annis. Multiplicatis per se invicem ambobus summa quingentorum triginta duorum colligitur annorum. Qua tandem replicata totus solaris lunarisque cursus ordo in sua vestigia per se revolvitur. Eumdem decemnovennalis lunarisque circuli annum, easdem epactes lunae, solis quoque dies concurrentes eamdem decimam quartam lunam, eumdem dominicae Paschae diem, ac lunam ipsius ex ordine restituens: unde secundo anno circuli, quem primum Dionysius scripsit, quingentesimus trigesimus tertius ab incarnatione Domini [Col. 0594A] completus est annus. Ipse est nimirum juxta concursus siderum, ille in quo incarnari dignatus. Quia hic secundus annus cycli decemnovennalis decem octo circuli lunaris undecim habens epactas, quinque concurrentes septimanae dies, lunam paschae quatuordecimam, octavo Kalend. Aprilis, omnia tunc fuere similia. Et si esset qui tunc pascha, more nunc ecclesiis usitato die Dominica, ipsa nimirum dies, quomodo hic adnotandum est, sexto Kalend. Aprilis veniret, ac lunam haberet sextam decimam. His igitur ita se habentibus annum passionis dominicae quaerentibus nota via est. Habet enim, ni fallor, Ecclesiae fides in carne paulo plus quam triginta et tres annos usque ad suae tempora passionis vixisse. Quia videlicet cum triginta [Col. 0594B] annorum fuisset, baptizatus est sicut evangelista Lucas testatur. Et tres semis annos post baptismum praedicaverit, sicut Joannes in Evangelio suo, non solum commemoratio redeuntis paschae tempore perdocet, sed et idem in Apocalypsi sua, Daniel quoque in suis visionibus prophetice designat, sancta siquidem Romana et apostolica tenet Ecclesia. Quomodo igitur, ut supra memoravimus, quingentis triginta duobus annis paschalis circulus circumagitur. His adde triginta tres, vel potius triginta quatuor, ut illum ipsum quo passus est Dominus attingere possis annum, fiunt quingenta sexaginta sex. Ipse est ergo annus Dominicae passionis et resurrectionis a mortuis; quia sicut quingenta triginta tres, primo, ita quingentesimum sexagesimum, et trigesimo quarto per [Col. 0594C] universos solis et lunae concordat discursus. Et ideo circulis beati Dionysii apertis, si quingentesimum sexagesimum sextum ab incarnatione Domini contingens annum, decimam quartam lunam in eo nono Kalend. Aprilium fieri reperies, et diem Paschae dominicum, sexto Kalend. Aprilis lunam decimam septimam. Nam quod Dominus decima quinta luna feria sexta crucem ascenderit, et una sabbatorum, id est die Dominica resurrexit a mortuis, nulli licet dubitare catholico, negligique agnum paschalem decimo quarto die primi mensis ad vesperam immolari, praecepit pariter cum Evangelio quod Dominum eadem vespera tantum a Judaeis, et mane sexta feria crucifixum ac sepultum, prima sabbati resurrexisse, [Col. 0594D] perhibere videatur.

Secundus ordo circuli decemnovennalis complectitur indictiones quindecim annorum circuitu, in sua semper vestigia reducens. Quas antiqua Romanorum industria comperimus ad cavendum errorem qui de temporibus forte oboriri poterat, institutas. Dum enim verbi gratia, quilibet imperator medii anni tempore vita vel regno decederet, poterat evenire ut eumdem annum unus historicus ejusdem regis ascriberet temporibus, eo quod ejus partem regnaret; alter vero historicus eumdem successori illius potius ad titulandum putaret, eo quod et hic partem aeque ejus haberet in regno. Verum ne per hujuscemodi dissonantiam error temporibus inolesceret, statuere indictiones, quibus uterque scriptor, imo etiam vulgus omni tempore cursum facillime conservaret. [Col. 0595A] Quia pro facilitate quoque calculandi quindecim esse voluerunt, ut planissimo numero, et ad multiplicandum promptissimo compendiosius transacti temporis status in memoriam posset reduci. Incipiunt autem indictiones ab octavo Kalend. Octob., et ibi terminatur.

Tertia praefati circuli linea continet epactas lunares, quae ad cursum solis annuatim undenis diebus accrescere solent. Inde epactae Graeco vocabulo. Item adjectiones dictae, quae per annos singulos undecim dierum, ut diximus, accumulentur augmento. Vel certe quae ad inveniendas quotae sint lunas, Kalendarum duodecimo, et per totum adjiciunt annum, ut epactae jure, id est adjectiones, vocantur. Et quidem per totum anni vertentes orbem, suos [Col. 0595B] quoque dies habet adjectiones lunares undecim. Nam verbi gratia si hodie, cum scribo, quinta est luna ipsa isto die, post annum decimum sextum erit luna, et sic semper pro undecim adjectionibus annis singulis crescens usque ad trigesimam, et quod remanet tota erit luna, nec eadem haec quae non est priusquam decem et novem annorum peracto circulo decemnovennale annotatae sunt epactae lunam quota sit in undecimo Kalend. Aprilis, ubi paschalis est festi principium, signant hanc praefixam sui cursus regulam, semper observantes ut quoties minorem sexdecim numerum habent, paschalem lunam praeferat. Quoties autem majorem in sequentem lunam pascha quaerendum demonstret, quarum locus annuale undecimo Kalendarum Aprilis.

[Col. 0595C] Quarto decemnovennali circuli tramite designantur epactae solis, id est concurrentes septem mane dies unius semper ternos per annos, duorum autem per annum bissextilem, usque ad septimum numerum adjectione crescentes. Quarum circulus habet annos quater septenos, id est, viginti octo, qui nimirum non ante potest consummari quam bissextus quarto redire solet anno, cunctos septem mane dies contingat. Dominicam videlicet primam feriam, quartam feriam, secundam feriam, sabbatum, quintam feriam, tertiam feriam. Hoc etenim ille ordine currit. Cumque suas quaeque anni dies habeat concurrentes, hae quae in circulo sunt adfixae concurrentes, specialiter quae sit nono Kalendarum Aprilium [Col. 0595D] fere designant, videlicet ut propius festivitatis paschalis exordio positae facillime diem epactarum, vel decimae quartae lunae quotae sint, feriae pandant, ac per hoc ad paschalis inventionem diei Dominici, planum faciant iter. Contigit autem eadem concurrentium annua diesque calculatorem meminisse juvat, et jam secundo Kalend. Aprilis, septimo Iduum Aprilis, decimo octavo Kalend. Martiarum, ex undecimo Kalend. earumdem. Cujus circuli talis est cursus, ut quicunque bissextili anno sunt, concurrentes ipsi et ante quinquennium fuerint. Et post sex annos futurae sint quae primo bissexto anno sunt eadem, et ante annos undecim transierint, et post sex redeo, quae secundo post bissextum eadem, et ante sex annos ierint, et post undecim remanent, quae tres post bissextum ipse, et ante 6 annos praeterierint, [Col. 0596A] et post 5 revertantur. Et hujus ordo discretionis cunctos annorum vertentium complectitur dies. Meminisse omnis calculator debet easdem concurrentes solis trigesimo abhinc anno quas ex proximo secuturus easdem sexaginta, quas et quatuor easdem nonaginta, quas et sex easdem centum viginti, quas et octo easdem centum quinquaginta, quas et decem, et caeteras in hunc modum esse redituras. Quocunque numero annorum transacto concurrentes scire desideras, eumdem numerum vides quoties habeat triginta et trigesima parte geminata, concordiam vertentium cognoscis annorum. Verbi gratia, trecenti decies habent triginta. Et propterea eadem concurrentes, trecentesimo anno quae viginti sunt futurae, si quid residui fuerit et hoc adjicies. Eodem [Col. 0596B] modo etiam in praeterita concurrentiam ordo respicit. Item quia circulus lunaris decemnovennalis praesentis anni epactae vigesimo anno redeunt, sequentis abhinc quadragesimo tertii, sexagesimo quarti, octuagesimo quinti, centesimo sexti, centesimo vigesimo septimi, centesimo quadragesimo octavi, centesimo sexagesimo noni, centesimo octuagesimo decimi anno, et caetera similiter. Quod et de luna quarta decima paschae caeterisque quae decemnovennali circulo includuntur, aeque sciendum est, poterit diligens calculator etiam prolixiores sibi temporum sequentium annotare recursus, quibus semper meminerit etiam praeteriti aevi congruere statum.

Quinta circuli decemnovennalis regione lunaris circulus includitur, a quarto ejus incipiens, et tertio [Col. 0596C] complexus in anno qui proprie Romanorum, et est ad mensem Januarium pertinens. Nam sicut annus quisque decemnovennalis circuli propter legalem Hebraeorum observationem a paschali mense inchoat ibidemque finitur; ita et hic Romanorum institutione a luna Januarii inchoat atque ibi desinit. Sicut et ille, sic et iste primum et secundum communes annos, tertium habet embolismum, quartum et quintum communes, sextum embolismum, septimum communem, octavum embolismum. Hendecas quoque circuli lunaris instar decemnovennalis, septem annos communes, et quatuor habet embolismos. Et habet communes anni menses lunares duodecim, dies trecentos quinquaginta quatuor. Embolismi autem menses tredecim, dies trecentum octoginta quatuor. [Col. 0596D] Praeter unum duntaxat octodecim cycli hujus annum, qui est decemnovennalis primus, in quo unus dies ratione saltus lunaris intercipitur. Si vis scire quota sit luna Kalendarum Januarii per novem decim annos, sume cyclum lunae quemlibet, ut puta quinque. Multiplica per undecim, fiunt quinquaginta. Adde unum semper regularem, fiunt quinquaginta sex; partire per triginta, remanent viginti sex, vigesima sexta est luna in Kalendas, Januarias anno quinto cycli decemnovennalis. Item sume octo, multiplica per undecim, fiunt octoginta octo. Adde unum regularem, et partire per triginta, remanent viginti novem, est luna in Kalend. suprascriptis, anno cycli lunaris octavo. Tantum memor esto decimi sexti, et decimi octavi, et decimi noni cycli memorati anni, non unum ut in reliquis, sed duos [Col. 0597A] addere regulares, et lunam Kalend. Januarii sine errore reperies.

Sextus cycli locus amplectitur lunas quatuordecim primi mensis, qui paschalis dominici diem singulis annis absque omni ambiguitate demonstrent. Namque post decimam quartam lunam dominica dies occurrit, ipsa est paschalis dominicae resurrectionis dies. Qui quidem decima quarta luna primum in aequinoctio, id est duodecimo Kalendarum Aprilium. Ultimum vigesimo nono abhinc die, id est decimo quarto Kalendarum Maiarum, suum vespere processum terris ostendit. Quibus terminis per annos denos et novenos legali tempore paschalis observantiae discursus constat esse comprehensos. Si vis per argumentum decimam quartam lunam invenire, sume [Col. 0597B] epactas lunares anni cujus volueris, et siquidem decimo quarto, vel quindecimo sunt, undecimo vel duodecimo Kalend. Aprilis, die decimo quarto lunam venire cognoscat. Quia nimirum Kalendarum suprascriptarum proprius est omnium locus epactarum. Sin autem pauciores sunt epactae, dimittas eos crescere per dies, usque dum decimum quartum impleant numerum, et ibi se lunam paschae habere non dubitet. Porro plures quindenario numero si habuerit epactas, et has usque ad tricesimum, id est ipsius terminum mensis per dies crescere sinat. Et sic a nova luna inchoans, atque usque ad decimam quartam ex ordine percurrens diem votis paschalibus aptum rite reperiret. Sed hoc notandum quod decima quarta luna, si communis est annus, undecim [Col. 0597C] diebus prius; si vero embolismus, decimus nonus tardius, quam praecedente anno transierat, semper redire consuevit; excepto uno duntaxat primo circuli decemnovennalis anno, in quo propter rationem saltus lunaris, duodecim diebus annotinum cursum praecurrere solet.

Septimo decemnovennalis circuli titulo dies paschae dominicus comprehenditur, qui de dominica nostri Salvatoris resurrectione a mortuis exordium coepit. Nam cum in Veteri Testamento tribus argumentorum indiciis, Paschae tempus sit observare praeceptum: prima videlicet ut post aequinoctium; secunda, ut mense primo; tertia, ut tertia ejus septimana, id est a vespera decima quarta lunae quae est initium decimi quinti, usque in vesperam, id est terminum [Col. 0597D] vigesimum primum celebretur; quarta in ejusdem observatione regula est nobis a tempore dominicae resurrectionis imposita, ut cum aequinoctio transcenso, lunam primi mensis decimam quartam vespere ortum facere videremus, non statim ad faciendum Pascha, id est transitum de morte ad vitam, de corruptione ad incorruptionem, de poena ad gloriam, resurgendo facere dignatus est, exspectantes, in ipso tandem congrua Paschae solemnia celebremus. Quod si quis objecerit non aequinoctii memoriam, sed tantum primi mensis, et tertiae in eo septimanae posuisse Moysen, sciat quia etsi aequinoctium nominatim non exprimit, in hoc tantum ipso quod a plenilunio primi mensis Pascha faciendum praecipit, aequinoctii transcendunt, plenaria ratione depromit.

[Col. 0598A] Octava circuli meta panduntur lunae dominicae paschae, propter variantem ejusdem dominicae occursum septem dierum ambitu inclusae, id est a decimo quinto usque vigesimum primum, qui pro certo, dies celeberrima legis sint adnotatione praefixi, dicente Domino: Prima mense, decimo quarto die mensis comedetis azyma, usque ad vigesimum primum mensis ad vesperam, septem diebus fermentatum non invenietur in domibus vestris. Cum primi septem, quae ejus dierum azymorum nunc regula talis est, ut quae post aequinoctium quindecima luna occurrerit primi mensis, intelligatur et hoc quemcunque septem dierum, usque ad vicesimum primum dominicam acceperit, paschalis festi gaudiis aptum porrigat. Hoc autem pro certo scire debes quod si luna [Col. 0598B] decima quarta primi mensis in Dominicum inciderit diem, omnimodo in septimanam sequentem esse differendum.



CAP. XVIII.---De circulo magno siderum.

Circulus Paschae magnus est, qui multiplicato per invicem solari ac lunari cyclo, quingentis et triginta duobus conficitur annis. Sive enim decies novies viceni et octoni, seu vicies octies deni ac noveni multiplicentur, quingentorum triginta duorum numerum complent. Unde fit ut idem circulus magnus decemnovennalis, lunae circulus viginti octo, solis autem qui vicenis octonisque consummari solent annis novemdecim, habeat bis sextum decies novies septenos id est centum triginta tres menses solares, vicies [Col. 0598C] octies ducentum viginti octo, id est octo millia ducentos octoginta quatuor.

Menses autem lunares, vicies octies ducentos triginta quinque, id est sex millia quingenta et octoginta dies, exceptis bissextis vicies octies quinque millia noningenta viginti quinque, id est centum nonaginta quatuor millia, et centum octoginta. Appositis autem bissextis centum nonaginta quatuor millia et trecenta tredecim.

Qui ubi memoratum ex ordine mensium dierum, quae summa compleverit, mox in seipsum revolutus, cuncta quae ad solis vel lunae cursum pertinent, eadem quae praeterierant semper tenere restaurat.

Si nosse vis quotus sit annus ab Adam secundum Graecos duntaxat, multiplica quindecim per quadraginta [Col. 0598D] et octodecim, fiunt sex millia ducenta et septuaginta, adde indictionem anni cujus volueris, quem praesentis anni novem esse comprobatur, et fiunt centum septuaginta novem.

Si nosse vis quotus sit annus ab incarnatione Domini nostri Jesu Christi, computa quindecies quinquageni, fiunt anni septingenti et quinquaginta. His septem adde duodecim regulares, fiunt septingenti quinquaginta duo. Adde et indictionem anni cujus volueris, quae praesentis anni nona esse comprobatur, fiunt simul anni ab incarnatione Christi septingenti septuaginta unus. Haec tantum memor esto sollicitus, ut quando quindecima venerit indictio, eamdem subsequi primam scias.

Quia vero per unam indictionem hujus calculationis [Col. 0599A] numerus impleri non potest, eodem anno non multiplicabis, ut superius, quindecies quinquies, sed quindecies quinquies et asse. Et ita deinceps in subsequentibus annis, usque ad quindecimam indictionem. Quinquaginta et unum per quindecim computa, quibus additis semper septem regulares suprascriptas, implebis numerum annorum Domini, et nihil remanet quod per duodecim addere possis, sicut et in aliis indictionibus remanet. Ut in prima indictione unum, in secunda duo, in tertia tres, vel usque ad decimam quartam; tot remanent de computo suprascripto quota fuerit indictio. Hoc argumento invenies annum Domini

Si vis scire indictionem quota sit, sume annos ab Adam quos habueris, et eos partire per quindecim; [Col. 0599B] quot remanent, tota est indictio: si nihil remanet, quindecima est.

Item si vis scire quota sit indictio, sume ab incarnatione Domini, id est septingenti septuaginta unus, his semper adjice tres, fiunt septingenti septuaginta quatuor; haec partire per quindecim, remanent novem; nona est indictio; si nihil remanet, quindecima est.

Si vis scire quota est epacta, sume annos decemnovennalis cycli quot fuerint, et de ipsis subtrahe semper unum, et illos multiplica per undecim, et postea partire per triginta, et quot remanent tota est epacta.

Item computa a primo anno decemnovennali usque in quem volueris, ut puta in quintum annum, dimitte [Col. 0599C] super unum, remanent quatuor, multiplica per quatuor, undecim annuas epactas, et facies quater undeceni, fiunt quadraginta quatuor; hos partire per triginta, remanent quatuordecim; quarta decima est epacta. In secundo circulo decemnovennalis, ita per omnes decem et novem annos sub hac brevitate computabis.

Item partire annos Domini per octodecim, et quot remanent multiplica per undecim. Item partire per triginta, et remanent epactae.

Si nosse vis epactas solis, id est concurrentes dies, sume annos Domini, et eorumdem quartam partem adjice; his quoque semper adde quatuor, quia quinque [Col. 0600A] concurrentes fuerunt anno nativitatis Domini; hos partire et remanent concurrentes.

Si vis scire quotus sit concurrens, sume circulum solarem, qui nunc vigesimus octavus esse comprobatur, et quartam ejusdem numeri ipsi adjicias, partire per septem, et quot remanent, totus est concurrens in nono Kalend. April.

Si nosse vis quotus sit circulus lunae, sume annos ab Adam, et eos partire per novem decim annos, et quot remanent, totus est circulus; si nihil remanet, decimus octavus est.

Item sume annos ab incarnatione Domini, quot fuerint, et subtrahe semper duo, et quot remanent, hos partire per novem decim, et iterum quot remanent, totus est circulus lunae decemnovennalis; si autem [Col. 0600B] remanet, decimus nonus est.

Si vis nosse quotus sit annus cycli decemnovennalis, sume annos Domini, et unum adde, quia secundo ejusdem anno natus Christus; partire per novem decim, et quot remanserit, ipse est annus cycli decemnovennalis, et si nihil remanet, octodecimus est.

Si vis scire bissextilem annum, partire annos Domini per quatuor, et quot remanserint, tot sunt anni a bissexto.

Si nosse vis quot puncta unaquaeque luna in die luceat secundum Romanos, sume dies a Januario, ut puta in Nonas Martias, fiunt septuaginta sex. Vide quotus sit cyclus lunae, ut puta sex, multiplica ipsum circulum lunae quinquies, fiunt septuaginta quinque. Adde ad dies a Januario, fiunt centum quadraginta [Col. 0600C] unum; deduc sexaginta bis, fiunt centum viginti, remanent sex: ipsae sunt punctum lunae ipsius diei quae lucet, id est horam primam, et punctum unum horae secundae.

Si ipsam lunam vis invenire, memento quot habueris in summa, antequam per sexaginta partireris: et quoties deduxisti sexaginta, tot asses adjicies ad summam eamdem, et iterum multiplicatum circulum lunae sexies junges ad summam, dividesque per triginta, et lunam diei ejusdem invenies.

Si nosse vis quotus sit circulus solis, sume annos ab Adam, et eos partire per viginti octo, et quot remanent, totus est solaris circulus.




[Col. 0599]
DE PASCHAE CELEBRATIONE LIBER, SIVE DE AEQUINOCTIO VERNALI JUXTA ANATHOLIUM EPISTOLA. (C)


REVERENDISSIMO AC SANCTISSIMO FRATRI WICRHEDAE PRESBYTERO, BEDA OPTABILEM IN DOMINO SALUTEM.

[Col. 0599D] Libenter accepi litteras tuae benignitatis, amantissime in Christo frater, et capitula quae rogasti promptus describere, ac tibi dirigere acceleravi, memor familiaritatis ac dulcedinis qua, cum illo advenirem, me suscepisti. Sed et quaestionem illam merito famosam [Col. 0600D] de historia ecclesiastica, super qua me interrogasti praesentem, cui tunc breviter ut potui respondi, nunc latius explanare etiam studui, hoc est de aequinoctio verno, quod in libro praefato Anatholius antistes reverendissimus, in undecimo Kalend. April. [Col. 0601A] die annotasse perhibetur, cum caeteri Aegyptiorum magistri hoc magis in duodecimo Kalendarum earumdem die annotandum esse decernant. Dicit namque sanctus Proterius Alexandrinae antistes Ecclesiae, ad beatissimum papam Leonem scribens de pascha, et manifeste quidem secundum cursum solis, XXV die mensis Phamenoth, qui etiam XII Kalendas April. aequinoctium esse cognoscitur. Sed non oportet ab hoc aequinoctio primi mensis exordium juxta cursum lunae prorsus affigere, alioquin per omnia solis circulo lunae discursus concordare debuerat. Dicit et sanctus Cyrillus ejusdem praesul Ecclesiae: Sol enim ipse quotidie terra marique et clauditur in fine diei, et in diei initio aperitur, et finit sol cursum totius anni, in duodecimo Kalend. Aprilis. Unde te merito, sicut et [Col. 0601B] caeteros movet studiosos, quomodo Anatholius cum sit et ipse eruditione ac genere Aegyptius, quasi contrarius Aegypti doctoribus, scribat aequinoctium idem in undecimo Kalendas Apriles occurrere solere. Est ergo, inquiens, in primo anno initium primi mensis, quando est decim. et IX annorum circuli initium, secundum Aegyptios quidem mensis Phamenoth vigesimo sexto die, secundum Romanos vero undecimo Kalendas Aprilis, in qua die invenitur sol non solum conscendisse primam partem, verum etiam quartam jam in eadem die habere, id est, in prima ex duodecim partibus. Haec autem particula, vernale est aequinoctium et ipsa est initium mensium, et caput circuli, et absolutio cursus stellarum, quae id est vagae dicuntur, ac finis duodecimae particulae, et totius circuli terminus. Sed facillime ratione posse [Col. 0601C] credo doceri, non cum caeteris Aegypti et Orientis praeceptoribus in hoc esse contrarium. Facit enim ratio quadrantis (quem bissextum vocant) ut sol aequinoctialem sui cursus locum in signifero circulo, nunc in primo exortu suo, nunc in meridie, nunc occasu, nunc media nocte comprehendat, et quotiens mane vel meridie fieri aequinoctium contigerit, ad duodecimum Kalendarum Aprilium: quotiens autem vesperi, vel media nocte, ad undecimum Kalendarum earumdem diem pertinet. Absque enim contradictione nox omnis ex quo Dominus a mortuis resurrexit, sequentis diei temporibus anteponitur, non autem praecedentis apponitur. Unde consulte Anatholius non vetat in undecimum, sed ante XI Kalendarum Aprilium Pascha celebrari, cum ipse in eodem libro diligenter ex antiquorum [Col. 0601D] pariter et novorum Patrum scriptis affirmet, ante transcensum aequinoctii Pascha agi non posse. Ipse enim sibi testis erat quod scribens non prima sedis aequinoctialis tempora, sed ultima signavit, hoc est ea a quibus Paschae celebrationem incipere posse noverat. Cum enim secundo vel tertio anno post bissextum Paschae dies Dominicus in undecimo Kalendarum Aprilium occurrerit, constat nimirum quod cum aequinoctio Paschae tempus inchoatur. Cujus caeremoniae partes celebrantur ejusdem prima noctis; quamvis illa mediante, vel etiam inchoante perfici aequinoctium nullus ambigit, eo quod profecto Dominicae ipsam resurrectionis rite celebrari horam, quae diluculo facta est. Et ut patenter animadvertas quod Anatholius vespertinum specialiter aequinoctium [Col. 0602A] scribat, a quo Pascha incipere potest, quoque ad duodecimum Kalendarum Aprilium regulariter respicit. Attende quid in sequentibus ex antiquorum sententia Patrum annotat. Cum enim sint duo aequinoctia veris et autumni aequis spatiis dirempta, et dicimo quarto die primi mensis sit statuta solemnitas post vesperam, quando luna soli apposita e regione deprehenditur, sicut etiam oculis probare licet: invenitur utique vernalis aequinoctii partem sol obtinens, luna vero autumnalis. Quid ergo mirandum si in XI Kalendarum Aprilium aequinoctium fieri dicat, cum de illa loqui se hora declaret, quando occidente ad vesperam sole, luna econtrario suum attollit exortum. Ubi pariter intuendum quod aequinoctia veris et autumni aequis spatiis dixit esse dirempta. Et inde [Col. 0602B] colligendum quod ab aequinoctio ad aequinoctium dimidium anni computare debeamus, atque autumnale XIII Kalendarum Octobr. annotare, centum videlicet et octoginta duobus diebus a vernali discretum. Quod esse verissimum etiam horologica docet inspectio, maxime cum hanc aequissimam anni inter aequinoctiorum diremptionem antiquissimi et eruditissimi doctoris Aristaei verbis astruat, qui fuit unus ex illis LXX illustribus Scripturae sacrae Interpretibus. Quod autem idem ait Anatholius, in qua dies invenitur sol, non solum conscendisse primam partem, verumetiam quartam jam habere in ea die, id est, in prima et duodecim partibus, XII partes XII signa horoscopi nominat, quae tricenis diebus et paucis insuper horis solem singula tenent. Unde et Maro de iisdem [Col. 0602C] dicit:

Idcirco certis dimensum partibus orbem,
Per duodena regit mundi sol aureus astra.
quarum videlicet partium prima juxta naturam a loco aequinoctii vernalis incipit. Haec autem prima ex duodecima vernale est aequinoctium, quia nimirum partis ejusdem initium, scilicet ubi sol primo positus est, ipsum tenet aequinoctium, recte praemittit solem in ea die non solum conscendisse primam partem, verum etiam quadram jam in ea die habere: quia quotiens aequinoctiale tempus juxta rationem praefatam in undecimum Kalendarum Aprilium incidit, totiens in ipso temporis momento illa quarta pars diei, quae annuatim accrescere solet, secundum naturam [Col. 0602D] perfecta esse dignoscitur. Nam cum duodecimo Kalendarum earumdem die contingit aequinoctium, tum in ipso aeque die, et in ipsa aequinoctiali hora quadrans idem expletur. Ideo autem addimus naturaliter, quia consuetudinis est humanae, variis illum temporibus anni, prout cuilibet generi placuit inserere. Naturalis vero est rationis in completione et circulis solis adjici, quam Cyrillus signavit in ea, quam ut supra proposuimus sententia, dicens: Et finit sol cursum totius anni in duodecimo Kalendarum Aprilium, et ne quis forte nos non contendat in hac Anatholii sententia, hoc quod ipse sensit intelligere potuisse, libet pauca annectere quae de iisdem partibus et aequinoctio vir doctissimus Victor Capuanae urbis antistes describebat. [Col. 0603A] »Coelestis, inquit, circulus, per quem sol et luna et stellae, quae planetae appellantur, contra impetum totius coeli proprio motu feruntur, per duodecim partes judicio est sapientiae distributus. Quibus peractis CCCLXV die, quo toto tempore annus expletur, dum sol repetierit circuli supradicti primae partis initium, oritur anni principium, quod fit a duodecimo Kalendarum Aprilium die usque ad undecimum. Saepe enim vespere, interdum nocte, nonnunquam ipsa Kalendarum XI Aprilium die provenire deprehenditur. Vicesima igitur sexta die [a 1Kb] Martii mensis secundum Alexandrinos, hoc est, juxta Latinos duodecimo vel undecimo Kalendarum Aprilium die fit, juxta solis cursum primi mensis initium. Ne quis autem nos inconstantiae velit arguere, quod [Col. 0603B] velut sub ambiguo fluctuantes diem primi mensis minime definiamus, hujusmodi objurgator aut potius inquisitor sciat, quod solertissime a septima diei hora, horam primam alterius diei docet incipere, et cum sit XXV dies [b 1Kb] Martii mensis, XII Kalendarum Aprilium, si vespere ejusdem diei sol spatium primae partis illustret, jam XXVI ascribitur, Aegyptiaca, ut diximus, traditione subtili et sine dubitatione probabili.« Et post pauca: »Igitur luna, inquit, si XIV reperitur, sole in prima parte sui circuli constituto, jure primi mensis ascribitur. Si vero prius XIV luna hoc pleno lumine orbis effulserit, quam sol memoratam primam partem circuli sui contigerit, XII mensis esse reperitur vel reputabitur. Et quotiens ita contigit, solemnitas differtur ad alterum plenilunium, [Col. 0603C] quam venire necesse est adhuc sole in prima parte de duodecim circuli partibus constituto.« Haec de verbis beati Victoris assumere placuit, quatenus sententia sancti Patris Anatholii, quae et in ipsius opere paschali, et in historia ecclesiastica plerisque obscura est, per ejus tibi dicta clarior redderetur. Sed neque hoc praetereundum quod sunt qui contendunt Anatholium in hac sententia nequaquam undecimum, sed octavum Kalendarum Aprilium diem posuisse, dicentes: cum hanc sententiam in historia ecclesiastica poneret, diem pro die mutasse, et Eusebium quod caetera bene ac philosophice posita videret, uno verbo corrigere voluisse, quod in ea minus perfecte dictum conspexerit, ne illum videlicet [Col. 0603D] quem laudare proposuerat, palam notabilem monstraret, si ejus pura verba, et ut ipse scripserat, suis inderet nistoriis. Sed mirum si Eusebius tam circumspectus sermone et sensu scriptor in tantum laudis aliorum potuit esse cupidus, ut eorum scripturis deflagrans, ea quae non dixerant illos dixisse finxerit, nec formidaret argui, postquam lectores sui integra eorum opuscula perscrutarentur, atque quae ipse de his assumpserat aliter in suis auctoribus posita offendissent. Mirum si Victorem, cujus dicta posuimus, virum aeque eruditionis eximiae talis impostura latuit, qui in alio opere scribens de Pascha, hanc eamdem sententiam Anatholii de historia ecclesiastica, quasi jure laudabilem ac memorabilem [Col. 0604A] assumens, ubi opportunum reprobatur inseruit, et ipse undecimum in ea non octavum Kalendarum Aprilium scribens diem. Sed et Dionysius cognomento Exiguus, scientia praecipuus, mirum quare vel ipse in epistolis suis paschalibus Anatholii suffragium de historia ecclesiastica flagitaret, si ejus ibi dicta sciret falsata, quem ut Graecae etiam linguae peritissimum, qualiter haec sint primo edita, latere non potuit attentio. Sed quia mensis hic unde sumat exordium, vel ubi terminetur, evidenter in Moysi scriptis non colligitur: »praefati venerabiles CCCXVIII pontifices antiqui moris observantiam, et exinde a sancto Moyse traditam, sicut in septimo libro Ecclesiasticae historiae fertur solertius investigantes, ab VIII Iduum Martiarum usque in diem Nonarum Aprilium [Col. 0604B] natam lunam facere dixerunt primi mensis initium, et a duodecimo Kalendarum Aprilium usque ad XIV Kalend. Mai. lunam XIV solertius inquirendam« (Euseb. Hist. Eccles., lib. VII, cap. 28). Itaque verisimile videtur, Eusebium quidem quod in Graeca auctoritate invenerat, fideliter suis indidisse historiis. Ipsum vero libellum Anatholii postmodum in aliquibus Latinorum exemplaribus esse corruptum, eorum nimirum fraude qui Paschae verum tempus ignorantes errorem suum tanti Patris auctoritate defendere gestirent. Sed quaerunt illi qui Eusebium magis unam emendasse sententiam, quam alios quoslibet totum Anatholii putant infalsasse libellum, quomodo in ipso libello sit scriptum. Sed quid mirum si in XI luna erraverint, qui III dies [Col. 0604C] addiderunt ante aequinoctium, in quibus Pascha immolari posse definiunt, quod certum omnimodis putari absurdum. Quibus respondendum, quia Anatholius potuerit nosse plurimos, qui sic vel sic de Pascha senserint, nec tamen ad nostram notitiam pervenerint. Et econtra quaerendum ab eis quomodo in ipso libello sit scriptum: Est ergo in primo anno initium primi mensis, quod est XIX annorum circuli initium, secundum Aegyptios quidem mensis Phamenoth XXVII die, juxta Macedones vero Distri mensis XXII, secundum Romanos vero Martis mensis XXV die, id est, VIII Kalendas Aprilis, cum XXVI dies mensis Aegyptiorum Phamenoth, et XXII dies mensis Macedonum Distri non sit VIII Kalendarum Aprilium, sed IX Kalend. [Col. 0604D] April. Nonne verisimillimum apparet quam sit falsata sententia, ubi ipse qui VIII Kalend. pro IX Kalend. April. mutavit, oblitus est etiam Aegyptiorum vel Graecorum mensium statum mutare. Sed his quae minus nota erant manere permissis ut fuerunt, illud solummodo quod suis sibique visibile erat mutavit. Quid sane horum sit verius, illi potius qui Anatholium Graecum legunt, videant. Verum sive Eusebius unam sententiam seu quilibet totum ipsum libellum a suo statu mutaverit, constat absque ulla dubietate, quamvis plurima verterit, aequinoctium octava Kalendarum Aprilium die nequaquam posse reperiri. Quod in conspectione horologica ex aperta ratione probabitur. Regula enim tenet ecclesiasticae [Col. 0605A] observationis, quae et edictis Patrum priorum et clarius est Nicaeno probata concilio, ut Paschae dies dominicus ab undecimo Kalendarum Aprilium usque in septimum Kalendarum Maiarum diem quaeratur. Item catholicae institutionis regula praecipit ut ante vernalis aequinoctii transcensum Pascha non celebretur. Qui ergo VIII Kalendarum Aprilium putat esse aequinoctium, necesse est idem aut ante aequinoctium Pascha celebrari licitum dicat, aut ante septimum Kalendarum diem Pascha celebrari licitum neget. Ipsum quoque Pascha, quod Dominus pridie quam pateretur, cum discipulis fecit, aut nona Kalendarum Aprilium die non fuisse, aut ante aequinoctium fuisse confirmet.

Primo anno circuli decemnovennalis XXX est luna [Col. 0605B] in XI Kalendarum Aprilium, eodemque anno luna XIV quinta die Kalendarum Aprilium, id est, Nonas Apriles: jungeque ad XXX et sume regulares mensis Aprilis, eo anno quo IV luna Aprilem incurrat. Eo vero quo mense Martis luna XIV incurrit, tarde Martis regulares triginta sex. Ex epactis utique agnoscis facillime, utrum in Martium an in Aprilem, luna decima quarta eveniet. Si enim plus XV aut minus V epactis habes, Aprili luna XIV computatur. Tene ergo regulares in Aprili trigesima quinta, et subtrahe epactas semper ejus anni, et quod remanserit, ipsa est dies lunae decima quarta, ut puta tertio anno circuli decemnovennalis XXII erunt epactae, tolle XXII de XXXV et remanent XIII, tertia decima die mensis Aprilis, id est, Idus Aprilis luna decima quarta occurrit. [Col. 0605C] Si vero feriam quaeras XIV lunae, adde concurrentes anni illius numero, qui relictus est, ut puta istis tredecim qui in praesenti sunt, in Aprili quoque regulares septem. Haec omnia collige, et postea divide per septenarium, et quod remanserit, ipsa est feria lunae decima quarta, et sic facillime ad diem Dominicum pervenies. Mense autem Martis tene regulares triginta sex, subtrahe epactas anni illius, verbi gratia, secundo anno circuli decemnovennalis undecimo fiunt, XXV die mensis ejusdem XIV luna aderit, id est, octavo Kalendarum Aprilium. Si vero feriam ejusdem diei requiras, adde numero praescripto concurrentes anni illius, et regulares quatuor in Martio. Iis quoque in unum collectis partitoque per septenarium, et quod remanserit, [Col. 0605D] ipse est dies lunae decima quarta, si nihil remanserit, VII feria est. Igitur si detractis epactis triginta, [Col. 0606A] remanent tamen, quodcunque superest, ipse est dies mensis, in quo XIV lunam reperies, ut eo anno quo quatuor epactae fiunt, absume IV de XXXV, et remanent triginta unum. Tolle XXX et remanet I. Prima die mensis XIV luna occurrit, id est, Kalendas Apriles. Si deductis epactis, XXX tamen remanent, XIV die mensis luna XIV evenit, quod semel intra XIX accidit annos, quando VI epactae ascribuntur, et III Kalendarum Aprilium XIV luna provenit. Ut te exemplis ad inveniendam instruam feriam, qua XIV occurrat luna ut puta anno praesenti dominicae incarnationis 776, sume epactas hujus anni XXVI, detractisque ejusdem XXXV regularibus, et remanent IX, et ecce IX die mensis XIV luna erit, id est, V Idus April. Junge etiam concurrentes anni praesentis, id est, I ad [Col. 0606B] IX, et fiunt X, et his adde VII, et fiunt XVII; hos partire per VII, bis VII, XIV, et remanent III; tertia feria erit. Luna XIV, IV, XIV, V, XVI, VI, XVII, VII, XVIII, I, XIX, qui est dies Paschae V, Idus April. XIV luna IV, Idus XV, III, Idus XVI, II, Idus XVII, Idus XV, IV, XVIII. Kalendas Maias XIX. Secundo anno post hunc, VII, quia plus V sunt et minus XV, ad Martium pertinet XIV luna quam sic requires. Sume regulares Martis mensis XXXVI, detrahe ab eis VII, et remanent XXIX vicesimo nono Martis mensis, id est, IV Kalendarum April., decima quarta tibi luna occurrit. Ad inveniendam feriam, sume easdem XXIX et adde eis concurrentes anni illius, id est II, fiunt XXXI. In his quoque adjice regulares IV, et erit omnis summa XXXV: partire per VII. Quinquies enim VII fiunt XXXV et nihil [Col. 0606C] remanet, quia septima feria erit luna decima quarta quarto Kal. April., et XV tertio Kalend. April. ipse est dies Dominicus Paschae, etiam per singulos circuli decemnovennales annos. Semper his regularibus et hac ratione annuis epactarum detractis diebus, decimam quartam sine errore reperies lunam, et illis regularibus concurrente numero praescripto junctis. Feriam quoque decimam quartam lunae reperies, et sic computatis feriis quae supersunt septimanae illius, lunae quoque aetatem crescentis singulis appone diebus, et tum simul locum lunae et aetatem certissime invenies. Haec, dilecte comes, proprio argumenta labore descripsi tibimet, tu dic quo munere mecum certares hodie, dum talia do tibi fessus.


Enarratio dodrantis et semiunciae in partibus horarum, [Col. 0606D] per quas lunaris luminis ratio computatur apud scriptores.




[Col. 0605]
FRAGMENTUM. (C)*

[Col. 0605D] Unius semper horae dodrante et semiuncia transmissa, id est, divisio unius horae spatio in viginti quatuor semiuncias, quia tot sunt semiunciae in libra plena: iterumque divide viginti quatuor in quatuor, hoc est, quater sex, et ter VI, dodrans dicitur, semel vero quadrans, et hoc est quod ait unius horae [Col. 0606D] dodrante, id est, tribus partibus X et octo semiunciis. Quod vero et semiuncia sex reliquarum semiunciarum, ad quadrantem pertinentium unam voluit adjungi dodranti, ut essent XIX semiunciae, quo aestus Oceani quotidie tardius veniret, tardiusque recederet.




[Col. 0607]
DE ORDINATIONE FERIARUM PASCHALIUM PER THEOPHILUM EPISCOPUM CAESARIENSEM AC RELIQUORUM EPISCOPORUM SYNODUM. (C)*

[Col. 0607A] Post resurrectionem vel ascensionem Domini Salvatoris, apostoli quomodo Pascha deberent observare nihil ordinare potuerunt, quia dispersi erant per universum mundum, et ad praedicandum occupati. Sed quacunque die decima quarta luna mense Martio fuisset, Pascha celebrabant. Post transitum ergo de hoc mundo omnium apostolorum, per singulas provincias diversa tenebant jejunia. Nam Galli quacunque die octavo Kalendarum Aprilium fuisset, quando Christi resurrectio tradebatur, semper Pascha [Col. 0607B] celebrabant: in Italia vero alii XX dies jejunabant, alii septem. Orientales vero sicut apostolos viderunt, ut supradictum est, decima quarta luna, mense Martis Pascha tenebant. Cum ergo hae tales observationes per singulas provincias tenerentur, unde moeror erat sacerdotibus, eo quod a quibus una fides recte tenebatur, eorum dissentirent jejunia. Tunc papa Victor Romanaeque urbis episcopus direxit auctoritatem ad Theophilum Caesariensis Palaestinaeque antistitem, ut quomodo Pascha recto jure a cunctis Catholicis celebraretur Ecclesiis, inibi fieret ordinatio, ubi Dominus et Salvator mundi fuerat in carne versatus. Percepta itaque auctoritate praedictus episcopus non solum de sua provincia, sed etiam de diversis regionibus omnes episcopos evocavit. [Col. 0607C] Ubi cum illa multitudo sacerdotum convenit, tunc Theophilus episcopus protulit auctoritatem ad se missam Victoris papae, et quid sibi operis fuisset injunctum ostendit. Tunc pariter omnes dixerunt episcopi, nisi prius quomodo mundus fuerit a principio investigatus, nihil potest de observantia Paschae salubriter ordinari. Dixerunt ergo episcopi: Quem credimus factum fuisse in mundo primum, nisi Dominicum diem? Theophilus episcopus dixit: Probate quod dicitis. Responderunt episcopi: Secundum Scripturae auctoritatem factum est vespere et mane dies primus.

Deinde secundus, tertius, quartus, quintus, sextus, septimus. In quo septimo requievit Deus ab omnibus operibus suis, quem diem sabbatum appellavit. Ergo cum novissimum diem signet sabbatum, [Col. 0607D] quis potest esse primus, nisi Dominicus dies? Theophilus episcopus dixit: Ecce de die Dominico, quia primus sit probastis, de tempore enim quid dicitis? Quatuor enim mundi tempora accipiuntur: ver, aestas, autumnus, hiems. Quod ergo tempus primum factum in mundo? Episcopi responderunt, vernum. Theophilus episcopus dixit, Probate quod dicitis. Et illi responderunt: Scriptum est: Germinet terra feni herbam secundum genus suum, et lignum fructiferum, ferens fructum suum. Haec autem temporibus veris accipitur. Theophilus episcopus dixit: In quo loco caput mundi esse creditis? In principio temporis, an in medio tempore, aut in fine? Episcopi responderunt: In aequinoctio octavo Kalendarum Aprilium. Theophilus episcopus dixit, Probate quod dicitis. [Col. 0608A] Et illi responderunt: Scriptum est, quia fecit Deus lucem, et vocavit Deus lucem diem, et fecit Deus tenebras, et vocavit tenebras noctem, et divisit inter lucem et tenebras aequas partes. Theophilus dixit: Ecce de die vel tempore probastis, de luna quid vobis videtur? Utrum crescentem ac jam plenam an imminutam a Deo fuisse consecratam? Episcopi responderunt, plenam. Et ille: Probate quod dicitis. Responderunt: Et fecit duo luminaria magna, et posuit ea in firmamento coeli, ut luceant super terram. [Col. 0608B] Luminare majus in inchoationem diei, luminare minus in inchoationem noctis, non poterat aliter nisi esset plena. Nunc ergo investigavimus quomodo in principio factus fuerit mundus, id est, die Dominico. Verno tempore in aequinoctio, quod est octavo Kalendarum Aprilium, luna plena per ipsum tantummodo tempus et elementa resurgunt. Theophilus dixit: Nunc igitur agendum est de ordinatione, quomodo debeamus Pascha tenere. Episcopi dixerunt: Nunquid potest dies dominicus praeteriri, ut in eo Pascha minime celebretur, qui tot et talibus benedictionibus sanctificatus est? Theophilus dixit: Dicite ergo quibus et qualibus benedictionibus eum esse sanctificatum asseritis, ut scribere possimus. Episcopi dixerunt, Prima illi benedictio est [Col. 0608C] quia in ipso tenebrae sunt remotae, et lux apparuit. Secunda est illi benedictio, quod de terra Aegypti velut de tenebris peccatorum, quasi per fontem baptismi, per mare Rubrum populus fuisset liberatus. Tertia illi benedictio est, quia in eodem die coelestis cibus manna hominibus datus est. Quarta illi benedictio est, qua Moyses mandat ad populum: Sit vobis observatus dies primus et novissimus. Quinta illi benedictio est, ut in CXVII psalmo dicit: Circumdederunt me sicut apes, et exarserunt sicut ignis in spinis. De resurrectione autem Domini dicit: Haec est dies quam fecit Dominus, exsultemus et laetemur in ea, usque ad cornu altaris. Sexta illi benedictio est, quod in ipsa Dominus resurrexit. Vides ergo quia dies resurrectionis [Col. 0608D] dominicus singulariter in Pascha teneri possit. Theophilus dicit: De tempore autem ad Moysen mandatum est a Deo. Hic mensis erit vobis initium mensium, Pascha facite in eo. Omnes ergo triginta dies a Domino consecrati sunt. Episcopi dixerunt: Jam superius dedimus responsum, principium mundi esse aequinoctium octavo Kalendarum Aprilium. Et ab octavo Kalendar. April. usque in octavum Kalendas Maias, legimus esse consecratos. Theophilus dixit: Ecce impium non est, ut passio dominica, tantum sacramenti mysterium, extra limitem excludatur. Passus namque Dominus ab undecimo Kalendarum Aprilium, qua nocte a Judaeis traditus est, et ab septimo Kalend. resurrexit, quomodo ergo tres dies extra terminum excluduntur? Omnes episcopi dixerunt: [Col. 0609A] Nulla ratione fieri debet, ut tantum sacramentum extra limitem excludatur, sed hi tres dies intra terminum inducantur, et de subter retrahere constitutum est. Ergo in illa synodo ab undecimo Kalendarum Aprilium usque in undecimo Kalendarum Maiarum, Pascha debent servare, et nec ante nec postea cuicunque constitutum limitem transgredi liceat. Similiter et de luna praeceptum divinum teneatur. Mandatum est per Moysen: Sit vobis observatum a decima quarta luna usque XXI. Has ergo VII lunas similiter in Pascha tenendo constat fuisse, consecrata sunt. Quando ergo fit intra suum limitem ab undecimo Kalendarum Aprilium usque in undecimo [Col. 0610A] Kalendarum Maiarum, dies Dominicus, et luna ex illis octava sanctificata, Pascha nobis visum est celebrare. Omnis paschalis luna cujuscunque aetatis est, si detrahis ab ea septem, fiet tibi aetas lunae, quae fit in initio quadragesimae. Verbi gratia: Si decima quinta luna est paschalis, tolle de quindecim duodecim, et remanent centum et undecim. Tertia est luna in initio quadragesimae eo anno quo decima quinta luna est die Dominico paschae, et caetera similiter. Memento quod anno bissextili luna Februarii mensis triginta dies, et tamen luna Martii mensis triginta dies habeat, sicut semper habet, ne paschalis lunae ratio vacillet




[Col. 0609]
DE TONITRUIS LIBELLUS AD HEREFRIDUM.
[a 367Kb]

[Col. 0609B] Litteras dilectionis vestrae desideratas (venerande Pater Herefride) accepi, quibus me valde laboriosum atque periculosum opusculum, certe obtrectatorum invidorumque latratibus atque blasphemiis patens, qui me fortasse diabolico (quod absit) spiritu, aut iniqua magicae excogitatione artis afflatum, et non sancti Spiritus gratia illuminatum, aut rhetorico spiritu imbutum, haec fecisse et excogitasse asserant, nova videlicet praesagia rerum, quasi ore prophetico praedicere subire jussisti. Obsecrantes, scilicet, firmiterque saepissime praecipientes, ut de sermone aliquid utrobique deesse constat, quid mystice tonitrua [Col. 0609C] praesignant, juxta ingenioli mei igniculum, in Latinum vertere sermonem. Vestris autem praeceptis obtemperans, idcirco hoc opusculum perficere maxime studui, ne vestra venerabilis petitio apud me floccipendi [Col. 0610B] ab ullo videretur. Verumtamen subnixis precibus flagito ut contra invidos, qui vel canino dente hoc opusculum corrodere aut subsannare conaturi sunt, vel, quasi latrantes canes, abversum me rabido ore desaevient, quique in eo se doctos esse arbitrantur, si aliis detrahant, orationum vestrarum clipeos opponatis, et anchora sancti sermonis vestri, fideliumque vestrorum, hoc opusculum ex sermone, a fideli vestro in Latinum translatum, omnimodis ab invidorum inimicorumve detractionibus, stabilitum atque illaesum permanere faciatis. Precor etiam vos (pater charissime) ut qui tantum opus me subire fecistis, in [Col. 0610C] sanctarum vestrarum victimis, in conspectu Altissimi, pro me misero peccatore fideliter intercedatis.



I. DE TONITRUIS IN QUATUOR ORBIS PARTES.

Ab Oriente.---Ab orientali igitur plaga si exorta [Col. 0611A] fuerint tonitrua, secundum subtilium philosophorum traditiones, in anni ipsius circulo, humani sanguinis copiosam effusionem ipsa praesignant tonitrua.

Ab Occidente.---Ab occidentali quoque climate cum surrexerint tonitrua, sapientes secundum nimiam subtilitatem indagantes, rerumque praesagia agiliter investigantes, mortalitatem prolis Adae, pessimamque pestilentiam ipso in anno imminere significare tonitrua dixerunt.

A Meridie.---Meridiana (ut sagacis ingenii philosophi, qui intellectuali consideratione, indagabilique prudentia rerum praesagia notaverunt, aiunt) tonitrua, incolas pelagi magna clade anni illius curriculo esse morituros, praefigurant.

A Septentrione.---Boreae namque, juxta subtilitatem [Col. 0611B] eorum qui investigare rerum causas conati sunt, quando intonant tonitrua, pessimorum peccatorum, paganorum videlicet atque perversorum Christianorum, mortalitatem significant.



II. PRAESAGIA PRO MENSIBUS.

De Januario.---Si in mense Januario (prout agilitas philosophorum reperit) tonitrua percrepant, in anni ipsius ambitu multos homines ac pecora, oves videlicet, esse morituros, sylvarumque ac nemorum sterilitatem vel infructuositatem praefigurant.

De Februario.---In mense Februario si tonitrua fuerint exorta, valde (ut aiunt) auribus audientium nocent, et ad aurem pertinent, qui ipsam perturbant.

[Col. 0611C] De Martio.---Martii quoque mensis tonitrua, juxta sagacis ingenii nobilium philosophorum investigationem, periculosa designant praesagia (sicuti namque dicunt), mortalitatem vel diem tremendi judicii praefigurant.

De Aprili.---Mensis etiam Aprilis tonitrua, seminibus (ut aiunt) ac frugibus in anni ipsius curriculo periculum imminere significant, et inter undas vasti pelagi navigare valde esse periculosum praenotant.

De Maio.---Si autem aliquo in anno tonitrua Maio in mense tonuerint, illi qui rerum praesagia subtiliter notaverunt, ipsa tonitrua pluviam copiosam frugumque ac feni nimiam fertilitatem anno in ipso esse venturam significare dixerunt.

De Junio.---Junio quoque in mense si in curriculo [Col. 0611D] anni illius tonitrua surrexerint (prout philosophi testantur), piscium diversi generis multifariam diversamque multitudinem inter glauciconas undas fluminum anno in ipso venturas esse ipsa tonitrua declarant.

De Julio.---Philosophi etiam qui intellectuali consideratione agilique studio rerum praesagia indagare conati sunt, Julii mensis tonitrua, quocunque in anno, hominibus anni in illius curriculo magnum imminere mortis periculum arboribusque nimiam infructuositatem praesignare dixerunt.

De Augusto.---Repertores quoque, magnarum subtilitatum auctores, egregia prudentia philosophiae considerationis, in rebus pertractandis, in spectaculi latibulis locupletati, mensis Augusti tonitrua in cujuslibet [Col. 0612A] anni ambitu si intonuerint, pelagi pisces per turmas atque generationes suas, nocivumque serpentini generis exercitum anno in ipso esse fortiter morituros praefigurare dixerunt.

De Septembri.---Si aliquo in anno (prout sagacis ingenii philosophi subtiliter investigaverunt) Septembri in mense tonitrua fuerint exorta, anni in ipsius curriculo copiosam multitudinem laicorum, de hoc saeculo catervatim migraturam esse, ipsa tonitrua mystice designant.

De Octobri.---Auctores, qui mirabili speculatione quid tonitrua temporum significent investigaverunt, asserunt tonitrua mensis Octobris infra anni illius circulum validissimas aeris procellas atque ingentissimos ventos esse venturos significare.

[Col. 0612B] De Novembri.---Novembris quoque tonitrua, in quocunque anno tonuerint, juxta subtilium philosophorum physicam speculationem, in anni ipsius curriculo nimiam omnium infecunditatem sterilitatemque imminere designant.

De Decembri.---Felici etiam artificiosaque consideratione nobilissimi ingenii doctores, in speculo rerum spirituali cernere conati sunt, quia tonitruum mensis Decembris nihil nocivum malumve hominibus seu caeteris animalibus, aut omnibus frugibus praefigurant, sed prospera atque saluberrima ab illis videntur esse.



III. DE SEPTEM FERIIS.

De Dominico die.---Si quolibet in anno, tonitrua in die Dominico tonuerint, prout philosophi, qui [Col. 0612C] rerum praesagia agili consideratione investigaverunt, asserunt, clericorum atque sanctimonialium feminarum ingentem mortalitatem imminere ipsa tonitrua designant.

De Lunae die.---Auctores quoque praeclari ingenii, qui pervigili speculatione, secundum humanae intelligentiae capacitatem, omnia ac praefigurationes rerum his qui eam agnoscere desiderant scripserunt, si aliquo in anno in die Lunae tonitrua fuerint exorta, turmas conjugum esse morituros, frugesque eclipsim passuras esse, ipsa tonitrua praefigurare aiunt.

De Martis die.---Secundum etiam nimiae sagacitatis florulentam scientiam ac philosophicae contemplationis subtilitatem philosophi, qui physica consideratione quasi prophetico ore, quid rerum mystice [Col. 0612D] praesagia significent declarant, inter caetera sic aiunt: Martis in die, in cujuslibet anni circulo, si surrexerint tonitrua, magnificam, copiosissimamque abundantiam frugum terrae superficiei esse venturam, mystice tonitrua significare nemo dubitet.

De Mercurii die.---Solerti cura cognoscendarum rerum amatores sapientiae subducti, de tonitruum diei Mercurii praefigurationibus inter diversas ac varias rerum subtilitates, se ita reperisse testantur: nam (ut dicunt) si forte contigerit ut in die Mercurii se elevent tonitrua, scorta ac meretrices fatuasque feminas per agmina sua catervatim de ergastulo carnis esse migraturas, aut humani sanguinis copiosam effusionem ipsa tonitrua praesignare, nulli est dubitandum.

[Col. 0613A] De Jovis die.---Efficacis prudentissimaeque scientiae mentis suae fibris cati inventores, qui indesinenter sanctae philosophiae praesagia rerum rimare ac perscrutari non cessant de praefigurationibus tonitruum diei Jovis, prudenti investigatione ita asserunt. Testantur namque quod quotiescunque Jupiter suo in die intonat, multiplicem abundantiam frugum terrae esse venturam, uberrimamque incolarum pelagi superbam multitudinem per cunctos alveos ac turmas suas fluminum multipliciter impleturam, ipsa tonitrua praefigurant.

De Veneris die.---Nobilium didascalorum, qui pene a cunabulis inter matris philosophiae ubera sunt lactati atque nutriti, prudentissima contemplatione, acutissima, varioque flore philosophicaeque subtilitatis [Col. 0613B] ornata ingenia, de praesagiis tonitruum die [Col. 0614A] Veneris ita statuunt. Testantur etenim omnimodis Veneris in die tonitrua si contigerint, quia vel regis interfectionem, aut validissimum bellum, multorumque stragem ociter imminere, vel multa pecora moritura esse, ipsa tonitrua praesignant.

De Sabbati die.---Philosophi, qui artificiali scientia rerum naturas atque praesagia intellectuali speculatione subtiliter cernere, juxta sagacissimi eorum ingenii nimiam flagrantiam, conati sunt, de Saturni diei tonitruum omnibus praefigurationibus, quae taliter investigare atque exponere dicuntur. Si enim (ut aiunt) in die Saturni tonitrua surrexerint, tonueritque, haud longe exinde aut ingentem pestilentiam humani generis esse venturam, vel validissimum bellum venturum, ipsa tonitrua designant.



BEDAE VENERABILIS ANGLO-SAXONIS PRESBYTERI OPERA DIDASCALICA SIVE OMNIUM EJUS OPERUM PARS PRIMA. SECTIO SECUNDA.---DUBIA ET SPURIA.




[Col. 0613]
CUNABULA GRAMMATICAE ARTIS DONATI A BEDA RESTITUTA.



Praefatio.

[Col. 0613C] Artium Donati liber ita a plerisque vitiatus est et corruptus, dum unusquisque pro libitu suo, sive ex aliis auctoribus, quod ei visum est addidit, sive declinationes aut conjugationes et caeterum hujusmodi inseruit, ut nisi in antiquis Codicibus, vix purus et integer ut ab eo est editus, reperiatur. Quod ne nos quoque fecisse videamur, qua ex causa praesens digesserimus opusculum breviter in eliminari paginola exponendum esse censuimus. Noverunt omnes qui artis hujus ampliorem quam nos scientiam assecuti sunt quod priorem artem praedictus artigraphus ob instructionem puerorum, sub interrogationis et responsionis specie descripserit, prout scilicet ingeniis et studiis sui temporis sufficere judicavit. Verum quia nos nostrique similes adeo obtusi sumus et hebetes, ut plerumque quod regulariter vel interrogare [Col. 0614C] vel respondere possit ignoremus, libellum hunc juxta parvitatem sensus nostri collegimus, acutioribus quidem et capacioribus minime necessarium, simplicioribus vero et minus promptis (quantum existimamus) utilem, in quo et ordinem praefati artigraphi tam in rogando quam in respondendo tenuimus, et probationes quasdam parvulis et incipientibus necessarias ex latere copulavimus, et caetera quae hujusmodi instructio expetere videbatur. Quatenus parvuli bonae indolis ad istius artis se studium conferentes, ea de quibus interrogaturi essent et responsuri, ipsi sibi aliquatenus probare, et probando facilius invenire possent; et hoc quasi ludo exercitati, et exercitio excitati, ad majora et pleniora capienda, fierent promptiores.



INCIPIT LIBER.
[Col. 0613]

[Col. 0613D] Partes orationis quot sunt? Octo.

Quae? Nomen, pronomen, verbum, adverbium, participium, conjunctio, praepositio, interjectio.

Donatus quae pars orationis est? Nomen quid est? Pars orationis cum casu, corpus aut rem proprie communiterve significans.

Nomini quot accidunt? Sex.

[Col. 0614D] Quae? Qualitas, comparatio, genus, numerus, figura, casus.

Qualitas nominum in quo est? Bipartita est, aut enim unius nomen est, et proprium dicitur; aut multorum, et appellativum est.

Hoc nomen, proprium an appellativum? Proprium.

[Col. 0615A] Unde hoc probas? Quia non multorum, sed unius est.

Grammaticus est proprium an appellativum? Appellativum.

Unde hoc probas? Quia non unius, sed multorum est comparationis.

Gradus quot sunt? Tres.

Qui? Positivus, ut doctus; comparativus, ut doctior; superlativus, ut doctissimus.

Quae nomina comparantur? Appellativa duntaxat qualitatem aut quantitatem significantia.

Donatus comparatur, aut non? Non.

Unde hoc probas? Quia propria nomina minime comparantur.

Bonus comparatur, an non? Comparatur.

Unde hoc probas? Quia et appellativum est, et qualitatem significat.

Quomodo? Ut bonus, melior, optimus.

Magnus comparatur, an non? Comparatur.

Unde hoc probas? Quia et appellativum est, et [Col. 0615B] quantitatem significat.

Quomodo? Ut magnus, major, maximus.

Stylus comparatur, an non? Non.

Unde hoc? Quia licet appellativum sit, nec qualitatem tamen, nec quantitatem significat.

Genera nominum quot sunt? Quatuor.

Quae? Masculinum, ut hic magister; femininum, ut haec musa; neutrum, ut hoc scamnum; commune, ut hic et haec sacerdos. Est praeterea trium generum, quod omne dicitur, ut hic et haec et hoc felix. Est et epicoenum, id est, promiscuum, ut passer, aquila.

Donatus, cujus generis nomen est? Masculini.

Unde hoc? Quia numero singulari, casu nominativo pronomen ei, vel articulus praeponitur hic.

Quomodo? Ut hic Donatus.

Grammatica, cujus generis nomen est? Feminini.

Unde hoc? Quia numero singulari, casu nominativo pronomen ei vel articulus praeponitur haec.

[Col. 0615C] Quomodo? Ut haec grammatica.

Scamnum, cujus generis nomen est? Neutri.

Unde, hoc? Quia numero singulari, casu nominativo pronomen ei vel articulus praeponitur hoc.

Quomodo? Ut hoc scamnum.

Sacerdos, cujus generis nomen est? Communis.

Unde hoc? Quia simul masculinum femininumque significat.

Quomodo? Ut hic et haec sacerdos.

Felix, cujus generis nomen est? Omnis.

Unde hoc? Quia sub una significatione tria genera comprehendit.

Quomodo? Ut hic et haec et hoc felix.

Passer, cujus generis nomen est? Epicoeni.

Unde hoc? Quia sub una significatione marem ac feminam comprehendit.

Quomodo? Ut hic passer.

Stylus fixum, an mobile nomen est? Fixum.

Unde hoc? Quia in alterum genus flecti non potest.

[Col. 0615D] Sanctus, fixum an mobile nomen est? Mobile.

Unde hoc? Quia per tria genera moveri potest.

Quomodo? Ut sanctus, sancta, sanctum.

Rex, fixum an mobile nomen est? Nec in totum fixum, nec in totum mobile.

Unde hoc? Quod in alterum genus flecti potest per tria genera, moveri non potest.

Quomodo? Ut rex, regina.

Numeri nominum quot sunt? Duo.

Qui? Singularis, ut hic magister; pluraliter, ut hi magistri.

Donatus, cujus numeri nomen est? Singularis.

Unde hoc? Quia Donatus cum dico, unum, non plures, significo; similiter et de appellativis respondendum est.

Artes, cujus numeri nomen est? Pluralis.

Unde hoc? Quia artes cum dico, plures, non unam, significo.

[Col. 0616A] Figurae nominum quot sunt? Duae.

Quae? Simplex, ut decens, potens; composita, ut indecens, impotens.

Quot modis nomina componuntur? Quatuor.

Quibus? Ex duobus integris, ut suburbanus; ex duobus corruptis, ut efficax, municeps; ex integro et corrupto, ut insulsus; ex corrupto et integro, ut nugigerulus; aliquando ex compluribus, ut inexpugnabilis, imperterritus.

Donatus, simplex an compositum nomen est? Simplex.

Unde hoc? Quia neque ex duobus integris, neque ex duobus corruptis, neque ex integro et corrupto, neque ex corrupto et integro, neque ex compluribus est compositum.

Suburbanus, simplex an compositum est? Compositum.

Quomodo? Ex duobus integris.

Quibus? Ex sub praepositione, et urbanus nomine; utraque enim integra perseverant, cum dicimus suburbanus.

[Col. 0616B] Municeps, simplex an compositum nomen est? Compositum.

Quomodo? Ex duobus corruptis.

Quibus? Ex munere nomine, et capio verbo; utraque enim corrumpuntur cum dicimus municeps.

Insulsus, simplex an compositum nomen est? Compositum.

Quomodo? Ex integro et corrupto.

Quibus? Ex in praepositione, et salsus nomine; nam salsus corrumpunt, cum dicitur insulsus.

Nugigerulus, simplex an compositum nomen est? Compositum.

Quomodo? Ex corrupto et integro.

Quibus? Nugas et gerulus; nam nugas corrumpitur, cum dicimus nugigerulus.

Inexpugnabilis, simplex an compositum nomen est? Compositum.

Quomodo? Ex compluribus.

[Col. 0616C] Quibus? In et ex praepositionibus, et pugnabilis nomine, et haec omnia integra perseverant, cum dicimus inexpugnabilis.

Imperterritus, simplex an compositum nomen est? Compositum.

Quomodo? Ex compluribus.

Quibus? In et per praepositionibus, et territus participio: sed in praepositio corrumpitur, cum dicimus imperterritus.

Casus nominum quot sunt? Sex.

Qui? Nominativus, genitivus, dativus, accusativus, vocativus, ablativus.

Donatus, cujus casus nomen est? Nominativus.

Unde hoc? Quia Donatus cum dico, eum qui sic vocitatus est nomino.

Grammatica cujus casus nomen est? Nominativi et vocativi.

Unde hoc? Quia grammatica cum dico, eam rem quae sic appellatur aut nomino prorsus, aut voco. Et haec quidem simpliciter dicta sint: caeterum in sententiis [Col. 0616D] et plena oratione, multo expeditior de cunctis casibus responsio est, ubi prima et tertia persona verbi nominativum, secundum vocativum casum trahit, et verbalia nomina. Alia genitivo, alia dativo, alia accusativo, alia ablativo casui copulantur; ut cano ego Virgilius, canit ille Virgilius, cane, Virgili; egeo panis, loquor tibi, voco te, doceor a te, oratore magistro utor.

Declinantur omnia an non? Non.

Unde hoc? Quod quaedam eorum sunt indeclinabilia, ut fas, nequam; quaedam declinabilia, ut magnus, fortis.

Declinabilia nomina variantur omnia per omnes casus an non? Non.

Unde hoc? Quod quaedam sunt aptota ut frugit, sinapi; quaedam monoptota, ut cornu, gelu; quaedam diptota, ut hujus tabi ab hac tabe; haec sors; ab hac sorte, alia triptota, utmusa musae, musam; alia tetraptota ut senatus, senatui, senatum, a senatu; alia [Col. 0617A] docto, doctum, o docte; alia hexaptota, ut unus, unius, uni, unum, o une, ab uno.

Similiter solus Donatus variatur per omnes casus an non? Non.

Quid ergo est? Pentaptotum.

Unde hoc? Quia quinque casibus variatur.

Quibus? Nominativo, genitivo, dativo, accusativo, vocativo.

Quomodo? Ut hic Donatus, hujus Donati, huic Donato, hunc Donatum, o Donate.

Cur non annumeras ablativum? Quia similis est dativo. Unde sic enim dicimus in dativo huic Donato, sic et jam dicimus in ablativo ab hoc Donato. In hunc modum et de caeteris respondendum.

Declinabilia nomina quot declinationibus inflectentur? Quinque.

Quibus? Prima, secunda, tertia, quarta, quinta.

Ubi cognoscitur declinatio? In genitivo casu singulari.

Primae igitur declinationis genitivi singularis, in [Col. 0617B] quam syllabam desinit? In ae diphthongum, ut haec musa, hujus musae. Secundae, in i productam, ut hic Donatus, hujus Donati. Tertiae, in is correptam, ut hic pater, hujus patris. Quartae, in us vel in u productam, ut hic senatus, hujus senatus; hoc cornu, hujus cornu. Quintae, in ei divisas, ut hic dies, hujus diei.

Cujus declinationis est hoc nomen? Secundae.

Unde hoc? Quia genitivus ejus singularis in productam desinit.

Quomodo declinatur? Nominativo hic Donatus, genitivo hujus Donati, dativo huic Donato, accusativo hunc Donatum, vocativo, o Donate, ablativo ab hoc Donato.

Cur non declinatur pluraliter? Quia propria nomina pluralitatem non recipiunt.

Grammatica quomodo declinatur? Nominativo haec grammatica, genitivo hujus grammaticae, dativo huic grammaticae, accusativo hanc grammaticam, vocativo o grammatica, ablativo ab hac grammatica; et pluraliter, [Col. 0617C] nominativo hae grammaticae, genitivo harum grammaticarum, dativo his grammaticis, accusativo has grammaticas, vocativo o grammaticae, ablativo ab his grammaticis.

Variatur in plurali numero per omnes casus, an non? Non.

Quid ergo est? Tetraptotum.

Unde hoc? Quod quatuor casibus variatur.

Quibus? Nominativo, genitivo, dativo et accusativo.

Quomodo? Ut hae grammaticae, harum grammaticarum, his grammaticis, has grammaticas.

Cur non annumeras vocativum? Quia similis est nominativo.

Unde hoc? Sicut enim dicimus in nominativo hae grammaticae, sic dicimus in vocativo o grammaticae.

Cur non annumeras ablativum? Quia similis est dativo.

Unde hoc? Sicut enim dicimus in dativo his grammaticis, sic et jam dicimus in ablativo ab his grammaticis.

[Col. 0617D] Pax quomodo declinatur? Nominativo haec pax, genitivo hujus pacis, dativo huic paci, accusativo hanc pacem, vocativo o pax, ablativo ab hac pace.

Cur non declinatur pluraliter? Quia pluralis ejus in usu non est.

Quot litteris scribitur hoc nomen cantor? Sex.

Quae ex eis sunt vocales? a et o.

Unde hoc probas? Quia et per se proferuntur, et per se syllabam faciunt.

Quae consonantes? Caeterae omnes.

Unde hoc? Quia per se non sonant, sed vocalibus consonant.

Quae semivocales? n et s.

Unde hoc? Quia per se proferuntur, sed per se syllabam non faciunt.

Quot mutae? d et t.

Unde hoc? Quia nec per se proferuntur, nec per se syllabam faciunt.

Iuno quot litteris scribitur? Quatuor.

[Col. 0618A] Quae ex eis vocales sunt? U et o.

Unde hoc? Quia et per se proferuntur, et per se syllabam faciunt.

Cur non annumeras I? Quia loco est posita consonantis.

Unde hoc? Quia cum altera vocali jungitur.

Venus quot litteris scribitur? Quinque.

Quae sunt ex eis vocales? E et u posterior.

Unde hoc? Quia et per se proferuntur, et per se syllabam faciunt.

Cur non annumeras u priorem? Quia loco est posita consonantis.

Unde hoc? Quia cum alia vocali jungitur.

Quot syllabis constat hoc nomen Donatus? Tribus.

Antepenultima qualis est? Longa.

Natura an positione? Natura.

Unde hoc? Quia vocali tantum in ea producitur.

Quomodo? Ut est illud:

Donatus fama notus in orbe pia.

Penultima qualis est? Similis.

[Col. 0618B] Et ultima qualis est? Brevis.

Unde hoc? quia et correptam vocalem habet, et non desinit in duas consonantes, aut in unam duplicem, aut in aliquid quod sit pro duabus consonantibus.

Aes quot syllabis constat? Una.

Qualis? Longa.

Natura an positione? Natura.

Unde hoc? Quia duae vocales in ea junguntur et diphthongum faciunt.

Quae? A et e.

Arcus quot syllabis constat? Duabus.

Prior qualis est? Longa.

Natura an positione? Positione.

Unde hoc? Quia correpta ejus vocalis in duas desinit consonantes.

Quas? R et c.

Axis quot syllabis constat? Duabus.

Prior qualis est? Longa.

[Col. 0618C] Natura, an positione? Positione.

Unde hoc? Quia correpta ejus vocalis in unam duplicem desinit.

Quam? X.

Adjutor et advena quot syllabis constant? Tribus.

Antepenultimae eorum quales sunt? Longae.

Natura an positione? Positione.

Unde hoc? Quia correptae earum vocales in alteram consonantem, et alteram vocalem loco consonantis positam desinunt.

Quas? D et i, et d et u.

Major quot syllabis constat? Duabus.

Prior qualis est? Longa.

Natura an positione? Positione.

Unde hoc? Quia correpta ejus vocalis in i solam loco consonantis positam desinit.

Donatus igitur qui pes est? Antibacchius.

Unde hoc? Quia ex duabus longis et brevi syllaba [Col. 0618D] constat.

Quot temporum est? Quinque.

Unde hoc? Quia idem pes totidem tempora occupat.

Donatianus qui pes est? Nullus.

Unde hoc? Quia transcendit numerum quatuor syllabarum.

Quid ergo est? Sinzigia.

Ex quibus pedibus fit? Ex spondeo et amphibrachi.

Unde hoc? Quia duae syllabae longae in principio sitae, spondeum faciunt. Sequentes tres, quarum prima et ultima breves, media longa est, amphibrachim reddunt.

Quot temporum est? Octo.

Unde hoc? Quia idem pedes in sinzigia coeuntes, totidem tempora occupant.

Aes, qui pes est? Nullus.

Unde hoc? Quia ex una syllaba pes nunquam fit.

Quot temporum est? Duorum.

[Col. 0619A] Unde hoc? Quia longa syllaba duo tempora habet.

Donatus, quo accentu pronuntiandum est? Circumflexo.

Unde hoc? Quia in trisyllabis et tetrasyllabis et deinceps, si ultima brevis fuerit, penultima vero natura longa, penultima circumflectenda est.

Quomodo? Ut Donatus.

Fax, quo accentu pronuntiandum est? Acuto.

Unde hoc? Quia monosyllaba, quae correptam vocalem habent, acuto accentu pronuntianda sunt.

Quomodo? Ut fax.

Res, quo accentu pronuntiandum est? Circumflexo.

Unde hoc? Quia monosyllaba, quae productam vocalem habent, circumflexo accentu pronuntianda sunt.

Quomodo? Ut res.

Meta, quo accentu pronuntiandum est? Circumflexo.

[Col. 0619B] Unde hoc? Quia in dissyllabis quae priorem productam habuerunt, et posteriorem correptam, prior syllaba circumflectenda est.

Quomodo? Ut meta.

Nepos, quo accentu pronuntiandum est? Acuto.

Unde hoc? Quia in dissyllabis si posterior producta fuerit, prior syllaba acuenda est, sive illa correpta fuerit, sive producta.

Quomodo? Ut nepos.

Bonus, quo accentu pronuntiandum est? Acuto.

Unde hoc? Quia in dissyllabis si breves ambae fuerint, syllaba prior acuenda est.

Quomodo? Ut bonus.

Tullius, quo accentu pronuntiandum est? Acuto.

Unde hoc? Quia in trisyllabis et tetrasyllabis et deinceps, si penultima correpta fuerit, antepenultima acuenda est.

Quomodo? Ut Tullius.

Metellus, quo accentu pronuntiandum est? Acuto.

[Col. 0619C] Unde hoc? Quia in trisyllabis et tetrasyllabis et deinceps, si penultima positione longa fuerit, ipsa acuenda, et antepenultima gravi accentu pronuntianda est.

Quomodo? Ut Metellus.

Latebrae, quo accentu pronuntiandum est? Acuto.

Unde hoc? Quia in trisyllabis et tetrasyllabis et deinceps, si penultima positione longa ex muta et liquida fuerit, antepenultima acuenda est.

Quomodo? Ut latebrae.

Micenae, quo accentu pronuntiandum est? Acuto.

Unde hoc? Quia in trisyllabis et tetrasyllabis et deinceps, si tam penultima quam ultima natura longa fuerit, penultima acuenda est.

Quomodo? Ut Micenae.

Ego, quae pars orationis est? Pronomen.

Pronomen quid est? Pars orationis quae pro nomine posita tantumdem pene significat, personamque [Col. 0619D] interdum recipit.

Pronomini quot accidunt? Sex.

Quae? Qualitas, genus, numerus, figura, persona, casus.

Qualitas pronominum in quo est? Bipartita est, aut enim finita sunt pronomina, aut infinita.

Quae sunt finita? Quae recipiunt personas, ut ego, tu, ille.

Quae sunt infinita? Quae non recipiunt personas, ut quisque.

Quod est hoc pronomen, finitum an infinitum? Finitum.

Unde hoc? Quia recipit personam.

Quis, finitum an infinitum pronomen est? Infinitum.

Unde hoc? Quia non recipit personam.

Genera pronominum quae sunt? Eadem fere quae et nominum; masculinum ut qui, femininum; ut quae, neutrum ut quod, commune ut qualis, talis, trium ut ego, tu.

[Col. 0620A] Cujus generis est hoc pronomen? Omnis.

Unde hoc? Quia et pro masculino et pro feminino et pro neutro nomine poni potest.

Quis, cujus generis pronomen est? Masculini.

Unde hoc? Quia pro masculino tantum nomine poni potest.

Quae, cujus generis pronomen est? Feminini.

Unde hoc? Quia pro feminino tantum nomine poni potest.

Quid, cujus generis pronomen est? Neutri.

Unde hoc? Quia pro neutro tantum nomine poni potest.

Qualis, cujus generis pronomen est? Communis.

Unde hoc? Quia et pro masculino et pro feminino genere nominis poni potest.

Ego, fixum an mobile pronomen est? Fixum.

Unde hoc? Quia in alterum genus flecti non potest.

Ille, fixum an mobile pronomen est? Mobile.

Unde hoc? Quia per tria genera moveri potest

[Col. 0620B] Quomodo? Ut ille, illa, illud.

Talis, fixum an mobile pronomen est? Nec in totum fixum, nec in totum mobile.

Unde hoc? Quia in alterum genus flecti potest, per tria genera moveri non potest.

Quomodo? Ut hic talis et hoc tale.

Numeri pronominum quot sunt? Duo.

Qui? Singularis, ut hic; pluralis, ut hi.

Cujus numeri est hoc pronomen ego]? Singularis.

Unde hoc? Quia pro singulari tantum nomine poni potest.

Nos, cujus numeri pronomen est? Pluralis.

Unde hoc? Quia plurali tantum nomine poni potest.

Sui, cujus numeri pronomen est? Utriusque.

Unde? Quia et pro singulari, et pro plurali nomine poni potest.

Figurae pronominum quot sunt? Duae.

Quae? Simplex, ut quot; composita, ut quotquot.

[Col. 0620C] Est hoc pronomen simplex, an compositum? Simplex est.

Unde hoc? Quia neque ex duobus integris, neque ex duobus corruptis, neque ex integro et corrupto, neque ex corrupto et integro, neque ex compluribus est compositum.

Quisque, simplex an compositum pronomen est? Compositum.

Quomodo? Ex duobus integris.

Quibus? Quis et que pronominibus; utraque enim integra perseverant, cum dicimus quotquot; similiter et de caeteris ad formam nominum respondendum est.

Personae pronominum quot sunt? Tres.

Quae? Prima, ut ego; secunda, ut tu; tertia, ut ille.

Cujus personae est hoc pronomen [ego]? Primae.

Unde hoc? Quia ego cum dico; non te, vel alium, sed me significo.

[Col. 0620D] Tu, cujus personae pronomen est? Secundae.

Unde hoc probas? Quia tu cum dico, non me, vel alium, sed te significo.

Ille, cujus personae pronomen est? Tertiae.

Unde hoc? Quia ille cum dico, non me, vel te, sed alium significo.

Casus item pronominum quot sunt? Sex, quemadmodum nominum.

Cujus casus est hoc pronomen? Nominativi.

Unde hoc? Quia pro nominativo tantum casu nominis poni potest.

Tu, cujus casus pronomen est? Nominativi et Vocativi.

Unde hoc? Quia et pro nominativo et pro vocativo casu nominis poni potest.

Inveniuntur formae casuales in pronominibus an non? Inveniuntur.

Unde hoc? Quia alia eorum sunt non optata [Lege monoptota], ut eccum, ellum; alia triptota, ut sui, [Col. 0621A] sibi, se; alia tetraptota, ut meus, mei, meae, meum; alia pentaptota, ut ille, illius, illi, illum, ab illo.

Cur non annumeras diptota et hexaptota? Quia nulla ejusdem modi reperiuntur pronomina.

Quid igitur est hoc pronomen [ego]? Tetraptotum.

Unde hoc? Quia quatuor casibus variatur.

Quibus? Nominativo, genitivo, dativo, accusativo.

Cur non annumeras ablativum? Quia similis est accusativo.

Unde? Sicut enim dicimus in accusativo me, sic etiam dicimus in ablativo a me. Similiter et de caeteris, sicut in nomine respondendum.

Quot declinationibus pronomina inflectuntur? Quatuor.

Quibus? Prima, secunda, tertia, quarta.

Quot earum in quibus pronominibus cognoscuntur? Duae in primitivis, et duae in derivativis.

Primitiva pronomina quot sunt? Septem.

Quae? Meus, tuus, suus, noster, vester, nostras et [Col. 0621B] vestras.

Primae igitur pronominis declinatio quae est? Cujus genitivus et dativus i finitur; accusativus et ablativus, e producta.

Quomodo? Ut mei, mihi, me, a me, tui, tibi, te, a te; sui sibi, se, a se; nec inveniuntur plura hujus declinationis pronomina.

Secunda quae est? Cujus genitivus hujus [Forte us], dativus i littera terminatur pro tria genera, excepto huic, quod differentiae causa c accipit in dativo, ne si hui diceremus, non pronomen, sed interjectio putaretur.

Quomodo? Ut ille, illius, illi; iste, istius, isti; ipse, ipsius, ipsi; hic, hujus, huic; is, ejus, ei; quis, cujus, cui; totus totius toti; nec inveniuntur plura hujus declinationis pronomina.

Tertia quae est? Cujus genitivus in masculino, secundam nominis declinationem sequitur, in feminino primam, in neutro item secundam.

[Col. 0621C] Quomodo? Sic: meus, mei, mea, meae, meum, mei; tuus, tui, tua, tuae tuum, tui; suus, sui, sua, suae, suum, sui, et similiter reliqua.

Quarta quae est? Cujus inflexio tertiae nominis declarationem sequitur.

Quomodo? Ut nostras, nostratis; vestras, vestratis; cujas, cujatis.

Pronomina finita sunt tria, ego, tu, ille; minus quam finita, septem: ille, ipse, iste, is, hic, idem, sui. Infinita quinque, quis, qualis, quantus, quotus, quot. Relativa infinitorum, talis, tantus, totus, tot; et septem minus quam finita, quae sunt infiniti pronominis responsiva. Possessiva septem: meus, tuus, suus, noster, vester, nostras et vestras.

Pronomina a finita feminina sunt omnia, et tam secundae quam tertiae declinationis; ut illa, ipsa, ista, ea, quanta, quota, tota, mea, sua, nostra, vestra. E finita, masculina sunt omnia, et secundae declinationis, ut ille, ipse, iste. Finitum unum invenitur, sui, quod est omnis generis, et primae declinationis. U [Col. 0621D] finitum unum invenitur, tu, quod est omnis generis et primae declinationis. As finita tria inveniuntur, nostras, vestras, cujas, quae sunt omnis generis et quartae declinationis. Quorum neutrum e finitur, is finita quatuor inveniuntur, is, quis, qualis, talis, et sunt quartae declinationis, sed is et quis masculina, qualis et talis communia sunt, et neutrum in e mittunt. Us finita septem: quantus, quotus, tantus, totus, meus, tuus, suus, quae sunt omnia masculina, mobilia, per tria genera; sed quantus, quotus, tantus, meus, tuus, suus, tertiae; totus secundae est declinationis. C finitum unum invenitur, masculinum, hic; unum femininum, haec; unum neutrum, hoc; et differentiae causa c, indicativo accipiunt. D finita quatuor: illud, istud, id, quod, et sunt secundae declinationis. M finita tredecim, idem, ipsum, quantum, quotum, tantum, totum, meum, tuum, suum, nostrum, vestrum, eccum, ellum, et sunt tertiae declinationis, excepto totum quod est secundae, et eccum, ellum, quae minime declinantur, et accusativum tantum singularem [Col. 0622A] ac pluralem habent. Er finita duo, noster, vester, quae sunt tertiae declinationis. T finita duo, quot, tot, quae sunt omnis generis, et nullius declinationis. Quaecunque vero praeter haec pronomina inventa fuerunt, ab his composita sunt, et eorum regulas sequi debent. Primae personae unum, ego; secundae unum, tu. Reliquae tertiae sunt, exceptis meus, noster, primae; tuus, vester, secundae personae possessiva.

Doceo, quae pars orationis est? Verbum.

Verbum quid est? Pars orationis cum tempore et persona, sine casu, aut agere aliquid aut pati, aut neutrum significans.

Verbo quot accidunt? Septem.

Quae? Qualitas, conjugatio, genus, numerus, figura, tempus, persona.

Qualitas verborum in quo est? In modis et formis.

Modi qui sunt? Indicativus, ut lego; imperativus, ut lege; optativus, ut utinam legerem; conjunctivus, [Col. 0622B] cum legam; infinitivus, legere; impersonalis, legitur.

Cujus modi est hoc verbum? Indicativi.

Unde hoc? Quia doceo cum dico, me aliquid docere indico.

Doce, cujus modi verbum est? Imperativi.

Unde hoc? Quia doce cum dico, tibi ut aliquid doceas impero.

Utinam docerem cujus modi verbum est? Optativi.

Unde hoc? Quia utinam docerem cum dico, ut aliquid doceam opto.

Cum doceam cujus modi verbum est? Conjunctivi.

Unde hoc? Quia cum doceam quando dico, ut plenum sensum efficiam, necesse est ut huic verbo alium modum conjungam.

Quomodo? Ut cum doceam, discis.

Docere, cujus modi verbum est? Infinitivi.

Unde hoc? Quia docere cum dico, nec numerum, nec personam definio, nisi alio modo addito, utrumque distinguam, ut docere volo, vis, vult; docere volumus, vultis, volunt.

[Col. 0622C] Docetur, cujus modi verbum est? Impersonalis.

Unde hoc? Quia docetur cum dico, a qua persona aliquid doceatur non definio, nisi additis pronominibus dicam: docetur a me, a te, ab illo, a nobis, a vobis, ab illis. In hunc modum de omnibus verbis per caeteros numeros et personas et tempora, facile responderi potest, quod a nobis studio brevitatis omissum est.

Formae verborum quot sunt? Quatuor.

Quae? Perfecta, ut lego; meditativa, ut lecturio; frequentativa, ut lectito; inchoativa, ut fervesco, calesco.

Cujus formae est hoc verbum [doceo]? Perfectae.

Unde hoc? Quia doceo cum dico, neque meditationem, neque frequentationem, neque inchoationem actionis, sed absolute praesentem actionem significo.

Doceor, cujus formae verbum est? Perfectae.

Unde hoc? Quia doceor cum dico, neque meditationem, neque inchoationem passionis, sed praesentem passionem significo.

[Col. 0622D] Lecturio, cujus formae verbum est? Meditativae.

Unde hoc? Quia in urio desinit, et meditationem futurae actionis significat.

Lectito, cujus formae verbum est? Frequentativae.

Unde hoc? Quia in tito desinit, et frequentiam actionis significat.

Fervesco, cujus formae verbum est? Inchoativae.

Unde hoc? Quia in sco desinit, et fervoris inchoationem significat: quae omnia facilius dignoscuntur, si singularum formarum terminationes diligentius memoriae commendentur. Est ergo meditativae formae una tantum terminatio, urio, ut esurio, lecturio, parturio. Frequentativae quatuor: in to, ut clamito; in so, ut merso; in xo, ut nexo; in tito, ut lectito, dictito, Inchoativae, una solummodo sco, ut floresco, uresco: quaecunque autem verba hujusmodi terminationibus et significationibus carent, perfectae formae absque omni ambiguitate pronuntianda sunt.

Conjugationes verborum quot sunt? Tres.

Quae? Prima, secunda, tertia.

[Col. 0623A] Prima quae est? Quae in indicativo modo tempore praesenti, numero singulari, secunda persona, verbo activo et neutrali, a productum habet ante novissimam litteram, ut amo, amas. Passivo communi et deponenti antepenultimam syllabam, ut amor, amaris; et futurum tempus ejusdem modi, in bo et in bor syllabam mittit, ut amo, amabo; amor; amabor.

Secunda quae est? Quae indicativo modo, tempore praesenti, numero singulari, secunda persona, verbo activo et neutrali e productam habet ante novissimam litteram. Passivo communi et deponenti ante novissimam syllabam, ut doceo, doces; doceor, doceris; et futurum tempus ejusdem modi in bo et in bor syllabam mittit, ut doceo, docebo; doceor, docebor.

Tertia quae est? Quae in indicativo modo, tempore praesenti, numero singulari, secunda persona, verbo activo et neutrali, i correptam habet, vel i productam, ante novissimam litteram. Passivo communi et deponenti pro i, littera e correptam habet, vel i productam ante novissimam syllabam, ut lego, legis; legor, [Col. 0623B] legeris; audio, audis; audior, audiris. Et futurum tempus ejusdem modi in am et in ar syllabam mittit, ut lego, legam; legor, legar; audio, audiam; audior, audiar.

Ubi discerni potest, utrum i littera correpta sit an producta? In imperativo et infinitivo.

Quomodo? Nam correpta i littera in e convertitur; producta si fuerit, non mutatur.

Quando tertia conjugatio futurum tempus non in am tantum, sed etiam in bo mittit? Interdum cum i litteram non correptam habuerit, sed productam ut eo, is, ibo; queo, quis, quibo.

Cujus conjugationis est hoc verbum? Secundae.

Unde hoc? Quia indicativo modo, tempore praesenti, numero singulari, secunda persona e productam habet ante novissimam litteram, ut doceo, doces; et futurum tempus ejusdem modi in bo syllabam mittit, ut doceo, docebo.

Doceor, cujus conjugationis verbum est? Secundae.

[Col. 0623C] Unde hoc? Quia indicativo modo, tempore praesenti, numero singulari, secunda persona, e productam habet ante novissimam syllabam, ut doceor, doceris; et futurum tempus ejusdem modi in bor syllabam mittit, doceor docebor.

Clamo, cujus conjugationis verbum est? Primae.

Unde hoc? Quia indicativo modo, tempore praesenti, numero singulari, secunda persona habet ante novissimam litteram, ut clamo, clamas; et futurum tempus ejusdem modi in bo syllabam mittit, ut clamo, clamabo.

Clamor, cujus conjugationis verbum est? Ejusdem.

Unde hoc? Quia indicativo modo, tempore praesenti, numero singulari, secunda persona, a habet ante novissimam syllabam, ut clamor, clamaris; et futurum tempus ejusdem modi in bor syllabam mittit, ut clamor, clamabor.

Scribo, cujus conjugationis verbum est? Tertiae [Col. 0623D] correptae.

Unde hoc? Quia indicativo modo, tempore praesenti, numero singulari, secunda persona, i correptam habet ante novissimam litteram, ut scribo, scribis; et futurum ejusdem modi in am syllabam mittit, ut scribo, scribam.

Unde cognoscitur quod i littera in hoc verbo correpta sit? Quia imperativo et infinitivo in e convertitur, ut scribe, scribere.

Scribor, cujus conjugationis verbum est? Ejusdem.

Unde hoc? Quia indicativo modo, tempore praesenti, numero singulari, secunda persona, e correptam habet ante novissimam syllabam, ut scribor, scriberis; et futurum tempus ejusdem modi in ar syllabam mittit, ut scribor, scribar.

Nutrio, cujus conjugationis verbum est? Tertiae productae.

Unde hoc? Quia indicativo modo, tempore praesenti, numero singulari, secunda persona, i productam [Col. 0624A] habet ante novissimam litteram, ut nutrio, nutris; et futurum tempus ejusdem modi non in am tantum, sed etiam in bo syllabam mittit, ut nutriam, nutribo.

Unde cognoscitur quod i littera in hoc verbo producta sit? Quia imperativo et infinitivo non mutatur in e correptam, sed permanet, ut nutri, nutrire.

Nutrior, cujus conjugationis verbum est? Ejusdem.

Unde hoc? Quia indicativo modo, tempore praesenti, numero singulari, secunda persona, i productam habet ante novissimam syllabam, ut nutrior, nutriris; et futurum tempus ejusdem modi non in ar tantum, sed etiam in bor mittit, ut nutriar, nutribor.

Genera verborum quot sunt? Quinque.

Quae? Activa, passiva, neutra, deponentia, communia.

Activa quae sunt? Quae in o desinunt, et accepta r littera faciunt ex se passiva, ut lego, legor.

Passiva quae sunt? Quae in r desinunt, et ea dempta [Col. 0624B] redeunt in activa, ut legor, lego.

Neutra quae sunt? Quae in o desinunt, ut activa; sed, accepta r littera, Latina non sunt, ut sto, curro.

Deponentia quae sunt? Quae similiter ut passiva in r desinunt, sed ea dempta, Latina non sunt, ut luctor, loquor.

Communia quae sunt? Quae in r litteram similiter desinunt, ut deponentia, sed in duas formas cadunt, patientis et agentis, ut osculor, criminor. Dicimus namque osculor te, osculor a te; criminor te, criminor a te.

Cujus generis est hoc verbum [doceo]? Activi.

Unde hoc? Quia in o desinit, et accepta r littera facit ex se passivum: ut doceo, doceor.

Doceor, cujus generis verbum est? Passivi.

Unde hoc? Quia in r desinit, et ea dempta redit in activum, ut doceor, doceo.

Sto, cujus generis verbum est? Neutri.

[Col. 0624C] Unde hoc? Quia in o desinit, ut activum, sed, accepta r littera, Latinum non est; sto dicimus, stor non dicimus.

Loquor cujus generis verbum est? Deponentis.

Unde hoc? Quia in r desinit, sed, ea dempta, Latinum non est; loquor namque dicimus, loquo non dicimus.

Criminor, cujus generis verbum est? Communis.

Unde hoc? Quia in r similiter desinit, ut deponens; sed in duas formas cadit, patientis et agentis, ut criminor te, criminor a te.

Numeri verborum quot sunt? Duo.

Qui? Singularis, ut lego; pluralis, ut legimus.

Cujus numeri est hoc verbum? Singularis.

Unde hoc? Quia doceo cum dico, me solummodo aliquid docere significo.

Docemus, cujus numeri est? Pluralis.

Unde? Quia docemus cum dico, nos plures aliquid docere significo.

Figurae verborum quot sunt? Duae.

[Col. 0624D] Quae? Simplex, ut lego; composita, ut negligo.

Quot modis verba componuntur? Quatuor.

Quibus? Ex duobus integris, ut perlego; ex duobus corruptis, ut efficio; ex integro et corrupto, ut deficio; ex corrupto et integro, ut offero; aliquando ex compluribus, ut derelinquo.

Est hoc verbum simplex an compositum? Simplex.

Unde hoc? Quia neque ex duobus integris, neque ex duobus corruptis, neque ex integro et corrupto, neque ex corrupto et integro, neque ex compluribus est compositum.

Perlego, simplex an compositum est? Compositum.

Quomodo? Ex duobus integris.

Quibus? Per praepositione, et lego verbum; utraque enim integra perseverant, cum dicimus perlego. In hunc modum et de caeteris respondendum est.

Tempora verborum quot sunt? Tria.

[Col. 0625A] Quae? Praesens, ut lego; praeteritum, ut legi; futurum, ut legam.

Quot sunt tempora in declinatione verborum? Quinque.

Quae? Praesens, ut lego; praeteritum imperfectum, ut legebam; praeteritum perfectum, ut legi; praeteritum plusquam perfectum, ut legeram; futurum ut legam.

Cujus temporis est hoc verbum? Praesentis.

Unde hoc probas? Quia doceo cum dico, me in praesente aliquid docere significo. Potest et de caeteris temporibus congrua responsio fieri; sed facilius ex ipsa sui diversitate et proprietate agnosci possunt.

Personae verborum quot sunt? Tres.

Quae? Prima, ut lego? secunda, ut legis; tertia, ut legit.

Cujus personae est hoc verbum? Primae.

Unde hoc probas? Quia doceo cum dico, me aliquid docere significo.

Doces, cujus personae verbum est? Secundae.

[Col. 0625B] Unde hoc probas? Quia doces cum dico, te aliquid docere significo.

Docet, cujus personae verbum est? Tertiae.

Unde hoc probas? Quia docet cum dico, non me vel te, sed alium quemlibet docere aliquid significo; sed et de hoc accidenti, et de caeteris omnibus in hac duntaxat parte orationis, multo facilior cognitio quam responsio est.

Prudenter, quae pars orationis est? Adverbium.

Adverbium quid est? Pars orationis quae, adjecta verbo, significationem ejus explanat atque implet.

Adverbio quot accidunt? Tria.

Quae? Significatio, comparatio, figura.

Significatio adverbiorum in quo est? Quia sunt aut loci adverbia, aut temporis, etc., ut sequitur.

Da adverbium loci. Ut hic, vel ibi, intus, vel foris, illuc, vel inde.

[Col. 0625C] Da temporis. Ut heri, hodie, nuper.

Da numeri. Ut semel, bis.

Negandi. Ut non.

Affirmandi. Ut etiam, quidni.

Demonstrandi. Ut en, ecce.

Optandi. Ut utinam.

Hortandi. Ut eia.

Ordinis. Ut deinde.

Interrogandi. Ut cur, quamobrem.

Similitudinis. Ut quasi, ceu.

Qualitatis. Ut docte, pulchre.

Quantitatis, Ut multum, parum.

Dubitandi. Ut forsitan, fortasse.

Personalia. Ut mecum, tecum, nobiscum, vobiscum.

Vocandi. Ut heus.

Respondendi. Ut heu.

Separandi. Ut seorsum.

Jurandi. Ut vere, veraciter.

Eligendi. Ut potius, imo.

Congregandi. Ut simul, una.

[Col. 0625D] Prohibendi. Ut ne.

Eventus. Ut forte, fortuitu.

Comparandi. Ut magis, vel tam.

Cujus significationis est hoc adverbium? Qualitatis.

Unde hoc? Quia prudenter cum dico, qualitatem profecto significo.

Quomodo? Ut prudenter loquitur.

Hic, cujus significationis? Adverbium est loci.

Unde hoc? Quia hic cum dico, locum profecto significo.

Quomodo? Ut hic habito.

Significationes adverbiorum localium quot sunt? Quatuor.

Quae? In loco, ut intus, foris; de loco, ut de, unde; ad locum, ut huc, illuc; per locum, ut hac, illac.

Quid significat hoc adverbium? In loco. In hunc modum et de caeteris respondendum speciebus.

Hodie, cujus significationis adverbium est? Temporis.

[Col. 0626A] Unde hoc? Quia hodie cum dico, procul dubio tempus significo, ut hodie lego.

Temporalium adverbiorum differentiae quot sunt? Tres.

Quae? Quia aut praesens tempus ostendunt, ut nunc; aut praeteritum, ut heri; aut futurum, ut cras.

Quid horum significat hoc adverbium? Praesens.

Non, cujus significationis adverbium est? Negandi.

Unde hoc? Quia non cum dico, aliquod prorsus nego.

Quomodo? Ut non feci, non dixi, non volui.

Quidni, cujus significationis adverbium est? Affirmandi.

Unde? Quia quidni cum dico, aliquid profecto affirmo, ut si quaeratur ab aliquo an velim scire grammaticam, et respondeam, quidni.

En, cujus significationis adverbium est? Demonstrandi.

Unde? Quia en cum dico, aliquid profecto demonstro, ut en agros.

Utinam, cujus significationis adverbium est? Optandi.

[Col. 0626B] Unde hoc? Quia utinam cum dico, aliquid prorsus opto, ut utinam sapiens sim, utinam pie et benigne vivam.

Eia, cujus significationis adverbium est? Hortandi.

Unde? Quia eia cum dico, aliquid omnino hortor, ut eia lege.

Deinde, cujus ordinis significationis adverbium est? Ordinis.

Unde? Quia deinde cum dico, ordinem procul dubio alicujus rei ostendo, ut si dicam: Primum didici figuras litterarum, deinde connexiones syllabarum, postremo legendo notitiam assecutus sum.

Cur, cujus significationis adverbium est? Interrogandi.

Unde? Quia cur cum dico, aliquid profecto interrogo, ut cur ita agis? cur ita loqueris?

Quasi, cujus significationis adverbium est? Similitudinis.

[Col. 0626C] Unde? Quia quasi cum dico, quamdam similitudinem induco, ut: Candet quasi fax, rubet quasi rosa, pallet quasi mortuus, nigrescit quasi pix.

Multum, cujus significationis adverbium est? Quantitatis.

Unde? Quia multum cum dico, quantitatem profecto significo, ut multum legit, multum didicit, multum novit.

Forsitan, cujus significationis adverbium est? Dubitandi.

Unde? Quia forsitan cum dico, dubitare me aliquid ostendo, ut forsitan melius tempus erit, forsitan laetiores dies venturi sunt.

Mecum, cujus significationis adverbium est? Personalis.

Unde? Quia ad primam personam refertur, ut mecum legit; similiter tecum, ad secundam, ut tecum habitat; et secum ad tertiam, ut secum cogitat; necnon et in plurali numero ad primam personam, ut nobiscum vivit; et ad secundam, ut nobiscum discit; et ad tertiam, ut haesitant, et secum quaerunt.

[Col. 0626D] Heus, cujus significationis adverbium est? Vocandi.

Unde? Quia heus cum dico, aliquem prorsus voco, ut heus juvenis, heus frater.

Heu, cujus significationis adverbium est? Respondendi.

Unde? Quia heu cum adverbialiter dico, alicui me vocanti respondeo.

Seorsum, cujus significationis adverbium est? Separandi.

Unde? Quia seorsum cum dico, separatim aliquid fieri ostendo, ut seorsum oves, seorsum hirci pascuntur.

Vere, cujus significationis adverbium est? Jurandi.

Unde? Quia vere cum dico, aliquid juramento affirmo, ut vere ita est, vere ita non est.

Potius, cujus significationis adverbium est? Eligendi.

Unde? Quia potius cum dico, aliquid e duobus vel pluribus eligi significo, ut: Tunicam potius volo quam pallium, et: Salutem potius desidero quam divitias.

[Col. 0627A] Simul, cujus significationis adverbium est? Congregandi.

Unde? Quia simul cum dico, duo aut quaedam in unum convenisse, aut conventura esse significo, ut: Simul venerunt, simul apud quemlibet hospitantur, simul discessuri sunt.

Ne, cujus significationis adverbium est? Prohibendi.

Unde hoc? Quia ne cum dico, aliquid omnino prohibeo, ut ne dixeris, ne loquaris.

Forte, cujus significationis adverbium est? Eventus.

Unde? Quia forte cum dico, aliquid evenisse significo, ut: Dum indicativus pergit, forte latrones incurrit; dum celeriter properat, forte duriter impegit.

Magis, cujus significationis adverbium est? Comparandi.

Unde hoc? Quia magis cum dico, aliqua inter se omnino comparo, ut magis iste doctus, quam ille est; et magis hic quam ille sapit.

Comparatio adverbiorum in quo est? In tribus [Col. 0627B] gradibus comparationis, positivo, comparativo, superlativo.

Da adverbium positivi gradus. Ut docte.

Comparativi gradus. Ut doctius.

Superlativi. Ut doctissime.

Quae adverbia comparantur? Quae aut ex nomine comparativo veniunt, aut nomen ex se comparativum faciunt, ut docte, quia venit ex nomine comparativo, quod est doctus, facit doctius, doctissime. Et ultra, quia facit nomina comparativa ulterior, ultimus. Comparatur autem ulterius, ultime.

Comparatur hoc adverbium an non? Comparatur.

Unde hoc? Quia ab eo quod est prudens, nomine comparativo venit: comparatur ut prudenter, prudentius, prudentissime.

Ne, comparatur, an non? Non.

Unde hoc? Quia neque ex nomine comparativo venit, neque nomen ex se comparativum facit.

Figurae adverbiorum quot sunt? Duae.

[Col. 0627C] Quae? Simplex, ut docte, prudenter; composita, ut indocte, imprudenter.

Est adverbium simplex an compositum? Simplex.

Unde hoc? Quia neque ex duobus integris, neque ex duobus corruptis, etc. Sic et de reliquis adverbiis sive compositis, sive simplicibus ad formam aliarum partium respondendum est.

Docens, quae pars orationis est? Participium.

Participium quid est? Pars orationis, partem capiens nominis, partem verbi; recipit namque a nomine genera et casus; a verbo, tempora et significationes; ab utroque numerum et figuram.

Participio quot accidunt? Sex.

Quae? Genera, casus, tempora, significationes, numeri, figurae.

Genera participiorum quot sunt? Quatuor.

Quae? Masculinum, ut hic lectus; femininum, ut haec lecta; neutrum, ut hoc lectum; commune tribus [Col. 0627D] generibus, ut hic et haec et hoc legens.

Cujus generis est hoc participium? Omnis.

Unde hoc? Quia omnia participia in ens vel in ans desinentia omnis generis habentur?

Doctus cujus generis participium est? Masculini.

Unde hoc? Quia omnia participia in us desinentia, masculini generis habentur.

Docta, cujus generis participium est? Feminini.

Unde? Quia omnia participia in a desinentia feminini generis habentur.

Doctum, cujus generis participium est? Neutri? Unde hoc? Quia omnia participia in um desinentia neutri generis habentur.

Docens fixum an mobile participium est? Fixum.

Unde hoc? Quia in alterum genus flecti non potest.

Lectus, fixum an mobile participium est? Mobile.

Unde hoc? Quia in alterum genus flecti potest, ut lectus, lecta, lectum, et omnia participia in us finita mobilia sunt.

[Col. 0628A] Casus participiorum quot sunt? Sex.

Qui? Nominativus, ut hic legens; genitivus, ut hujus legentis; dativus, ut huic legenti; accusativus, ut hunc legentem; vocativus, ut o legens; ablativus, ut ab hoc legente.

Cujus casus est hoc participium? Nominativi et vocativi.

Unde hoc? Quia vel ad tertiam, vel ad secundam personam verbi refertur, ut docens proficit, docens proficis. Verum et in hac parte, et in pronominibus, sicut in nomine praemonuimus, casuum proprietates melius ex aliarum partium connexione, in sententiis et plena oratione probantur.

Tempora participiorum quot sunt? Tria.

Quae? praesens, ut legens; praeteritum, ut lectus; futurum, ut legendus.

Cujus temporis est hoc participium? Praesentis.

Unde hoc? Quia omnia participia in duas desinentia consonantes praesentis temporis habentur.

[Col. 0628B] Doctus, cujus temporis participium est? Praeteriti.

Unde hoc? Quia omnia participia in tus desinentia pariter temporis habentur. Similiter in sus et in xus, ut laesus, nexus.

Docturus, cujus temporis participium est? Futuri.

Unde hoc? Quia omnia participia in rus desinentia, futuri item temporis habentur. Similiter in dus, ut legendus, docendus.

Significationes participiorum in quo sunt? Quia ab activo verbo duo participia veniunt, praesens et futurum, ut legens, lecturus. A passivo duo, praeteritum et futurum, ut lectus, legendus. A neutro, duo, sicut ab activo, praesens et futurum, ut stans, staturus. A deponenti tria: praesens, praeteritum et futurum, ut loquens, locutus, locuturus. A communi, quatuor: praesens, praeteritum, et duo futura, ut criminans, criminatus, criminaturus, criminandus.

Cujus significationis est hoc participium? Activae.

Unde hoc? Quia ab eo quod est doceo, activo verbo, derivatur. Similiter et de caeteris significationibus [Col. 0628C] respondendum est.

Numeri participiorum quot sunt? Duo.

Qui? Singularis, ut hic legens; pluralis, ut hi legentes.

Cujus numeri hoc est participium? Singularis.

Unde hoc? Quia docens cum dico, unum docentem, non plures significo; et docentes cum dico, plures docentes, non unum significo.

Figurae participiorum quot sunt? Duae.

Quae? Simplex, ut legens? composita, ut negligens.

Est hoc participium simplex, an compositum? Simplex.

Unde hoc? Quia neque ex duobus integris, et caetera, sicut in superioribus partibus demonstrata sunt.

Inveniuntur formae casuales in participiis, an non? Inveniuntur.

Quae? Triptota in omnibus formis et neutralibus, ut docta, doctae, doctam: docto, doctito. Pentaptota in omnibus masculinis, ut lectus, ti, to, tum, te; et in omnibus omnis generis participii, ut legens, tis, ti, [Col. 0628D] tem, a legente; caeteris formis carent participia.

Quot declinationibus inflectuntur? Tribus.

Quibus? Feminina omnia prima; masculina et neutralia, secunda; omnis generis, tertia.

Da declinationem participii, etc.

Ast, quae pars orationis est? Conjunctio.

Conjunctio quid est? Pars orationis adnectens ordinansque sententiam.

Conjunctioni quot accidunt? Tria.

Quae? Potestas, figura, ordo.

Potestas conjunctionum quot species habet? Quinque.

Quas? Copulativas, disjunctivas, expletivas, casuales, rationales.

Da copulativas. Et, que, at, atque, ac, ast.

Da disjunctivas. Aut, ve, vel, ne, nec, neque.

Da expletivas. Quidem, equidem, saltem, videlicet, [Col. 0629A] quanquam, quamvis, quoque, aut, porro, porro autem, tamen.

Da casuales. Si, etsi, etiamsi, siquidem, quando, quandoquidem, quin, quinetiam, et quatenus, sin, seu, sive, nam, namque, ni, nisi, nisi si, si enim, etenim, ne, sed, interea, licet, quamobrem, praesertim, item, itemque, caeterum, alioquin, praeterea.

Da rationales. Ita, itaque, enim, enimvero, quia, quapropter, quoniam, quoniam quidem, quippe, ergo, ideo, igitur, scilicet, videlicet, propterea.

Cujus speciei est haec conjunctio? Copulativae. Unde hoc? Quia copulat tam verba quam sensum.

Aut, cujus speciei conjunctio est? Disjunctivae.

Unde hoc? Quia sensum disjungit, licet verba copuletur et conjungat.

Quidem, cujus speciei conjunctio est? Expletivae.

Unde hoc? Quia ad explendum vel sensum vel ornatum sententiae interponitur.

Si, cujus speciei conjunctio est? Casualis.

Unde hoc? Quia causam praecedentem significat.

[Col. 0629B] Enim cujus speciei conjunctio est? Rationalis.

Unde hoc? Quia rei praecedentis rationem reddit.

Figurae conjunctionum quot sunt? Duae.

Quae? Simplex, ut nam; composita, ut namque.

Est haec conjunctio simplex an composita? Simplex.

Unde hoc? Quia neque ex duobus integris, neque ex duobus corruptis, etc., sicut in aliis partibus demonstrata sunt.

Ordo conjunctionum in quo est? Quia aut praepositivae conjunctiones sunt, ut at, ast; aut subjunctivae, ut que, aut; aut communes, ut et, igitur.

Cujus ordinis est haec conjunctio? Praepositivi.

Unde hoc? Quia semper in oratione praeponitur.

Que, cujus ordinis conjunctio est? Subjunctivi.

Unde hoc? Quia semper in oratione subjungitur.

Igitur, cujus ordinis conjunctio est? Communis.

Unde hoc? Quia semper in oratione ad votum uniuscujusque vel praeponitur, vel subjungitur. Sciendum est conjunctiones copulativas, ordinis praepositivi [Col. 0629C] esse tres, at, ac, ast. Subjunctivi, unam, que; communis, et, atque. Disjunctivas ordinis praepositivi, duas, aut, ne. Subjunctivi unam, ve; communis tres, que, ne, ve. Expletivas ordinis praepositivi, unam, porro, autem; subjunctivi tres, quidem, quoque, autem; communis septem, equidem, saltem, videlicet, quanquam, quamvis, porro, tamen. Casualis ordinis praepositivi quatuordecim, etsi, etiamsi, quin, sin, seu, sive, ni, nisi si, si enim, quamobrem, praesertim, itemque, caeterum, alioquin. Communis quatuordecim, siquidem, quandoquidem, quinetiam, quatenus, nam, namque, nisi, etenim, ne, sed, interea, licet, item, praeterea. Rationalis ordinis praepositivi, unam, enimvero. Communis quatuordecim: itaque, enim, quia, quapropter, quoniam, quoniam quidem, quippe, ergo, ideo, igitur, scilicet, videlicet, propter, idcirco.

Ad, quae pars orationis est? Praepositio.

Praepositio quid est? Pars orationis, quae praeposita aliis partibus orationis, significationem earum [Col. 0629D] aut complet, aut mutat, aut minuit.

Praepositioni quid accidit? Unum.

Quid? Casus tantum.

Quot? duo.

Qui? Accusativus et ablativus.

Da praepositiones casus accusativi. Ad, apud, ante, adversum, cis, citra, circum, circa, contra, erga, extra, inter, intra, infra, juxta, ob, pone, per, prope, sed enim, post, trans, ultra, praeter, propter, supra, usque, penes.

Quomodo? Dicimus enim, ad patrem, apud villam, ante aedes, adversum inimicos, cis Rhenum, citra forum, circum vicinos, circa templum, contra hostem, erga propinquos, extra terminos, inter naves, intra moenia, infra tectum, juxta macellum, ob augurium, pone tribunal, per parietem, prope fenestram, secundum fores, post tergum, trans ripam, ultra fines, praeter officium, propter rem, supra coelum, usque oceanum, penes arbitros.

[Col. 0630A] Da praepositiones casus ablativi. A, ab, abs, cum, coram, clam, de, e, ex, per, prae, palam, sine, obsque, tenus.

Quomodo? Dicimus enim, a domo, ab homine, abs quolibet, cum exercitu, coram testibus, clam custodibus, de foro, e jure, ex praefectura, pro clientibus, prae timore, palam omnibus, sine labore, absque injuria, tenus pube, quod nos dicimus pubetenus.

Da utriusque casus praepositiones. In, sub, super, subter.

In et sub, quando accusativo casui junguntur? Quando vel nos, vel quoslibet, in locum ire, isse, ituros esse significamus.

Quando ablativo? Quando vel nos, vel quoslibet in loco esse, fuisse, futuros esse significat.

Da hujus rei exempla. In accusativi casus: Itur in antiquam silvam. In ablativi casus: Stans celsa in puppi. Sub accusativi casus: Postesque sub ipsos Nituntur gradibus. Sub ablativi casus:

Arma sub adversa posuit radiantia quercu.

[Col. 0630B] Super, quam vim habet? Ubi locum significat, magis accusativo casui servit, quam ablativo; ubi mentionem alicujus facimus, ablativo tantum.

Quomodo servit casui accusativo locum significans? Ut Saeva sedens super arma.

Quando ablativo?

Sedibus optatis gemina super arbore sidunt.
Et,

Flore super viridi. Sunt nobis mitia poma.

Quomodo servit ablativo? Quando mentionem alicujus facimus, ut:

Multa super Priamo rogitans, super Hectore multa.

In, quam vim habet? Etiam tum accusativo casui servit, cum significat contra; ut, in alterum, in desertorem.

Subter, quam vim habet? Eamdem quam superiores, [Col. 0630C] ad locum et in loco significantes.

Quomodo servit accusativo, ad locum significans? Ut:

Fluminaque antiquos subter labentia muros.

Quomodo ablativo significans in loco? Ut:

Ferre jubet subter densa testudine casus.

Cujus casus est haec praepositio? Accusativi.

Unde hoc? Quia casui accusativo semper in oratione praeponitur.

Quomodo? Ut ad patrem. Sic et de caeteris accusativi casus praepositionibus respondendum.

Ab, cujus casus praepositio est? Ablativi.

Unde? Quia casui ablativo semper in oratione praeponitur.

Quomodo? Ut ab homine. Sic et de caeteris ablativi casus praepositionibus respondendum.

In, cujus casus praepositio est? Utriusque.

Unde hoc? Quia tam accusativo quam ablativo casui [Col. 0630D] semper in oratione praeponitur.

Quomodo accusativo? Ut itur in antiquam silvam.

Quomodo ablativo? Ut stans celsa in puppi.

Cujus casus est in, hoc loco? Illius vel illius. Sic et de caeteris utriusque casus praepositionibus respondendum.

Quae praepositiones sunt, quae dictionibus serviunt, et separari non possunt? Di, dis, re, se, am, con.

Quomodo? Dicimus enim, diduco, distraho, recipio, servabo, amplector, congredior.

Habet haec praepositio cum eis aliquam communionem, an non? Non.

Unde? Quia separari potest.

Quomodo? Ut ad patrem.

Quae sunt quae jungi non possunt? Apud et penes.

Habet haec praepositio cum eis aliquam communionem, an non? Non.

Unde hoc? Quia jungi potest.

Quomodo? Ut addo.

[Col. 0631A] Quae junguntur et separantur? Caeterae ferme omnes.

Habet haec praepositio cum eis aliquam communionem, an non? Habet omnino.

Unde hoc? Quia, ut supra responsum est, et jungitur et separatur. Sciendum vero accusativas praepositiones quae jungi possunt esse undecim. Ad, ut admoneo; ante, ut antecedo; circum, ut circumeo; circa, ut circumcirca; contra, ut contradico; inter, ut interdico; ob, ut oberro; per, ut permitto; post, ut postpono; trans, ut transfero; praeter, ut praeterfluo.

Quae jungi non possunt? Quindecim. Apud, adversum, cis, citra, erga, extra, infra, juxta, prope, secundum, ultra, propter, supra, usque, penes. Sed ex his duas tantum Donatus assignat, apud et penes; caeteras idcirco praetermisisse videtur, quia magis adverbia sunt; unde et pleraeque earum comparationem recipiunt, et verbis adjectae, sine casibus proferuntur; nam comparationem recipiunt, ut citra, citerius, citime, unde etiam nomen citerior, citimus derivatur. [Col. 0631B] Similiter extra, exterius, extime; unde et nomen exterior, extimis, vel extremus derivatur. Similiter supra, superius, supreme, unde etiam nomen superior, supremus derivatur. Verbis bene adverbialiter junguntur, ut citra habitat, extra jacet, infra latet, juxta sedet, prope incedit, ultra progreditur, supra conscendit, et jubet usque morari, et usque ambo defessi simus. Denique adversum et secundum, manifeste nomina loco adverbiorum vel praepositionum posita dignoscuntur, quarum partium plurima similitudo et quaedam videtur esse germanitas, ut et praepositiones in adverbia et adverbia in praepositiones frequentissime transeant. Item ablativi casus praepositiones, [Col. 0631C] quae jungi possunt, sunt octo: a, ut amitto; ab, ut [Col. 0632A] abnego; abs, ut abstraho; de, ut demulceo; e, ut emitto; ex, ut exeo; pro, ut protego; prae, ut praefero. Quae jungi non possunt, septem: cum, coram, clam, palam, sine, absque, tenus. Quae si quis scire desiderat, quantam cum adverbiis habeant vicinitatem, legat Prisciani de praepositione tractatus. Item utriusque casus praepositiones omnes jungi possunt: in, ut incolo; sub, ut subsisto; super, ut superpono; subter, ut subterjaceo.

Evax, quae pars orationis est? Interjectio.

Interjectio quid est? Pars orationis significans mentis affectum voce incondita.

Interjectioni quid accidit? Tantum significatio.

Significatio interjectionis in quo est? Quia aut laetitiam significamus, ut evax, aut dolorem, ut heu, aut admirationem, ut pape, aut metum, ut atat, et si qua sunt similia.

Cujus significationis est haec interjectio? Laetandi.

[Col. 0632B] Unde hoc? Quia evax cum dicimus, laetari nos profecto significamus.

Heu, cujus significationis interjectio est? Dolendi.

Unde hoc? Quia heu cum dicimus, dolere nos prorsus significamus.

Pape, cujus significationis? Interjectio est admirandi.

Unde hoc? Quia pape cum dicimus, aliquid profecto miramur.

Atat, cujus significationis interjectio est? Metuendi.

Unde hoc? Quia atat cum dicimus, aliquid nos metuere significamus. Sunt et aliae plurimae interjectionum significationes, quae tamen ex his quatuor veluti quibusdam perturbationum fontibus, dimanare [Col. 0632C] noscuntur.




[Col. 0631]
DE OCTO PARTIBUS ORATIONIS LIBELLUS.

[Col. 0631C] Partes orationis sunt octo. Nomen, pronomen, verbum, adverbium, participium, conjunctio, praepositio, interjectio. Ex his duae sunt principales partes orationis, nomen, verbum. Latini articulum non adnumerant, Graeci interjectionem. Multi plures, multi pauciores partes orationis putant; verum ex his omnibus tres sunt, quae sex casibus inflectuntur: nomen, pronomen et participium. Nomen est pars orationis, cum casu corpus aut rem proprie communiterve significans. Proprie, ut Roma, Tiberis; communiter, ut urbs, flumen. Nomini accidunt sex: qualitas, comparatio, genus, numerus, figura et casus. Nomen, unius nominis appellatio, multarum vocabulum est rerum, sed modo nomina generaliter dicimus. Qualitas nominum bipartita est; aut enim propria sunt nomina, aut appellativa. Propriorum [Col. 0631D] nominum, secundum Latinos, quatuor sunt species: praenomen, nomen, cognomen, agnomen, ut Publius Cornelius Scipio Africanus. Communia praenomina aut singulis litteris notantur, ut C. Caesar, L. Catilina, aut binis, ut Gn. Pompeius, aut trinis, ut, Sex. Roscius. Appellativorum multae sunt species; alia enim sunt corporalia, ut pietas, justitia, dignitas; alia sunt primae positionis, ut mons, schola; alia derivativa, ut Montanus, scholasticus; alia diminutiva, ut, monticulus. Diminutivorum nominum tres sunt gradus, quorum forma quo magis minuitur, crescit saepe numerus syllabarum. Sunt etiam quaedam diminutiva, quorum origo non cernitur, ut fabula, macula, tabula, vinculum. Sunt nomina tota Graecae declinationis, ut Temesto, Calypso, Pan. Sunt tota conversa in Latinam regulam: Polydectes, Pollux, Odysseus, Ulysses. Sunt inter Graecam Latinamque formam, quae netha appellantur, ut Achilles, Agamemnon. Sunt alia nomina quae una appellatione [Col. 0632C] plura signant, ut nepos, acies, aries. Sunt etiam alia synonyma vel polyonymata, ut terra, humus, tellus, ensis, mucro, gladius. Alia patronymica, ut Pelides, Atrides. Haec et ab avis et patribus saepe fiunt. In his quae Graeca sunt, sive mascula, sive femina fuerint, Graecam magis servabimus regulam. Alia horum mascula, aut in des exeunt, ut Atrides, ab Atreo, aut in lius, ut Pelius, a Peleo; aut in ion, ut Nereion, a Nereo. Feminina autem in is exeunt, ut Atreis; aut in as, ut Pelias; aut in ne, ut Nerine. Sunt alia thetica, id est possessiva, quae in ius exeunt, ut Evandrius ensis, Agamemnoniae, Mycenae; alia mediae significationis, et adjecta nominibus, ut, magnus, fortis. Dicimus enim, magnus vir, fortis exercitus. Haec etiam epitheta dicuntur. Alia qualitatis, ut bonus, malus; alia quantitatis, ut magnus, parvus; [Col. 0632D] alia gentis, ut Graecus, Hispanus; alia patriae, ut Thebanus, Romanus; alia numeri, ut, unus, duo; alia ordinis, ut primus, secundus. Sed primus de multis; de duobus prior dicitur; sicut et de duobus alterum dicimus; ita de multis alium. Sunt alia ad aliquid dicta, ut pater, frater; sunt alia ad aliquid quodammodo se habentia, ut dexter, sinister. Haec et comparativum gradum admittunt, ut dexterior, sinisterior. Sunt alia generalia, ut corpus; alia specialia, ut lapis, homo, lignum; alia facta de verbo, ut doctor, factor, lector; alia similia participiis, ut demens, sapiens, potens; alia verbis similia, ut comedo, palpo, contemplator, speculator.

Comparationis gradus sunt tres: positivus, comparativus, et superlativus. Positivus, ut fortis; comparativus, ut fortior; superlativus, ut fortissimus. Sed comparativus gradus generis est semper communis. Comparantur autem nomina quae aut qualitatem aut quantitatem significant, sed non omnia [Col. 0633A] nomina per omnes gradus exeunt. Alias enim positivus tantum invenitur, ut mediocris; alias positivus et comparativus tantum, ut senex, senior, juvenis juvenior; alias positivus et superlativus, ut pius, piissimus. Nam pro secundo gradu, magis adverbium ponitur, ut magis pius; alias comparativus et superlativus, ut ulterior, ultimus; alias superlativus tantum, ut novissimus. Extra hanc formam sunt, ut bonus et malus, et magnus. Dicimus enim, bonus, melior, optimus; malus, pejor, pessimus; magnus, major, maximus. Comparatio nominum proprie in comparativo et superlativo gradu est constituta. Nam positivus perfectus et absolutus est. Saepe autem comparativus gradus praeponitur superlativo, ut, stultior stultissimo, et major maximo. Saepe minus positivo significat, quamvis recipiat comparationem, ut mare Ponticum dulcius quam caetera maria. Saepe idem pro positivo positus minus positivo significat, et nulli comparatur, ut:

[Col. 0633B] Jam senior, sed cruda Deo viridisque senectus.
Sunt nomina significatione diminutiva, intellectu comparativa, ut, grandiusculus, majusculus, minusculus. Comparativo tam, aut minus, aut minime, aut magis, aut maxime addici non oportet; addicuntur autem positivo tantum. Dicimus enim tam malus, minus bonus, minus malus, magis bonus, magis malus, maxime bonus, maxime malus. Comparativus gradus ablativo casui adjungitur, utriusque numeri; sed tum utimur, cum aliquem vel alieno, vel suo gradui comparamus, ut: Hector fortior Diomede, vel audacior Trojanis fuit; aut dicimus, fortior hic quam ille. Supertativus autem tantum genitivo plurali adjungitur; sed nunc hoc utimur, cum aliquem suo gradui comparamus, ut: Hector fortissimus Trojanorum fuit. Plerumque superlativus pro positivo ponitur, et nulli comparatur, ut Jupiter optimus maximus. Interdum comparativus nominativo adjungitur, ut doctior hic quam ille. Genera nominum sunt quatuor: masculinum, [Col. 0633C] femininum, neutrum, commune. Masculinum est cui numero singulari, casu nominativo, pronomen vel articulus praeponitur hic, ut, hic magister. Femininum est cui numero singulari, casu nominativo, pronomen vel articulus praeponitur haec, ut, haec musa. Neutrum est cui numero singulari, casu nominativo, pronomen vel articulus praeponitur hoc, ut, hoc scamnum. Commune est quod simul masculinum femininumque significat, ut, hic et haec sacerdos. Sed ex his vel principalia, vel sola genera duo sunt: masculinum et femininum, nam neutrum de utroque nascitur. Est etiam trium generum commune, quod omne dicitur: ut, hic et haec et hoc felix. Est epicoenum, id est promiscuum, quod sub una significatione marem et feminam comprehendit, ut passer et aquila. Sunt praeterea alia sono masculina, intellectu feminina, ut eunuchus comaedia, Orestes tragaedia, Centauris navis; alia sono feminina, intellectu masculina, ut, Fenestella scriptor, Aquila orator; alia sono neutra, intellectu feminina, ut Phronesium, [Col. 0633D] Glycerium, Sophronium, quae mulieres sunt; alia sono feminina, intellectu neutra, ut poema, stemma; alia sono masculina, intellectu neutra, ut pelagus, vulgus. Sunt praeterea nomina in singulari numero alterius generis, et in plurali alterius; ut, balneum, tartarus, coelum, porrum, caepe, formanium. Sunt item nomina incerti generis, inter masculinum et femininum, ut cortex, radix, silex, finis, stirps, pinus, pampinus, dies. Sunt incerti generis, inter masculinum et neutrum, ut frenus, clypeus, vulgus, specus. Sunt nomina incerti generis inter femininum et neutrum, ut buxus, pyrus, prunus, malus, sed neutro genere fructum, feminino ipsas arbores dicimus saepe. Sunt etiam genera nominum fixa, sunt mobilia. Fixa sunt, quae in alterum genus flecti non possunt, ut pater, mater, frater, soror. Mobilia autem, aut propria sunt, et duo genera ex se faciunt, ut Caius, Caia, Martius, Martia; aut appellativa sunt, et tria genera faciunt, ut bonus, bona, bonum; malus, mala, malum. Sunt item alia nec in eorum fixa, nec in eorum mobilia, [Col. 0634A] ut draco dracaena, leo leaena, gallus, gallina, rex, regina. Sunt diminutiva, quae non servant genera, quae ex nominibus primae positionis receperunt, ut, scutum, scutella, pistrinum, pistrilla, canis, canicula, rana, ranunculus, statua, statiuncula. Nomen in a vocalem desinens, nominativo casu, numero singulari, aut masculinum est, ut Agrippa; aut femininum, ut Martia; aut neutrum, ut toreuma, sed tum Graecum est; aut commune, ut advena; aut epicoenum, ut aquila. Nomen in e vocalem desinens in nominativo casu, numero singulari, aut femininum est, ut Euterpe; aut neutrum, ut sedile. Nomen in i vocalem desinens nominativo casu, numero singulari, aut neutrum Graecum est, ut gummi, sinapi; aut trium generum, ut abdolon, ut frugi, nihili. Nomen in o vocalem desinens nominativo casu, numero singulari, aut masculinum est, ut Scipio; aut femininum, ut Juno, aut commune, ut pumilio. Nomen in u vocalem desinens nominativo casu, numero singulari tantum neutrum est, ut cornu, genu, gelu. Sed haec nomina, et quae in [Col. 0634B] consonantes desinunt, diversas regulas et multiplices habent. Numeri sunt duo: singularis et pluralis. Singularis, ut hic sapiens; pluralis, ut hi sapientes. Est et dualis numerus, qui singulariter enuntiari non potest, hi ambo, hi duo. Sunt etiam nomina numero communia, ut res, nubes, dies. Sunt semper singularia generis masculini, ut Publius, sanguis. Sunt semper pluralia, ut manes, Quirites. Sunt semper singularia generis feminini, ut pax, lux. Sunt semper pluralia, ut Kalendae, nundinae, feriae, nuptiae, quadrigae. Sunt semper singularia generis neutri, ut pus, virus, aurum, argentum, oleum, ferrum, triticum; haec et fere caetera, quae ad mensuram pondusve referuntur, quaeque, multa consuetudine, arma, Florialia, Saturnalia. Sunt quaedam positione singularia, intellectu pluralia, ut populus, concio, plebs. Sunt quaedam positione pluralia, intellectu singularia, ut Athenae, Thebae, Cumae. Figurae nominibus accidunt duae: simplex et composita. Simplex, ut doctus, potens; [Col. 0634C] composita, ut indoctus, impotens. Componuntur autem nomina modis quatuor: ex duobus integris, ut suburbanus; ex duobus corruptis, ut efficax, municeps; ex integro et corrupto, ut ineptus, insulsus; ex corrupto et integro, ut, nugigerulus. Componuntur etiam ex pluribus, ut inexpugnabilis, imperterritus. In declinatione compositorum nominum animadvertere debemus quod ea quae ex duobus nominativis composita fuerint per omnes casus ex utraque parte declinari possunt, ut eques Romanus, praetor urbanus. Quae ex nominativo et quolibet alio casu composita fuerint ea parte declinari tantum qua fuerit nominativus casus, ut praefectus equitum, vel senatus consultum. Providendum est autem, ne ea nomina componamus quae aut composita sunt, aut componi omnino non possunt. Casus nominum sunt sex: nominativus, genitivus, dativus, accusativus, vocativus, ablativus. Ex his duo recti appellantur, Nominativus et vocativus, reliqui autem obliqui. Ablativum [Col. 0634D] Graeci non habent: hunc quidam Latinum, nonnulli sextum casum appellant. Est autem nominativus, ut, hic Cato; genitivus, hujus Catonis; dativus, huic Catoni; accusativus, hunc Catonem; vocativus, o Cato; ablativus, ab hoc Catone. Quidam etiam assumunt septimum casum, qui est ablativo similis, sed sine praepositione, ut sit ablativus casus ab oratore venio, septimus casus oratore magistro utor. Sunt autem formae casuales sex, e quibus sunt nomina alia monoptota, alia diptota, alia triptota, alia tetraptota, alia pentaptota, alia hexaptota. Sunt praeterea haec aptota, quae neque per casus, neque per numeros declinantur, ut frugi, nihili, nequam, fas, nefas, nugas. In qua forma sunt etiam nomina numerorum, a quatuor usque ad centum. Nam ab uno usque ad tres, per omnes casus numeri declinantur. Item a ducentis, et deinceps, praeter mille. Sunt nomina quorum nominativus in usu non est, ut si quis dicat hunc laterem, . . . vel ab hac dictione. Item per caeteros casus nomina multa deficiunt, ut sponte, tabo. Sunt [Col. 0635A] praeterea nomina, quorum alia genitivum casum trahunt, ut ignarus belli, securus armorum; alia dativum, ut inimicus malis, congruus paribus; alia accusativum, sed figurate, ut exosus bella, praescius futura; alia ablativum, ut secundus a Romulo, alter a Sylla; alia septimum casum, ut dignus munere, mactus virtute. Omnia nomina ablativo, numero singulari, quinque litteris vocalibus terminantur, sed ea duntaxat quae non sunt aptota; in illis enim regula non tenetur. Quaecunque nomina ablativo singulari a vocali fuerint terminata, genitivum pluralem in rum syllabam mittunt, dativum et ablativum in is, ut, ab hac musa, harum musarum, his musis. Necesse est autem contra hanc regulam ut declinentur haec nomina in quibus genera discernentia sunt, ut ab hac dea, harum dearum, his et ab his deabus, ne si diis dixerimus, deos, non deas significare videamur.

Quaecunque nomina ablativo casu singulari e littera correpta fuerint terminata, genitivum pluralem in um syllabam mittunt, dativum et ablativum in [Col. 0635B] bus, ut ab hoc pariete, horum parietum, et ab his parietibus. Contra hanc regulam invenimus, ut ab hoc vase, horum vasorum, his vasis. Si vero e producta fuerint terminata, genitivum pluralem in rum syllabam mittunt, dativum et ablativum in bus, ut, ab hac re, harum rerum, his et ab his rebus. Sed haec regula feminini generis putatur. Quaecunque nomina ablativo casu singulari, i littera fuerint terminata, genitivum pluralem in ium mittunt, et dativum et ablativum in bus, ut ab hac puppi, harum puppium, his et ab his puppibus. Hujusmodi nomina casum accusativum pluralem, propter differentiam, melius in is quam in es terminant, ut has puppis, navis, clavis, puppim, navim, clavim; non puppem, navem, clavem. Horum autem nominum quae genitivo casu plurali, ium syllabam exire possunt, trina regula est: prima eorum quae nominativo casu singulari ns litteris terminantur, ut mons, montium; altera eorum quae ablativo casu singulari e correpta finitur, [Col. 0635C] et feminina sunt, ut ab hac caede, harum caedium, his et ab his caedibus; tertia eorum quae ablativo casu singulari, i littera terminantur, ut ab hac resti, harum restium, his et ab his restibus. Sed haec regula etiam accusativum singularem interdum syllabam per im litteram terminat, ut hanc restim, et hanc puppim: horum multa cernimus consuetudine commutata. Quaecunque nomina ablativo casu singulari o littera fuerint terminata, genitivum pluralem in rum syllabam mittunt, dativum et ablativum in is, ut ab hoc docto, horum doctorum, his et ab his doctis. Contra hanc regulam invenimus, ut ab hac domo, harum domorum, his et ab his domibus; et ab hoc jugere, horum jugerum, his et ab his jugeribus. Sed scire debemus multa quosdam veteres aliter declinasse, ut ab hac domu, harum domuum, his et ab his domibus, et ab hoc jugere, horum jugerum, et ab his jugeribus. Verum meminerimus euphoniam in dictionibus plus interdum valere quam analogiam vel regulas praeceptorum. Quaecunque nomina ablativo casu in u littera fuerint [Col. 0635D] terminata, genitivum pluralem in um syllabam mittunt; geminata u littera, dativum et ablativum in bus, ut ab hoc fluctu, horum fluctuum, his et ab his fluctibus; nam nihil necesse est retinere u litteram, et fluctubus dicere, cum artubus necessitate dicamus, ne quis nos artes non artus significare velle existimet. In hanc regulam non eveniunt, ut dictum est, aptota nomina, ut fas, nefas, nihili; non veniunt tantum pluralia, ut Saturnalia, Vulcanalia, compedalia; non veniunt quae a Graecis sumpsimus, ut emblema, epigramma, stemma, poema; nam hujus formae nomina etiam veteres feminino genere declinabant. In his regulam analogia vel ex collatione positorum nominum, vel ex diminutione cognoscitur. Meminerimus haec Graeca nomina ad Graecam formam declinari, etsi illa nonnulli ad Latinos casus nituntur inflectere. Duodecim litteris omnia nomina Latina, casu nominativo singulari terminantur, vocalibus quinque, semivocalibus sex, muta una: a, e, i, [Col. 0636A] o, u, l, m, n, r, s, x, t: a, ut tabula; e, ut sedile; i, ut frugi; o, ut ratio; u, ut genu; l, ut mel; m, ut scamnum; n, ut flumen; r, ut arbor; s, ut flos; x, ut nox; t, ut caput; adjiciunt quidam c, ut lac, halec.

Pronomen est pars orationis quae pro nomine posita, tantumdem pene significat, personamque interdum recipit. Pronomini accidunt sex: qualitas, genus, numerus, figura, persona, casus. Qualitas pronominum duplex est: aut enim finita sunt pronomina, aut infinita. Finita sunt quae recipiunt personas, ut ego, tu, ille; infinita sunt, quae non recipiunt personas, ut quis, quae, quod. Sunt etiam pronomina minus quam finita, ut ipse, iste. Sunt praepositiva, ut quis, hic. Sunt subjunctiva, ut is, idem. Sunt alia gentis, ut cujas, nostras, cujatis, nostratis; alia ordinis, ut quotus, totus; alia numeri, ut quot, tot; alia ad aliquid dicta infinita, ut cujus, cuja, cujum; alia ad aliquid dicta finita, ut meus, tuus, suus: haec etiam possessiva dicuntur. Sunt item alia qualitatis, ut, qualis, talis; alia quantitatis, ut, [Col. 0636B] quantus, tantus. Sunt alia demonstrativa, quae rem praesentem notant, ut hic et haec et hoc; alia relativa, quae rem absentem significant ut, is, ea, id. Sunt alia magis demonstrativa, ut eccum, eccam, ellum, ellam. Genera pronominibus, ita ut nominibus accidunt omnia. Masculinum, ut quis; femininum, ut quae; neutrum, ut quod; commune, ut qualis, talis. Sunt etiam trium generum ut ego, tu, ille. Numerus accidit pronominibus uterque. Singularis, ut iste; pluralis, ut ista. Sunt etiam numero communia, ut qui et quae. Dicimus enim, qui vir, qui viri; quae mulier, quae mulieres. Sunt pronomina tota singularia ut meus, tuus; tota pluralia, ut noster, vester. Figura etiam in pronominibus duplex est; aut enim simplicia sunt pronomina, ut quis; aut composita, ut quisquis. Nam composita pronomina secundum formam nominis ex ea parte declinantur qua pronomen finitur casus nominativi; cujus rei exempla sunt, ut quisquis, quispiam, aliquis, quisnam; nam idem, quod constat ex [Col. 0636C] duobus corruptis, cum producitur, masculinum pronomen est, cum corripitur, adverbium loci. Personae pronominibus finitis accidunt tres: prima, ut ego; secunda, ut tu; tertia, ut ille. Sed haec prima persona et secunda generis sunt communis; et prima persona in hoc pronomine, cum est numeri singularis, non habet nominativum casum, pluralem habet. Casus item pronominum sex sunt, quemadmodum nominum: nominativus, ut hic; genitivus, ut hujus; dativus, ut huic; accusativus, ut hunc; vocativus, o; ablativus, ab hoc. Sunt pronomina quae non per omnes casus declinantur, ut eccum, ecca, ellum, et cujus, cuja, cujum, cujatis, nostratis. Sunt etiam sine nominativo et vocativo, ut sui, sibi, se, a se: haec non sunt numeri communis. Sunt item sine nominativo, ut ego, mei, vel mis, mihi, me, a me. Nullum autem pronomen recipit comparationem, quamvis qualitatem et quantitatem significent. Inter pronomina et articulos hoc interest, quod pronomina ea putantur, quae cum sola sunt, vicem nominis complent, [Col. 0636D] ut quis, ille, iste. Articuli vero cum pronominibus aut nominibus aut participiis adjunguntur; ut hic, hujus, huic, hunc, o, ab hoc; et pluraliter, hi, horum, his, hos, ab his. Haec eadem pronomina articulis, et pro demonstratione ponuntur, ut neuter, uter, omnis, alter, nullus, alius, ambo, uterque. Sunt qui nomina, sunt qui pronomina existimant; ideo quod articuli in declinatione non indigent.

Verbum est pars orationis, cum tempore et persona, sine casu, aut agere aliquid, aut pati, aut neutrum significans. Verbo accidunt septem: qualitas, conjugatio, genus, numerus, figura, tempus, persona. Qualitas verborum in modis et in formis est. Modi autem, ut multi existimant, septem: indicativus, qui est pronuntiativus, ut lego. Imperativus, ut lege. Promissivus, ut legam; sed nos hunc modum non accipimus. Optativus, ut utinam legerem. Conjunctivus, ut cum legam. Infinitivus, ut legere. Impersonalis, ut legitur; sed hunc quidam modum pro genere [Col. 0637A] ac significatione verbi accipiunt. Impersonalis cujus verba in tur exeunt, aut in it, aut in et. Sed quae in tur et in it exeunt, haec ab indicativo oriuntur, ut lego, legitur, contingo, contigit. Quae in et exeunt duas formas habent, quia enim ab indicativo oriuntur; misereor, miseret; alia a se oriuntur, ut taedet, pudet, poenitet; quamvis veteres dixerunt pudeo, taedeo. Qualitas verborum etiam in formis est constituta, quas formas alii verborum generibus, id est, significationibus miscent. Formae igitur Latinae sunt quatuor: nam et his Graeca lingua deficit. Perfecta, meditativa inchoativa, frequentativa. Perfecta, ut lego. Meditativa, ut lecturio. Frequentativa, ut lectito. Inchoativa, ut fervesco, calesco; sed frequentativa semper primae conjugationis sunt; inchoativa verba non per omnia tempora declinantur, quia quae inchoantur, praeteritum tempus non habent, quia oriuntur a neutralibus verbis. Sunt etiam frequentativa de nomine venientia, ut patricat, crocitat. Sunt [Col. 0637B] quasi diminutiva, quae a perfecta forma veniunt, ut sorbillo, sigillo. Sunt autem sine origine perfectae formae, ut potisso, vacillo; et frequentativa saepe in tres gradus deducunt verbum, ut curro, curso, cursito; saepe in duos tantum, ut nolo, nolito. Sunt verba inchoativis similia, quae inchoativa non esse, tempore praenoscimus, ut compesco, compescui. Sunt item alia inchoativa, quae perfecta veniunt, ut horreo, horresco. Sunt quae originem non habent, ut consuesco, quiesco. Conjugationes verbis accidunt tres: prima, in a; secunda, in e, tertia, in i. Prima est quae in indicativo modo, tempore praesenti, numero singulari, secunda persona, verbo activo et neutrali a productam amat, aut novissimam litteram passivo, communi et deponenti, aut novissimam syllabam, ut voco, vocas, vocor, vocaris; et futurum tempus ejusdem modi, in bo et in bor syllabam mittit, ut voco, vocabo, vocor, vocabor. Secunda est, quae in indicativo modo, tempore praesenti, numero singulari, secunda persona, verbo activo et neutrali e productam [Col. 0637C] habet, aut novissimam litteram, passivo, communi et deponenti, aut novissimam syllabam, ut moneo, mones, moneor, moneris; et futurum tempus ejusdem modi, in bo et in bor syllabam mittit, ut moneo, monebo, moneor, monebor. Tertia est quae in indicativo modo, tempore praesenti, numero singulari, secunda persona, verbo activo et neutrali, i litteram interdum productam, interdum correptam habet, aut novissimam litteram passivo, communi et deponenti e correptam habet, aut i productam, aut novissimam syllabam, ut lego, legis, legor, legeris; ausdio, audis, audior, audiris; et futurum tempus ejusdem modi in am syllabam mittit, vel in ar, ut lego, legam, legor, legar; audio, audiam, audior, audiar; et altera species tertiae conjugationis quae i producta enuntiatur, hanc nonnulli quartam esse conjugationem putant; quod futurum tempus in am et in bo, in ar et in bor mittit rite syllabam; ut servio, serviam, servibo; vincio, vincis, vinciam, vincibo, vincior, [Col. 0637D] vinciris, vinciar, vincibor: quod quidam refutantes negant in bo et in bor rite exire posse tertiam conjugationem, nisi in eo verbo, quod prima persona indicativi modi, temporis praesentis, numeri singularis, e aut o habuerint, ut eo, queo, eam, queam, ibo, quibo; et passivo, queor, quear, quibor, et si qua sunt similia. Genera verborum, quae ab aliis significationes dicuntur, quinque sunt: activa, passiva, neutra, communia, deponentia. Activa sunt quae o littera terminantur, et accepta r faciunt ex se passiva, ut lego, legor. Passiva sunt quae in r littera terminantur, et ea amissa, redeunt in activa, ut legor, lego. Neutra sunt, quae o littera terminantur, et accepta r littera, Latina non sunt, ut sto, curro. Sunt etiam neutra, quae i littera terminantur, ut odi, novi, coepi, memini. Sunt item quae um syllaba desinunt, ut sum, prosum; item quae in et exeunt, et impersonalia dicuntur, ut pudet, poenitet, taedet; sed haec et similia defectiva existimanda sunt. Sunt praeterea neutro [Col. 0638A] passiva, ut audeo, ausus sum, gaudeo, gavisus sum, soleo, solitus sum. Deponentia sunt, quae r littera terminantur, et ea amissa, Latina non sunt, ut conficior, convertor. Communia sunt, quae r littera terminantur, et in duas formas cadunt, agentis et patientis, ut scrutor, criminor. Dicimus enim, scrutor te, et scrutor a te; criminor te, criminor a te. Sunt verba extra hanc regulam, quae inaequalia dicuntur, ut soleo, facio, fio, fido, audeo, gaudeo, vescor, feror, medeor, edo, volo, nolo. Sunt quae non rite declinari possunt, ut cedo, ave, faxo, is, infit, inquam, quaeso, aio. Sunt item monosyllaba, quae etiam contra regulam producta sunt, ut sto, do, flo. Similiter verba incertae significationis, tondeo, lavo, fabrico, punio, numero, munio, partior, populor, assentior, adulor, luctor, auguror; haec enim omnia verba in o et in r litteras finiuntur, et his verbis tempora participiorum accidunt pene omnia. Sunt item verba quae componere possunt, ut pono, traho, repono, retraho. [Col. 0638B] Sunt quae non possumus, ut aio, quaeso. Numeri verbis accidunt duo: singularis et pluralis. Singularis, ut lego; pluralis, ut legimus. Item secundum quosdam dualis, ut legere. Figurae verborum duae sunt; aut enim simplicia sunt verba, ut scribo; aut composita, ut describo. Componuntur et verba quatuor modis, ut caeterae partes orationis, ut repono, sufficio, reficio, incipio, suspendo. Sunt verba composita quae simplicia fieri possunt, ut repono, distraho; sunt quae non possunt, ut suspicio, compleo. Tempora verbis accidunt tria: praesens, praeteritum, et futurum. Praesens, ut lego; praeteritum, ut legi; futurum, ut legam, sed praeteriti temporis differentiae sunt tres: imperfecta, perfecta, plusquam perfecta. Imperfecta, ut legebam; perfecta, ut legi; plusquam perfecta, ut legeram. Ergo in declinatione verborum numeramus: praesens, praeteritum imperfectum, praeteritum perfectum, praeteritum plusquam perfectum et futurum, Personae verbis accidunt tres: prima, secunda, tertia. Prima est, quae dicit, ut lego. [Col. 0638C] Secunda, cui dicitur, ut legis. Tertia, de qua dicitur, ut legit. Sed prima persona non indiget casu, sed admittit plerumque nominativum, ut verberor innocens, servio liber. Secunda persona trahit nominativum, ut verberaris innocens, servis liber. Tertia persona trahit nominativum, ut verberatur innocens, servit liber. Quinetiam verba impersonalia quae in tur exeunt, casui serviunt dativo et ablativo, ut geritur a te, vel illi; licitur mihi, tibi, illi. Quae in it exeunt, casui deserviunt dativo, ut contingit mihi, tibi, illi; quae in el exeunt, ea modo accusativo casui serviunt, ut libet mihi, tibi, illi; decet me, te, illum. Sunt verba praeterea quorum alia genitivi casus formulam servant, ut misereor mei, tui, sui; reminiscor mei, tui, sui; alia dativo, ut maledico tibi, suadeo tibi; alia accusativi, ut accuso illum, invoco istum; alia ablativi, ut discedo ab illo; avertar ab illo; alia septimi casus, ut fruor te, potior auro. Communia verba indicativi temporis, primae personae aut e, aut i, aut [Col. 0638D] u, aut o, habent. Si autem vocalem aut o litteram non habuerint, exceptis f k et q, caeteras omnes Latinas accipiunt consonantes: e, ut sedeo; i, ut inanio; u, ut ruo; b, bibo; c, voco; d, vado; g, lego; h, traho; l, pello; m, amo; n, cano; p, scalpo; r, curro; s, lasso; t, plecto; x, nexo. In his accidunt i et u, pro consonantibus, ut adjuvo; nam triumpho, per p et h scribitur. Ko litterae non praeponitur. Item q, f, m, n, o, litterae praeponi non potest. Sunt verba defectiva alia per modos, ut cedo; alia per formas, ut facesso; alia per conjugationem, ut adsum; alia per genera, ut audeo; alia per numeros, ut saxo; alia per figuras, ut impleo; alia per tempora, ut sero; alia per per personas, ut cedo, edo, facesso, adsum, soleo, faxo. Verba quoque impersonalia cum per omnes modos declinari possunt, inveniuntur quaedam defectiva, ut libet, miseret.

Adverbium, est pars orationis, quae adjecta verbo significationem ejus aut complet, aut minuit, ut jam [Col. 0639A] faciam, vel, non faciam. Adverbia aut a se nascuntur, ut heri, hodie, aut ab aliis partibus orationis veniunt. Veniunt aut a nomine appellativo, ut doctus, docte, a proprio nomine, ut Tullianus, Tulliane; a pronomine, ut meatim, tuatim; a verbo, ut cursim, strictim; a nomine et verbo, ut pedetentim; a participio, ut indulgens, indulgenter. A nomine venientia aut in a exeunt, ut una; aut in e productam, ut docte; aut in correptam, ut rite; aut in i, ut vesperi: aut in o productam, ut falso: aut in o correptam, ut modo; aut in u, noctu; aut in el, ut semel; aut in m, ut strictim: aut in r, ut breviter; aut in s, ut funditus. Adverbia quae in e exeunt produci debent, praeter illa quae aut non comparantur, ut rite, aut comparationis regulam non servant, ut bene, male; faciunt enim, bene, melius, optime; male, pejus, pessime; aut ea quae a nomine verbove veniunt, ut impune, saepe, caeterum, facile et difficile. Quaedam adverbia ponuntur, quae nomina potius dicenda sunt esse pro adverbiis posita, ut est, torvum clamat, horrendum [Col. 0639B] resonat Ergo adverbia quae in e productam exeunt ab eo nomine veniunt quod dativo casu o littera terminatur; ut huic docto, docte. Quae in r exeunt, ab eo nomine veniunt quod dativo casu in i litteram terminantur, ut huic agili, agiliter. Contra hanc regulam multa saepius usurpavit auctoritas; nam, ut diximus, quaedam in dativo casu permanent, et adverbia faciunt, ut falso, sedulo; quaedam multa contra faciunt, ut huic duro, non dure, sed duriter. Adverbio accidunt tria significatio, comparatio, et figura. Significatio adverbiorum in hoc cernitur, quia sunt adverbia loci, ut hic; temporis, ut hodie, nuper; numeri, ut semel, bis; negandi, ut non; affirmandi, ut etiam, quin; demonstrandi, ut en, ecce; optandi, ut utinam; hortandi, ut eia; ordinis, ut deinde; interrogandi, ut cur, quamobrem; similitudinis, ut quasi, ceu; qualitatis ut docte, pulchre; quantitatis, ut parum, multum; dubitandi, ut forsitan, fortasse; personalia, ut mecum, tecum, nobiscum, vobiscum; vocandi, [Col. 0639C] ut heus; respondendi, ut hem; separandi, ut seorsum; jurandi, ut aedepol; Castor, hercle, medius fidius; eligendi, ut potius, imo, congregandi, ut simul, una, pariter; prohibendi, ut ne; eventus, ut forte aut fortuitu; comparandi, ut magis, tam. Sunt etiam infinita, ut ubi; quaedam finita, ut hic, modo. Adverbia loci duas formas habent: in loco et ad locum. In loco, ut intus, foris; ad locum, ut intro, foras. Dicimus enim intus sum, foris sum, intro eo. Adjiciunt quidam de loco, ut intus exeo, foris venio. Adjiciunt etiam quidam per locum, ut hac, illac, istac, heus et heu. Interjectiones multi non adverbia putaverunt, ideo quia non semper haec subsequuntur verbum. Comparatio accidit adverbio, quia hic quoque comparationis gradus sunt tres: positivus, ut docte, comparativus, ut doctius, superlativus ut doctissime. Et cum adverbia quoque sunt, quae per omnes gradus ire non possunt, ideo his ad augendam significationem pro comparativo et superlativo, magis et maxime conjungimus, ad minuendum, minus et minime. [Col. 0639D] Quemadmodum enim comparantur, ita et diminuuntur adverbia a positivo, ut primum, primule, longe, longule. A comparativo, ut melius, meliuscule, longiuscule. A superlativo vel nulla exempla, vel rara sunt. Figurae adverbiorum duae sunt: aut enim simplicia sunt adverbia, ut docte, prudenter, aut composita, ut indocte, imprudenter. Componuntur etiam adverbia modis quatuor. Sunt autem multae dictiones dubiae inter adverbia et nomen et pronomen, et verbum et participium, et conjunctionem et praepositionem, ut falso, quo, pone, profecto, cum, propter, heu. Quaedam autem horum accentu discernimus, quaedam sensu. Sunt adverbia loci, quae imprudentes putant nomina: in loco, ut Romae sum; de loco, ut Roma venio, ad locum, ut Romam vado. His praepositio non apponitur, quae provinciis, locis, regionibusve adjici solent; ideo, quia de significatione nominis non recedunt, ut, de Africa venio, Siciliam pergo, in Italia sum. Praeponitur separatim adverbiis non applicabiliter, [Col. 0640A] quamvis legimus derepente, desursum, desubito, exinde et abusque, et dehinc. Sed haec tanquam unam partem orationis sub uno accentu pronuntiabimus.

Participium est pars orationis, dicta quod partem capit nominis, et partem verbi; recipit enim a nomine genera et casus, a verbo tempora et significationes, ab utroque numerum et figuram. Participio accidunt sex: genus, casus, tempus, significatio, numerus et figura. Genera participiis accidunt quatuor: masculinum, ut lectus; femininum, ut lecta; neutrum, ut lectum; commune, ut legens. Casus totidem sunt participiorum quot nominum; nam per omnes casus etiam participia declinantur. Tempora participiis accidunt tria: praesens, praeteritum et futurum, ut luctans, luctatus, luctaturus. Significationes participiorum a generibus verborum sumuntur. Veniunt enim participia a verbo activo duo, praesentis temporis et futuri, ut legens, lecturus. A passivo duo, praeteriti temporis et futuri, ut lectus, legendus. A neutro duo, praesentis temporis et futuri: [Col. 0640B] ut stans, staturus. A deponenti tria: praesens, praeteritum et futurum, ut luctans, luctatus et luctaturus. A communi quatuor: praesens, praeteritum et duo futura, ut criminans, criminatus, criminaturus et criminandus. Inchoativa participia praesentis temporis sunt tantum, ut horrescens, calescens, tepescens. Defectiva interdum alicujus temporis sunt, ut soleo, soles, solitus; interdum nullius, ut ab eo verbo quod est memini nullum participium reperitur. Interdum a non defectivo verbo, participia defectiva sunt, ut ab eo verbo quod est studeo, studens, futurum tempus non habet. Ab impersonali verbo participia nisi usurpata fuerint, non veniunt. Numerus participiis accidit uterque: singularis, ut hic legens; pluralis, ut hi legentes. Item figura participiorum duplex est: aut enim simplicia sunt participia, ut scribens; aut composita, ut describens. Componi etiam participia quatuor modis possunt. Sunt nomina speciem participiorum habentia, ut comatus, galeatus, quia a verbo [Col. 0640C] non veniunt, non sunt participiis applicanda, ex quibus sunt etiam illa quae cum participia videntur, verborum tamen significatione privata sunt, ut pransus, coenatus, placita, nupta, triumphata, regnata; nam prandeor, coenor, placeor, nubor, triumphor, regnor, non dicuntur. Sunt alia participia quae, accepta praepositione, et a verbis et a participiis recedent, ut innocens; nam noceo dicitur, innoceo non dicitur. Sunt alia participia defectiva, quae per omnia tempora ire non possunt, quae a verbo veniunt, ut ceptus, arguendus. Sunt veluti participia, quae a verbo veniunt, et quia tempus non habent, nomina magis quam participia judicantur, ut est furibundus, ludibundus, moribundus. Sunt multa participia eadem et nomina, ut passus, visus, cultus, sapiens, indulgens: quae tamen et casibus discrepant, et temporibus dignoscuntur, et comparata mutantur. Sunt participia quae accepta comparatione fiunt nomina, ut acceptus, incensus, acceptior, incensior. Adverbia de participiis fieri posse, nonnulli negant, sed hos [Col. 0640D] plurimae lectionis revincit auctoritas.

Conjunctio est pars orationis annectens ordinansque sententiam. Conjunctioni accidunt tria: potestas, figura et ordo. Potestas conjunctionum in quinque species dividitur. Sunt enim copulativae, disjunctivae, expletivae, causales et rationales. Copulativae sunt haec et, que, ac, atque, at, ast. Disjunctivae autem, ne, vel, nec, an, neque. Expletivae, quidem, equidem, saltem, videlicet, quanquam, quamvis, quoque, autem, porro, licet, tamen. Causales, si, etsi, etiamsi, siquidem, cum, quandoquidem, quinetiam, quamvis, sin, seu, sive, nam, neque, si, nisi, si enim, enim ne, sed, interea, quamobrem, praesertim, item, itemque; caeterum, alioquin, praeterea. Rationales: ita, itaque, enimvero, quare, quia, quapropter, quoniam, quoniam quidem, quippe, ergo, ideo, igitur, scilicet, propterea. Figurae conjunctionum duae sunt: simplex, ut nam; composita, ut namque. Ordo conjunctionum in hoc est, quia aut sunt praepositivae praepositiones, ut at, ast; aut subjunctivae, [Col. 0641A] ut quae; aut communes, ut ergo, igitur. Sunt etiam dictiones quas incertum est utrum conjunctiones, an praepositiones, an adverbia nominemus, quae tamen omnes sensu facile discernuntur, nam et conjunctiones pro aliis conjunctionibus positae inveniuntur potestate mutata.

Praepositio est pars orationis, quae, praeposita aliis partibus orationis, significationem earum aut complet, aut mutat, aut minuit. Nam aut nomini praeponitur, ut invalidus; aut pronomini praeponitur, ut per me; aut supponitur, ut mecum, tecum, nobiscum, vobiscum, aut verbum praecedit, ut praefero; aut adverbium, ut expresse; aut participium, ut praecedens; aut conjunctionem, ut absque; aut semet, ut circumcirca. Praepositiones aut casibus serviunt aut loquelis, aut ejus casibus et loquelis conjuguntur, ut di, dis, re, se, an, con. Dicimus enim, diduco, distraho, recipio, secubo, amplector, congredior. Separantur, ut apud, penes. Conjunguntur et separantur caeterae omnes, ex quibus in et con praepositiones si ita compositae [Col. 0641B] fuerint, ut eas statim s vel f litera consequatur plerumque producantur, ut insula, insula, consilium, confessio.

Praepositioni accidunt solummodo casus. Casus namque in praepositionibus duo sunt, accusativus et ablativus. Aliae enim praepositiones accusativo casui praeponuntur, aliae ablativo, aliae utrique casui. Accusativi casus praepositiones haec sunt; ad, apud, adversum, cis, circa, citra, circum, contra, erga, extra, intra, inter, infra, juxta, ob, pone, per, prope, propter, secundum, post, trans, ultra, praeter, supra, usque, penes. Dicimus enim ad patrem, apud villam, ante aedes, adversum inimicos, cis Rhenum, citra forum, circum vicinos, circa templum, contra hostem, erga propinquos, extra terminos, inter naves, intra moenia, infra tectum, juxta macellum, ob augurium, pone tribunal, per parietem, prope fenestram, propter amnem, secundum fores, post tergum, trans ripam, ultra fines, praeter officium, supra coelum, usque Oceanum, penes [Col. 0641C] arbitros. Ex his, ad et apud, cum unius casus sint, diverso modo ponuntur. Dicimus enim: Ad amicum vado, apud amicum sum; non enim dicitur recte: Apud amicum vado, ad amicum sum. Usque praepositio plurimis non videtur, quia sine aliqua praepositione proferri non solet, unde adjungitur utrique casui, pro qualitate praepositionis ejus cui fuerit copulata, ut usque ad, et usque ab.

Ablativi casus praepositiones sunt haec: a, ab, abs, cum, coram, clam, de, e, ex, pro, prae, palam, sine, absque, tenus. Dicimus enim, a domo, ab homine, abs quolibet, cum exercitu, coram testibus, clam custodibus, de foro, e jure, ex praefectura, pro clientibus, prae timore, palam omnibus, sine, labore, absque injuria, tenus pube; sed haec praepositio propter euphoniam subjicitur, et facit pubetinus. Clam praepositio casibus servit ambobus. Utriusque casus praepositiones [Col. 0642A] sunt haec, in, sub, super et subter. Quarum in et sub, tunc praepositiones accusativi casus sunt, cum adversum vel ante significant, ut ibat in Eurialum et sub ipsum Arcturum, id est a te. Tunc ablativi casus, cum vim recte retinent, nec pro accusativis praepositionibus ponuntur. Item accusativi casus sunt, cum ad locum vel nos, vel quoslibet, vel ire, isse, ituros esse significamus, cujus rei exempla sunt haec: In, accusativi casus, ut itur in antiquam silvam. In, ablativi casus ut, Stans cessa in puppi. Sub accusativi casus, ut Postesque sub ipsos Nituntur gradibus. Sub, ablativi casus ut:

Arma sub adversa posuit radiantia quercu.

Subter vero et super, cum accusativo casu naturaliter praeponuntur, et ablativo casui tum plerumque junguntur, ut Gemina sub arbore sidunt. Et:

Ferre juvat subter densa testudine casus.

Quanquam multi sint qui non putant praepositiones ambiguas esse, nisi duas, in et sub. Caeterae [Col. 0642B] super et subter, cum locum significant, ablativo junguntur figurate. Extra quam formam super praepositio, cum de significat, hoc est mentionem de aliquo fieri tentat, ablativi casus est tantum, ut:

Multa super Priamo rogitans, super Hectore multa

Separatae praepositiones acuuntur conjunctae casibus, aut loquelis, cum suam saepe commutant, et communes fiunt. Praepositiones autem ipsae verba corrumpunt, ut conficio; autipsae corrumpuntur, ut suffero; aut et corrumpunt, corrumpuntur, ut suscipio. Antiqui praepositiones et genitivo casui conjungebant, ut curruum tenus, vel currum. Item post et ante et circum, utrisque casibus adjunctas invenimus. Sed scire nos convenit praepositiones vim suam tunc retinere, cum praeponuntur: suppositas vero et significationem suam et vim nominis et legem propriam non habere. Separatae praepositiones separatis praepositionibus non cohaerent, et adverbia faciunt, si quando illas non sequitur casus. Sunt qui putant accidere praepositioni [Col. 0642C] et figuram et ordinem. Figuram, quia sunt praepositiones simplices, ut ab; compositae, ut absque. Ordinem, quia sunt praepositiones praepositivae, ut sine; subjunctivae, ut tenus. Sed haec nos et similia in his numeramus quae inaequalia nominantur.

Interjectio est pars orationis interjecta aliis partibus orationis ad exprimendum animi affectus, aut metuendi, ut hei, aut optantis, ut o, aut dolentis, ut heu, aut laetantis, ut evax. Sed hanc adverbiis Graeci applicant, quod ideo Latini non faciunt, quia hujuscemodi voces non statim subsequitur verbum. Licet autem pro interjectione etiam alias partes orationis singulas pluresve supponere, ut nefas, pronefas. Accentus interjectionum certi esse non possunt, ut vere in aliis vocibus, quas inconditas invenimus.


Libelli de octo partium orationis finis.




[Col. 0641]
DE ARITHMETICIS NUMERIS LIBER.



I. DE NUMERIS.
[Col. 0641D]

Numerus est multitudo ex unitatibus constituta; nam unio semel, non potest esse numerus. Arithmetica autem est disciplina numerorum. Graeci enim numerum vocant. Numeri disciplinam apud Graecos primum Pythagoram perhibent conscripsisse, ac deinde a Nicomacho diffusius esse dispositam. Cum apud Latinos primum Apuleius, deinde Boetius transtulerunt. Numero, nummus nomen dedit, et a sui frequentatione vocabulum ei indidit. Unus, a Graeco nomen trahit: Graeci enim unum, dicunt. Sic duo et tres, quos illi et appellant. Quatuor vero, a figura [Col. 0642D] quadrata nomen sumpsit; sic et reliqua numerorum nomina a Graeca lingua etymologiam trahunt. Datum est nobis etiam ex aliqua parte sub numerorum consistere disciplina, quando et horas per eam discamus, quando de mensium circulis disputamus. Quo etiam spatium redeuntis anni agnoscimus: per numerum siquidem, ne eum confundamus, instruimur. Tolle numerum in rebus, et omnia pereunt. Adime saeculo computum, et cuncta ignorantia caeca complectentur, nec differri possunt a caeteris animalibus, qui calculi nesciunt rationem. Divisio numerorum de paribus et imparibus est. Numerus siquidem dividitur in paribus et in imparibus. Par numerus [Col. 0643A] dividitur in his pariter: Par pariter, impar, impariter. Par, impar numerus, dividitur in his: Primum et simplum, secundum et compositum, tertium mediocrem, [Col. 0644A] qui quodammodo primus et compositus. At videamus ordinem et figuram numerorum.
[Col. 0643] [Table: 5Kb]

[Col. 0643A] Distat enim inter sextuplum et sescuplum; nam sextuplum de multiplici genere, ubi minor a majore sexies habetur. Sescuplum vero, de superparticulari genere, ubi minor a majore totus cum sua altera idem dimidia habetur.



II. DE DIVERSIS SPECIEBUS NUMERORUM.

Plures igitur species numerus habet, sed tamen omnes ab una origine nascuntur, quia:

Aut cardinales sunt numeri (ut jam diximus) veluti unus, duo, tres, quatuor, quinque, sex, septem, et caeteri juxta hunc ordinem;

Aut ordinales, velut primus, secundus, tertius, quartus, quintus, sextus, septimus, et caeteri;

[Col. 0643D] Aut adverbiales, ut semel, bis, ter, quater, quinquies, sexies, septies, octies, nonies, et reliqui;

Aut dispertivi, ut singuli, bini, terni vel trini, quaterni, quini, seni, septini, octoni, et caeteri;

Aut ponderales, ut simplum, duplum, triplum, quadruplum, quintuplum, et caeteri;

Aut denuntiativi, ut solus, alter, vel alius.

Insuper vero ad alios numeros revertere.

Sunt item numeri multiplicativi, ut simplex, duplex, triplex, quadruplex, quintuplex, sextuplex, septuplex, octuplex, et caeteri.

Sunt item adverbialiter prolati, ut simpliciter, dupliciter, tripliciter, quadrupliciter, quintupliciter, sextupliciter, et reliqui.

Sunt et aliae species derivatorum numerorum, a superioribus derivatae veluti est singularis, dualis, ternarius, quaternarius, quinarius, senarius, septenarius, octonarius, novenarius, denarius, undenarius, duodenarius, et caeteri his similes. Potest etiam in [Col. 0644A] adjectivo hic modus numerandi perduci, veluti, ternaria ternarium, quaternaria quaternarium, quinaria quinarium, senaria senarium, septenaria septenarium, octonaria octonarium, novenaria novenarium, denaria denarium, undenaria undenarium, duodenaria duodenarium, atque in hunc modum caeteri.

Item quae ex asse componuntur: Assis; dussis rarum, vel dipondius; tressis, quadrassis, quinquassis, sexis, septussis, octussis, nonussis, dessis vel decussis vigessis, trigessis, quadragessis, quinquagessis, sexagessis, septuagessis, octuagessis, nonagessis, centussis. Post quem numerum (teste Varrone) non componuntur cum asse numeri.

Item, nomina unciarum, ut deunx, dextans, dodrans, [Col. 0644D] bessis vel besse, septunx, quinqunx vel quincunx, triens, quadrans, sextans, sexcunx, sextula, libra.

Item, a libra composita, ut bilibris, trilibris, quadrilibris, et similia alia.

Item, ab anno derivata, ut Anniculus vel annuus, biennis, triennis, quadriennis, quinquennis, et his similia.

Item, a mense composita: Bimus, trimus, quadrimus, etc.; bimulus, etc.; bimestre, trimestre, quadrimestre, etc.

Item, a pede composita: Bipes, tripes, quadripes vel quadrupes, etc.; bidepalia, tridepalia, quadrupedalia, etc.; novempedalia, decempedalia, centipedalia, etc.

Item, a capite composita: Biceps, triceps, quatriceps, centiceps, etc.

Item, a faria composita, ut bifaria, trifaria, quadrifaria, quinquefaria, etc.; multifaria, etc. Etiam bifariam, trifariam, quadrifariam, quinquefariam, etc., [Col. 0645] multifariam, et his similia.

Item, a die composita: Biduum, triduum, quatriduum, et his similia.

Item, a corpore composita: Bicorpor, tricorpor, et his similia.

Item, a patens composita: Bipatens, tripatens, et caetera his similia.

Item a parte composita: Bipartiens, tripartiens, quadripartiens, quinquepartiens etc. Etiam Bipartitus, bipartita, bipartitum; tripartitus, tripartita, tripartitum; quadripartitus, quadripartita, quadripartitum; quinquepartitus, quinquepartita, quinquepartitum, et his similia.

Item a lingua composita: Bilinguis, trilinguis, quadrilinguis, quinquelinguis, centilinguis, et similia.

Item a via composita: Bivium, trivium, quadrivium, multivium, etc.

Item a fide composita: Bifidum, trifidum, quadrifidum, et his similia. Etiam Bifidus, bifida; trifidus, trifida; quadrifidus, quadrifida, et similia.

Item a sulco composita: Bisulcus, trisulcus, et similia. Item a gemino composita: Geminus, tergeminus, centigeminus, etc.

Item a manu composita: Unimanus, centimanus, et similia. Item a digito composita: Bid gitus, tridigitus, etc., sedigitus, et similia.

Item ab oculo composita: Monoculus, binoculus, centoculus, milloculus, et his similia. Item a forma composita: Uniformis, biformis, triformis, quadriformis, et his similia.

Item a viro composita: Duumvir, triumvir, quinquevir, sextumvir, septemvir, decemvir, centumvir, et similia; est unus ex duobus viris, unus ex tribus viris, unus ex quinque viris, unus ex septem viris, unus ex decemviris, etc. Dignitas quaedam est inter homines qui reipublicae inserviunt. Etiam in plurali: Duumviri, triumviri, sextumviri, decemviri, et caeteri. Item ab angulo composita: Triangulum, quadrangulum, quinquangulum, sexangulum, et similia. Item: Dinummus, trinummus, etc. Item: Diobolaris, triobolaris, etc. Item: Bigae, trigae, quadrigae, et similia. Item: Bijugus et bigatinum, trijugum, quadrijugum, et similia. Item: Bigamus, trigamus, et similia.



III. PYTHAGORICA MENSA SIVE ABACUS NUMERANDI.
[Col. 0645] [Table: 10Kb] [Table: 8Kb]


IV. NUMERALES LITTERAE.
[Col. 0647]

Septem litterae in alphabeto sunt, quae dinumerationibus inserviunt, scilicet:


I V X C L D M;

aut hae, quod idem est,


i v x c l d m.

Quarum litterarum valor talis est:

I vel i valet Unum 	1
V valet Quinque 	5
X valet Decem 	10
L valet Quinquaginta 	50
C valet Centum 	100
D valet Quingenta 	500
M valet Mille 	1000

Hae autem litterae, non modo valent pro unitatibus [Col. 0648] et denariis et centuriis, ut hic vides: sed etiam pro millenariis, ut sequitur, linea tamen superposita: quoniam

I valet Unum Mille 	1000
V valet Quinque millia 	5000
X valet Decem milla 	10000
L valet Quinquaginta millia 	50000
C valet Centum millia 	100000
D valet Quingenta millia 	500000
M valet Millies mille 	1000000

Quare nonnulli eumdem numerum sic notabant MM.

Sic ex istis septem litteris, potest quivis dinumerationem discrete in infinitum ducere.




[Col. 0647]
DE COMPUTO DIALOGUS. (C)*

[Col. 0647] Augustinus dixit de quatuor divisionibus scripturae: Quatuor necessaria sunt in Ecclesia Dei: Canon divinus, in quo narratur et praedicatur vita futura; Historia, in qua rerum gesta narrantur; Numerus, in quo facta futurorum et solemnitates divinae dinumerantur; Grammatica, in qua verborum scientia intelligitur. Igitur quatuor sunt partes Scripturae: Canon divinus, Historia, Numerus, Grammatica. Istae autem divisiones sunt quasi Scripturae quatuor fundamenta. Isidorus in Computi laude dicit: Ratio numerorum contemnenda non est. In multis locis sanctarum Scripturarum, quantum mysterium habet, elucet. Non enim frustra in laudibus Dei dictum est: Omnia in mensura et numero et pondere fecisti. Senarius namque numerus, qui partibus suis perfectus [Col. 0648] est, perfectionem mundi quadam numeri sui significatione declarat. Similiter et quadraginta dies, quibus Moses et Elias et ipse Dominus jejunaverunt, sine numerorum cognitione non intelliguntur. Sic et alii in Scripturis sacris numeri existunt, quorum figuras non nisi noti hujus artis scientiae solvere possunt. Datum etiam nobis est, ex aliqua parte sub numerorum consistere disciplina, quando mensium curricula disputamus, quando anni spatium redeuntis per numerum agnoscimus. Per numerum siquidem ne confundamur, instruimur. Tolle numerum a rebus omnibus, et omnia pereunt. Adime saeculo computum, et omnia caeca ignorantia complectitur. Nec differri possunt a caeteris animalibus, qui calculi nesciunt rationem.

[Col. 0649A] DISCIPULUS: Haec ergo ratio numerorum unde primum processit, scire nos cupimus.

MAGISTER: A Deo scilicet, quia omnis sapientia et scientia a Domino Deo est, ex quo facta sunt omnia.

D. Dic ergo quando primum inventa est ista ratio?

M. Ex illo tempore ex quo factae sunt creaturae, hoc est ab origine saeculi. Tunc enim primum numerus initiavit; sicut in Genesi legitur: Et factum est ves ere et mane dies unus. Tunc ergo dixit de nocte et die, quando dixit vespere, id est nox; et mane, id est dies. De numero autem dixit, quando dixit, dies unus, sic secundus, sic tertius, sic quartus, sic quintus, sic sextus, sic septimus. Iterum de numero dixit Deus, quando dixit de sole et luna: Et sint in signa et tempora et dies et annos. Quis enim potest intelligere dies et tempora et annos, nisi per numerum? Inde dixit Boethius: Omnia quaecunque a prima rerum natura constructa sunt, numerorum videntur ratione formata. Hoc enim fuit principale exemplar in animo Conditoris. Hinc enim quatuor [Col. 0649B] elementorum multitudo mutuata est, hinc temporum vices, hinc motus astrorum coelique conversio intelligitur. Item Boethius dicit: Proprie ipsa natura numerorum, omnis astrorum cursus, omnisque astronomica ratio constituta est. Sic enim ortus occasusque colligimus: sic tarditates velocitatesque errantium siderum custodimus; sic defectus et multiplices lunae variationes agnoscimus.

D. Haec igitur ars, hoc est numerus, quod nomen generale habet?

M. Philosophia scilicet, quia omnis sapientia, philosophia nominatur.

D. Quid est philosophia? cujus linguae est?

M. Graecum nomen est, et interpretatur amor scientiae. enim apud Graecos, Latine amor dicitur. vero sapientia vel scientia interpretatur.

D. Philosophia quomodo diffinitur?

M. Isidorus eam sic definivit dicens: Philosophia est rerum humanarum divinarumque cognitio. In hoc [Col. 0649C] exemplo ostenditur quod omnis sapientia, sive divina sive humana, philosophia nuncupatur. Item alia diffinitio philosophiae: Philosophia est divinarum humanarumque rerum, in quantum possibile est, probabilis scientia. Item alia diffinitio philosophiae: Philosophia est ars artium, et disciplina disciplinarum.

D. Quot sunt divisiones philosophiae?

M. Tres, id est, physica, ethica, logica; hoc est, naturalis, moralis, rationalis. Unde Isidorus dicit: Philosophiae species tripartita est. Una autem naturalis, quae Graece , hoc est physica, in qua naturae inquisitio disseritur; altera vero moralis, quae apud Graecos dicitur, hoc est ethica, in qua de moribus agitur; et tertia rationalis, quae Graeco vocabulo appellatur , hoc est logica, in qua disputando quemadmodum in rerum causis vel vitae moribus veritas ipsa quaeratur. In physica igitur, causa quaerendi; in ethica, ordo inveniendi; in logica, ratio intelligendi versatur. Item, sunt ergo tres philosophiae partes, hoc est, tres divisiones sapientiae, Physica, [Col. 0649D] Ethica, Logica. In his etiam tribus generibus philosophiae, eloquia divina consistunt. Nam aut de natura disputare solent, ut in Genesi, et in Ecclesiaste, aut in Proverbiis, et in Epistolis Pauli apostoli, aut in Cantica canticorum, et in Evangeliis, et in aliis multis libris; aut de moribus, aut de superioribus mysteriis coelestibus, hoc est de logica.

D. Quis ergo invenit istas tres partes philosophiae?

M. Physicam invenit Thales Milesius, unus ex septem sapientibus Graecorum. Ethicam invenit Socrates. Logicam invenit Plato philosophus.

D. Ad quam igitur partem de his tribus philosophiae pertinet computus?

M. Ad physicam, sine dubio.

D. Physica vero quot divisiones habet?

M. Quatuor, id est arithmeticam, geometriam, musicam, astronomiam.

D. Arithmetica quid est?

M. Numerabilis ars.

[Col. 0650A] D. Geometrica quid est?

M. Terrae mensuratio.

D. Musica quid est?

M. Modulatio.

D. Astronomia quid est?

M. Astrorum lex.

D. Ex his itaque quatuor divisionibus physicae, id est, naturalis scientiae, quae prima discenda est?

M. Arithmetica procul dubio, quae principium matrisque quodammodo ad caeteras obtinet portionem. Arithmetica enim cunctis prior est, quia hanc ille hujus mundanae molis conditor Deus primum suae habuit ratiocinationis exemplar: ex hac cuncta constituit, hoc est, per numeros omnia elementa constituit et ordinavit.

D. Quis primus invenit numerum apud Hebraeos et Aegyptios?

M. Abraham primus invenit numerum apud Hebraeos, deinde Moses; et Abraham tradidit istam scientiam numeri ad Aegyptios, et docuit eos: deinde [Col. 0650B] Josephus.

D. Quis primus istam scientiam numeri habuit apud Graecos et Latinos?

M. Pythagoras apud Graecos, Apuleius et Boethius apud Latinos; unde Isidorus dicit: Numeri disciplinam apud Graecos primum Pythagoram nuncupant conscripsisse, ac deinde a Nicomacho diffusius esse dispositam; quam apud Latinos Apuleius et deinde Boetius transtulerunt.

D. Quomodo numerus nominatur apud Hebraeos, et Chaldaeos, et Syros, et Macedones?

M. Vocatur Nonnan apud Hebraeos, Chaldaeos et Syros. Apud Macedones calculus. Calculator nomen accepit a calculis, id est lapillis minutis, quos antiqui in manu tenentes componebant numerum. Apud alios Graecos cyclus, vel rhythmus; apud Aegyptios latercus, inde laterculus diminutive dicitur, et rima, unde rimarii appellantur.

D. Illud nomen quod dicitur numerus, simplexne [Col. 0650C] est, an compositum?

M. Compositum, scilicet ex duobus corruptis. Nume enim ex eo nomine quod est nummus venit, rus autem ex eo nomine quod est rivus derivatur. Ex rivo enim nummorum, id est, ex multitudine census qui reddebatur regibus vel imperatoribus, numerus nomen accepit. Unde Isidorus dicit: Nummus numero nomen dedit, et a sui frequentatione vocabulum indidit.

D. Numerus, unde nomen accepit?

M. A Numeria. Hinc Augustinus ait: Numerus a Numeria quadam dea nominatur, cujus sacerdotes retro versis vultibus offerebant, et post oblata munera retro pergebant.

D. Numerus quomodo definitur?

M. Isidorus diffinivit dicens: Numerus est multitudo ex unitatibus constituta. Nam unum, semen numeri esse, non numerum, dicimus. Item alius dicit: Unus, non est numerus, sed ab eo crescunt numeri. Tamen Donatus etiam unum pro numero posuit, dicens: [Col. 0650D] Numerus est singularis, ut, Hic magister. Item Augustinus dicit: Numerus est singularis corporis ac vocis et significationis collectio. Item, Numerus dicitur a numerando, velut supra dictum est, a Numeria dea, quam antiqui dicebant deam esse numeri; sive numerus dicitur, quasi nummorum rivus. Antiqui enim nescientes numerare, ex lapillis sua tempora suosque dies numerabant, in prosperitate candidis, in adversitate nigris. Unde Persius ait:

Hunc, Macrine, diem numera meliore lapillo.

D. Quomodo nominantur numeri ab uno usque ad mille, et myriadas?

M. Sic nominantur:---Unum, duo, tria, quatuor, quinque, sex, septem, octo, novem, decem;---undecim, duodecim, tredecim, quatuordecim, quindecim, sedecim vel sexdecim, septemdecim vel decemseptem, octodecim, novemdecim, viginti;---viginti unum, viginti duo, viginti tria, viginti quatuor, viginti [Col. 0651A] quinque, viginti sex, viginti septem, viginti octo, viginti novem, triginta;---triginta unum, triginta duo, triginta tria, triginta quatuor, triginta quinque, triginta sex, triginta septem, triginta octo, triginta novem, quadraginta;---quadraginta unum, quadraginta duo, quadraginta tria, quadraginta quatuor, quadraginta quinque, quadraginta sex, quadraginta septem, quadraginta octo, quadraginta novem, quinquaginta;---quinquaginta unum, quiquaginta duo, quinquaginta tria, quinquaginta quatuor, quinquaginta quinque, quinquaginta sex, quinquaginta septem, quinquaginta octo, quinquaginta novem, sexaginta;---sexaginta unum, sexaginta duo, sexaginta tria, sexaginta quatuor, sexaginta quinque, sexaginta sex, sexaginta septem, sexaginta octo, sexaginta novem, septuaginta;---septuaginta unum, septuaginta duo, septuaginta tria, septuaginta quatuor, septuaginta quinque, septuaginta sex, septuaginta septem, septuaginta octo, septuaginta novem, octoginta;---octoginta unum, octoginta duo, octoginta tria, octoginta quatuor, [Col. 0651B] octoginta quinque, octoginta sex, octoginta septem, octoginta octo, octoginta novem, nonaginta;---nonaginta unum, nonaginta duo, etc.;---centum, centum et unum, centum et duo, etc.;---ducenta, trecenta, quadringenta, quingenta, sexcenta, septingenta, octingenta, noningenta, mille;---duo millia, tria millia, quatuor millia, quinque millia, sex millia, septem millia, octo millia, novem millia, decem millia.---Sic constat quod decem decies multiplicatus, centum facit. Centum decies multiplicatus, mille facit. Mille decies multiplicatus, myriadam facit. Sic viginti, duas myriadas; et triginta, tres myriadas; et quadraginta, quatuor myriadas; et quinquaginta, quinque myriadas; et sexaginta, sex myriadas; et septuaginta, septem myriadas; et octuaginta, octo myriadas; et nonaginta, novem myriadas; et centum, decem myriadas; bis centum, viginti myriadas; ter centum, triginta myriadas; quater centum, quadraginta myriadas; quinquies [Col. 0651C] centum, quinquaginta myriadas; sexies centum, sexaginta myriadas; septies centum, septuaginta myriadas; octies centum, octuaginta myriadas; nonies centum, nonaginta myriadas; decies centena millia, centum myriadas.

D. Ista nomina numeri quae diximus, per quas notas significantur apud Latinos?

M. Per istas septem notas: hoc est I V X L D C M.

D. Quomodo istae notae significant et multiplicant numeros?

M. Aut simpliciter solae significant, aut compositae.

D. Alia cum aliis, aut multiplicatae per se?

M. Simpliciter significant, sicut est I unus. V sola quinque. X sola, decem. L per se, quinquaginta. C per se, tantum significat centum. D sola, quingentos. M sola, aut cum titulo supra, mille significat.

D. Quomodo autem multiplicatae, per se numerum generant?

M. Veluti I duplicata sic, II duos significat, triplicata, [Col. 0651D] III tres, quadruplicata, IIII quatuor.

D. Quamobrem I unum significat?

M. Quid autem convenientius est quam illa littera, quae minima est litterarum in charactere, ut significaret illum numerum qui minimus est in numeris, hoc est unus. Nulla autem nota apud Latinos multiplicatur plus quam per quatuor vices. Deinde post I sequitur V, quae quinque significat?

D. Ad quid V quinque significat?

M. Quia quinta vocalis est in ordine vocalium; et qualis est in ordine vocalium, talis est in numero. Hinc dicitur de quinta littera, quinque virgulis notata; de X littera, decem. Nec V duplicatur, sed sequente V, I ponitur in numero. Si unum I, fiunt [Col. 0652A] sex; si duo, VII septem; si tres, VIII octo; si quatuor, VIIII novem: plus non crescit. Deinde sequitur X, quae decem significat.

D. Quis ostendit quod X decem significat?

M. Isidorus dicit: Nomina litterarum apud Graecos, et verba componunt, et numeros faciunt. Latini autem numeros ad litteras non componunt, excepta X littera, quae in figura crucem significat, et in numero decem demonstrat. Sequente X, I multiplicatur usque ad XIIII, quod quatuordecim denotat. Deinde sequitur V post X et fiunt XV. Sequente V, multiplicata I quater ita XVIIII, fiunt novemdecim.

D. Viginti quae nota significat?

M. Littera X duplicata. Bis enim decem habet, sic XX propterea dicuntur viginti, quia bis decem genita. Et sic XXX, triginta, ter decem genita.

D. Per qualem notam significantur triginta?

M. Per X ter multiplicatam. Et X non multiplicatur plus quam per tres vices.

D. Quadraginta, per qualem notam significantur?

[Col. 0652B] M. Per X et L.

D. Quadraginta, quare dicuntur? M. Id est quater decem genita. (Omnis enim littera numeralis minus significans, si praecedit, tantum demit de sequenti, quantum in se habet; velut I, II, III, IV pro IIII, V, VI, VII, VIII, VIIII pro IX, X, XX, XXX, XL pro XXXX, ut quidam volunt, L, LX, LXX, LXXX, LXL vel XC pro LXXXX, C, CC, CCC, CD, pro CCCC, D pro CCCCC, DC, DCC, DCCC, CM pro DCCCC, M.)

D. Quae nota significat quinquaginta?

M. Littera L.

D. Quamobrem?

M. Quia numerus principalis in lege Domini est quinquagenarius. Sub illo enim numero cadebat Jubilaeus, hoc est in quinquagesimo anno. Conveniens autem erat ut ille numerus, qui principatum in lege veteri obtinet, hoc est, quinquagenarius, per illam litteram L, quae prima est in illo nomine, quod est lex, significaretur. Sexaginta vero, per L et X, septuaginta, [Col. 0652C] per L et duo XX. Octoginta, per L et tria XXX.

D. Quae nota significat nonaginta?

M. Duae notae significant nonaginta, aut X inter duo L, ut LXL, aut X ante C, ut XC.

D. Quae nota significat centum?

M. Littera C.

D. Quare?

M. Quia prima est in illo nomine, quod est centum. Usus enim erat saepe apud veteres, per primam litteram nomina significare.

D. Unde dicitur centum?

M. A cantu, hoc est circulo, vel a choro cantantium.

Mos enim erat apud veteres, centum homines in choro cantantium habere. Centum ideo a cantu vel a circulo dicitur. C vero duplicata sic CC, significat ducentos; triplicata, CCC, trecentos; quadruplicata, CCCC, quadringentos.

D. Quae nota significat quingentos?

[Col. 0652D] M. Ipsa D littera.

D. Quare?

M. Conveniens autem erat ut in numero prioris litterae, hoc est C, finito, illa littera quae sequitur in ordine litterarum, nempe D, teneret numerum sequentem, hoc est quingentos. Deinde C sequente D, sic DC, sexcentos. Duo CC, sequentes D, sic DCC, septingentos. Ter ducta C, sequente D, sic DCCC, fit octingentos. Quater C multiplicata, sequente D, sic DCCCC, nongentos significat. Mille autem signatur nota M (ut jam diximus), quoniam ipsa est prima littera in hac dictione mille. Mille vero a multitudine procedit, et usque ad centum centena millia pervenit.




[Col. 0653]
DE DIVISIONIBUS TEMPORUM LIBER. (C)*



I. De divisionibus temporis.
[Col. 0653A]

DISCIPULUS. Divisiones temporis quot sunt? MAGISTER: Quatuordecim.

D. Quae?

M. Atomus, momentum, minutum, punctus, hora, quadrans, dies, hebdomada, mensis vicissitudo triformis, annus, cyclus, aetas, saeculum, mundus. Hae itaque divisiones temporis quatuordecim, in solis ascensu et in descensu, et in luna crescente et decrescente inveniuntur; et sic crescunt de minoribus numeri ad majora; hoc est, ab atomis in momentum, a momento in [Col. 0653B] minutum, a minuto in punctum, a puncto in horam, ab hora in quadrantem, a quadrante in diem; a die in hebdomadam, ab hebdomada in mensem, a mense in tempus, a tempore in annum, ab anno in cyclum, a cyclo in aetatem, ab aetate in saeculum, a saeculo in mundum; deinde plenitudo dicitur mundus. Has autem quatuordecim divisiones temporis Isidorus in libro Etymologiarum quinto et decimo tertio ostendit, dicens: Tempora dicta sunt eo quod dividuntur atomis, momentis, minutis, punctis, horis, diebus, quadrantibus, hebdomadibus, mensibus, temporibus, annis, lustris, aetatibus, saeculis, omnia mortali in mundo ut et curricula temperentur.

D. Quomodo crescunt majores numeri de minoribus?

M. Sic crescunt. Quingenti sexaginta quatuor atomi unum momentum efficiunt. Quatuor momenta unum minutum faciunt. Decem minuta, unum punctum. Quinque puncti in luna horam faciunt. Sex horae quadrantem complent. Quatuor quadrantes [Col. 0653C] unum diem complere videntur. Septem dies hebdomadam faciunt. Quatuor septimanae unum mensem faciunt (sed talem mensem qui habet dies viginti octo, sicut est Februarius; illi autem quatuor menses qui triginta dies habent, sicut Aprilis, Junius, September, November, quatuor hebdomadas habent, et duos dies; illi vero alii septem menses, id est, Januarius, Martius, Maius, Julius, Augustus, October et December, qui triginta et unum diem habent, quatuor hebdomadas habere videntur et tres dies; et sic duodecim menses in anno colliguntur, quinquaginta duae hebdomadae et unus dies: quando autem bissextus quarto quovis anno fuerit, tunc habet annus duas et quinquaginta hebdomadas, et duos dies). Tres autem menses unum tempus efficiunt: quod tempus, vicissitudo triformis dicitur, quia tres menses unumquodque tempus habet de quatuor temporibus anni, quae dicuntur ver, aestas, autumnus, hiems; haec quatuor tempora unum annum efficiunt. [Col. 0653D] Quatuor anni bissextilem cyclum faciunt, quia post quatuor annos peractos, bissextilis dies intervenit. Item quindecim anni cyclum indictionum complent, et novemdecim anni cyclum lunarem implere videntur. Aequali numero annorum per decem et novem annos cyclus epactarum, qui in principio anni apud Romanos, hoc est in Kalendis Januarii ponitur, discurrit. Aequali ratione et alius cyclus epactarum in principio anni apud Hebraeos et Graecos, hoc est in undecimo Kalendis Aprilis, per decem et novem annos discurrit. Cyclus vero solaris, viginti octo annis cursum suum finire perhibetur. Cyclus magnus, in quo concordia inter solem et lunam, usque dum in se revertantur post quingentos et triginta duos annos, tertio anno incipiente, in se revertitur. Tunc est vera concordia inter solem et lunam, quando ad eumdem diem mensis secundum solem, et ad illum diem septimanae, ad easdem epactas unde primum coepit, in unum diem secundum rationem bissexti et [Col. 0654A] saltus conveniunt. Has autem quatuordecim divisiones temporis, quas diximus, transcurrendo, investigare diligentius debemus: primum interrogandum de prima divisione temporis, quam diximus, de atomo.



II. De atomis.

D. Atomus ergo quid est? cujus linguae est? aut quomodo disponitur, vel definitur, aut si simplex nomen est, aut compositum?

M. Atomus Graecum nomen est et compositum, et interpretatur indivisibilis, aut insecabilis; [Col. 0654B] enim apud Graecos praepositio interpretatur (sic); tomus autem divisus vel divisibilis.

D. Atomus, quomodo diffinitur?

M. Isidorus diffinivit, dicens: Atomos philosophi dicunt quasdam in mundo partes minutissimas, ut visui facile non pateant, nec sectionem recipiant: huc illucque feruntur, sicut tenuissimi pulveres, qui infusi per fenestras radiis solis fugantur.

D. Quot sunt genera atomorum?

M. Quinque.

D. Quae?

M. Atomus in corpore, atomus in sole, atomus in oratione, atomus in numero, atomus in tempore.

D. Atomus, in corpore quomodo est?

M. Quidquid minimum in corporibus, quod secari aut dividi non potest, atomus dicitur, veluti sunt minutissima grana arenarum, ut capillus dixit:

Findere me nulli possunt, praecidere multi.

Est enim pilus in corpore, qui per longum vix [Col. 0654C] dividi potest. Atomus in sole, illi tenuissimi pulveres quos diximus radiis solis fugari. Atomus in oratione, ut est littera. Dividis enim partem orationis quamlibet in syllabas. Syllabas-dividis in litteram. Litteram dividere non potes. Inde Sergius Graecus dicit: Omnis oratio solvitur in verba, verba denuo solvuntur in syllabas, syllabae solvuntur rursum in litteras; sola littera non habet in quo solvatur. Ideo a philosophis atomus dicitur.

D. Quomodo est atomus in numero?

M. Sic autem est: Octo dividis in bis quaternos, quatuor dividis in bis binos, duos dividis in bis, unus est: unum dividere non potes, propter hoc, atomus dicitur in numero.

D. Quomodo est atomus in tempore?

M. Sic est: Momentum dividis in duodecim partes, unamquamque partem de duodecim partibus momenti dividis in quadraginta septem partes, quadragesima septima pars, quingentesima sexagesima [Col. 0654D] quarta pars momenti. Sic est atomus in tempore: si autem colligis simul quadraginta septem duodecies, invenies quingentos sexaginta quatuor atomos. Et tantus numerus atomorum facit unum momentum.



III. De momento.

D. Momentum quid est, et quomodo diffinitur secundum sonum, hoc est secundum superficiem et secundum sensum, vel secundum substantiam, quae intus latet in sono?

M. Sic diffinitur momentum secundum sonum: Isidorus dicit: Momentum enim est minutum atque angustissimum tempus, a motu siderum dictum, hoc est a motu solis et lunae. Est enim extremitas horae in brevibus intervallis, cum sol sibi aliquid cedit atque succedit.

D. Quot sunt genera momenti?

M. Quatuor.

D. Quae?

[Col. 0655A] M. Momentum indivisibile, ut Isaias dicit: Cui reputatae sunt gentes, quasi momenti in statera.

D. Quomodo agnoscitur momentum?

M. Augustinus dicit: Unum momentum est certissimus lectus solis in coelo, et per quadraginta vices jam hora est. Secundum momentum est, quando jacis lapidem in aquam, usque aqua cessat de motu, vel lignum quod cadit, usque cessant rami ejus de motu. Tertium momentum est indivisibile, ut Paulus dicit: Omnia facta sunt in momento, id est, in summa celeritate. Quartum momentum est, quandiu palpebrae requiescunt. Quatuor momenta unum minutum faciunt.



IV. De minuto.

D. Minutum unde dictum est?

M. Isidorus dicit: Minutum dictum a minuendo, quia duo momenta et duae partes tertii momenti minuuntur de tenebris in unoquoque die, ab undecimo Kalendarum Aprilis, usque in duodecimum [Col. 0655B] Kalendarum Julii.

D. Minutum quomodo diffinitur?

M. Isidorus diffinivit dicens: Minutum dicitur velut minus momentum, quia minus numerat, sed majus implet. Duo minuta et dimidium, hoc est decem momenta, unum punctum faciunt.



V. De punctis.

D. Punctus unde dictus est?

M. Isidorus ostendit, cum dixit: Punctus a pungendo dictus est, eo quod quibusdam punctionibus certae designationis in horologiis designantur. Punctus est opus illorum qui horologium faciunt. Nam in fine undecimae lineae punctum ponebant. Punctum Graece, Latine medium, quia in medio mundi est Hierusalem, ubi horologium primitus factum est cum suis punctis. Punctus autem tres partes habet. Quatuor puncti sunt quadraginta momenta, et unam horam faciunt.



VI. De hora.
[Col. 0655C]

D. Hora, a quo nomen accepit?

M. Hora, de horo, id est sole nomen traxit.

D. Hora, cujus linguae est, et quomodo diffinitur?

M. Hora Graecum nomen est, et interpretatur finis vel tempus.

D. Horologium quid est?

M. Hora, finis vel tempus; locus [Forte logos], series, vel umbra interpretatur. Inde horologium, umbra vel series, finiumque temporum, quia in horologio tempora per umbras mensurantur.

D. Quis primus invenit horologium?

M. Achaz, rex Juda. Quidam enim horologium apud aedem Quirini primum statutum dicunt. Oras maris et fluviorum et vestimentorum dicimus, id est, extremitates sive terminos. Hora autem, finis temporis est.

D. Quomodo discernitur in orthographia inter oras maris et fluviorum et vestimentorum, et inter [Col. 0655D] horam temporis?

M. Oras maris et fluviorum et vestimentorum quando dicimus, sine aspiratione profertur; hora autem, hoc est finis temporis, cum aspiratione. Sex horae unum quadrantem faciunt.



VII. De quadrante.

D. Quadrans quid est, et quomodo vocatur, vel quomodo diffinitur apud Hebraeos, Graecos et Latinos?

M. Sic diffinitur: Quadrans dicitur a quarta parte unciae, qui alio nomine dicitur sicilicus, id est, sex scrupuli, quem Hebraei quadrantem, Graeci vero dodrantem, Latini quadrantem vocant. Dicitur etiam et quadrans major, qui habet tres uncias, hoc est quarta pars assis; assis enim duodecim uncias habet. Sic etiam et quadrans in tempore sex horarum, quarta pars est diei naturalis, quia quatuor quadrantes unum diem perficiunt, qui dies habet horas viginti quatuor.



VIII. De die.
[Col. 0656A]

D. Dies unde nomen accepit?

M. A divisione, eo quod dividat lucem a tenebris. Sive dies dicti sunt a diis, quorum nomina Romani quibusdam sideribus sacraverunt. Item dies dicitur eo quod lucem et tenebras disjungat ac dividat, et appellative dicitur dux operum, et absentia tenebrarum. Ema in Hebraeo, hemera in Graeco, dies in Latino.

D. Quid primitus fuit dies aut nox?

M. Dies utique quia primo die condidit Deus lucem, ut Isidorus ait, et Augustinus confirmat.

D. Si nox ante diem aut post diem?

M. Diei ascribitur, ut Hieronymus revelavit: Nox est enim initium diei, non finis praeteriti, quia ante crucem Christi dies praecedebat noctem, nunc autem post resurrectionem Domini nox praecedit diem.

D. Quot sunt januae diei?

M. Quatuor. Apud Chaldaeos ab ortu solis usque [Col. 0656B] ad ortum solis. Apud Aegyptios ab occasu solis usque ad occasum solis. Apud Hebraeos ab hora sexta usque ad horam sextam, quia noctem non computabant Hebraei. Apud Romanos a media nocte usque ad mediam noctem.

D. Dies quomodo diffinitur?

M. Isidorus diffinivit, dicens: Dies legitimus est viginti quatuor horarum usque dies et nox spatia sui cursus ab oriente in occidentem, solis sui volubilitate concludat.

D. Quibus modis dies dicitur?

M. Duobus.

D. Qui sunt?

M. Dies naturalis et dies artificialis.

D. Dies naturalis quid est?

M. Dies legitimus, ab ortu solis, donec rursus oriatur; et ille dies habet viginti quatuor horas in se.

D. Quot sunt divisiones diei naturalis?

[Col. 0656C] M. Duae, id est, dies et nox. Inde Isidorus dicit: Spatia diei naturalis duo sunt: interdianum scilicet et nocturnum. Quando dicit interdianum spatium, diem significat; nocturnum spatium, nox est.

D. Quis ergo demonstrat quod dies et nox simul dicitur?

M. In Scriptura divina ostenditur, ubi legitur: Et factum est vespere (hoc est nox) et mane dies unus. Tunc ostendit quod nox et dies simul dies nuncupantur.

D. Quis est ergo ille dies artificialis?

M. Ab ortu solis usque ad occasum, dies artificialis dicitur, id est, praesentia solis super terram. Unde Isidorus dicit: Dies, praesentia solis est, sive sol super terram; sicut nox dicitur absentia solis, id est, sol sub terris. Diffinitio diei bifarie dividitur, hoc est vulgariter, id est, abusive; et naturaliter, id est, proprie.

D. Quomodo ergo dies naturalis et dies artificialis simul diffinitur?

[Col. 0656D] M. Isidorus diffinivit, dicens: Dies gemine appellari solet; proprie, ab ortu solis, donec rursus oriatur; abusive, dies ab ortu solis, quousque ad occasum perveniat.

D. Quot sunt spatia artificialis diei

M. Tria.

D. Quae?

M. Mane, meridies et suprema.

D. Mane quid est, et quomodo diffinitur, vel quot horas habet?

M. Mane dicitur ab ortu solis usque ad horam post tertiam; meridies, ab hora post tertiam usque ad horam ante nonam; suprema, ab hora ante nonam usque ad occasum solis.

D. Mane ergo quomodo diffinitur?

M. Isidorus diffinivit dicens: Mane lux matutina et plena, et dictum mane a mano. Manum enim antiqui, bonum dicebant. Quid enim melius luce? Propterea veteres manum diem appellabant, scilicet [Col. 0657A] a puritate. Sive ergo mane dicitur a manibus, id est diis infernorum. Gentiles enim aestimabant, quando sol recedit, ut dii infernorum illum ad se traxissent.

D. Meridies quomodo diffinitur?

M. Isidorus diffinivit, dicens: Meridies dicitur quasi purus dies. In toto enim die nihil purius meridie. Antiqui enim merum purum dicebant.

D. Supremum quare dicitur?

M. Quasi supprimendo. Tunc enim sol inclinatur ad occasum. Haec ergo tria spatia artificialis diei sunt, et a cursu solis temperantur. Mane dicitur ab ortu solis usque dum sol ascenderit in altitudinem coeli. Meridies dicitur, quando per medium coelum, in altitudine sol currit. Supremum autem dicitur, quando sol de altitudine coeli descendit ad occasum.

D. Quomodo dies habet initium apud Hebraeos, et Chaldaeos, et Aegyptios, et Romanos, et Persas?

M. Dies secundum Hebraeos et Athenienses a sexta hora diei incipit, quia Hebraei secundum lunam [Col. 0657B] numerant; et sic computant quasi media die aetas lunae commutetur aut accendatur. Secundum Chaldaeos et Persas, ab ortu solis incipit dies, quia Chaldaei primum solem adorabant. Secundum Aegyptios dies incipit ab occasu solis, quando Vesper stella oritur, quae dicitur alio nomine Lucifer, et illam stellam Aegyptii primum adorabant. Secundum Romanos et Persas, dies naturalis est a media nocte usque ad mediam noctem, propter illam auctoritatem Hieronymi, qua dixit: Quia in media nocte factus est mundus, et in media nocte iterum destruetur.

Dies, sine dubio, ab initio mundi usque ad resurrectionem Christi praecedebat noctem; a resurrectione autem Christi usque ad judicium nox praecedit diem. Inde Isidorus dicit: Dies autem in principio operum Domini a lumine habebat exordium, ad significandum hominis lapsum; nunc autem a tenebris ad lucem, ut non dies obscuretur in noctem, sed nox lucescat in diem, sicut scriptum est: De tenebris [Col. 0657C] lumen clarescere fecit.

Dies ergo scientiam divinae legis significat, nox vero ignorantiam et caecitatem morum, secundum prophetae dictum, Nocti assimilavi matrem tuam, factus est populus meus tanquam non habens scientiam; quasi dixisset, non habens lucem. Nonnunquam dies prosperitatem significat.



IX. Ubi dies incipiat seu finiatur, et ubi primus dies saeculi fuerit.

D. Ubi dies naturalis rite initium finemque sortitur?

M. Diverse, secundum variarum gentium libitum dies naturalis incipere dicitur.

D. Quomodo?

M. Nam Hebraei, Chaldaei et Persae sequentes, juxta primae conditionis ordinem, diei cursum a mane inchoantes, ad mane deducunt, umbrarum videlicet tempus luci supponentes. At contra Aegyptii, [Col. 0657D] ab occasu usque ad occasum. Porro Romani, a medio noctis in medium umbrae, et Athenienses a meridie in meridiem dies suos computare maluerunt.

D. Quo sane in loco primus dies saeculi exstitit?

M. Quinta decima Kalendarum Aprilium, quo videlicet die lucem formatam primitus credimus, et sic tres illos dies primos absque ullis horarum dimensionibus, ut pote nondum factis sideribus cucurrisse; quarto demum die, hoc est duodecimo Kalendarum Aprilium, sol et sidera condita sunt, ut essent in signa et tempora et dies et annos.



X. De feria.

Feria enim a fando nomen accepit. Et dicitur feria quasi faria, id est nomen quod est feria. A secunda persona, quae est faris, vel quia prima persona caret, derivatur. Feria, consuetudine dicitur. Feriae enim et scalae, scopae, quadrigae, Thebae, plurali numero fiunt. Itaque feria (ut supra dixi) dum a [Col. 0658A] fando nomen accepit, potest sabbatum nominari. In sabbato, in lege veteri, septimanae opera narrabantur. Vel si feria a fiendo dicitur, ut alii aestimant; fit enim verbum activum, cujus passivo fieri potest saltem sic feria nominari. In eo enim die primitus dictum est: Fiat lux. Itaque si prima feria, aut prima sabbati dicatur, idem est. Item quaeritur, dum dicitur: Prima feria, quo sensu hic utuntur, id est, prima dies a feria, ut Isidorus dicit. Secundum Sylvestrum papam, prima feria dicitur quasi prima dies. A fando autem feriae nuncupatae sunt, quod sit in his nobis tempus dictionis, id est, divino judicio vel humano officio fari. Omnes autem hebdomadae dies, feriae dicuntur.

D. Quis ergo primum septimanam, et dies septimanae composuit, et nuncupavit?

M. Deus sine dubio, qui in sex diebus omnes creaturas creavit, et in septimo die requievit. Hinc ipse Dominus in lege dixit: Sex enim diebus operaberis, et facies omnia opera tua; septimo autem die, sabbatum [Col. 0658B] Domini Dei tui est, non facies in eo omne opus. In sex enim diebus fecit Dominus coelum et terram, mare et omnia quae in eis sunt, et requievit die septimo. Dum in unoquoque die dixit Deus, Fiat lux, specialiter vero sabbatum dicitur, eo quod in die (ut diximus) septimanae opera narrari solebant. Sabbatum vero apud Hebraeos dicitur feria, apud Graecos requies, apud Latinos feria dicta est, id est, dies Dominicus a fiendo, quia in illo die dixit Deus, Fiat lux. Inde Isidorus dicit: Ipse est enim primus dies saeculi. In ipso autem die formata sunt elementa mundi, in ipso creati sunt angeli, in ipso etiam Christus resurrexit a mortuis, et in ipso die manifestata sunt mysteria Christi et Ecclesiae ad Joannem evangelistam in Pathmos insula, sicut ille dixit, Fui in spiritu, in die Dominico.



XI. De nocte.

D. Nox quid est?

[Col. 0658C] M. Solis absentia, terrarum umbra conditi, donec ab occasu redeat ad exortum.

D. Unde dicta est nox?

M. Quod noceat aspectus, vel negotiis humanis, sive quod in ea fures vel latrones nocendi aliis occasionem nanciscantur.

D. Ob quam causam facta est nox?

M. Pro temperantia humani laboris, ut corpora requiem haberent, et ut animalibus quibusdam solem non ferentibus, victum quaesitandi daretur occasio.



XII. De augmentatione et minoratione dierum et noctium per dies singulos.

Sciendum est quod unusquisque dies et unaquaeque nox in crescendo, duo momenta et duas partes tertii momenti augeantur. Similiter et in decrescendo minuuntur, ita ut in tribus diebus octo momenta crescant, vel decrescant: in sex, sedecim momenta; in novem, viginti quatuor; in duodecim, [Col. 0658D] triginta duo; in quindecim, quadraginta, id est, horam integram; quadraginta enim momenta horam faciunt.

Quare si nosse desideras augmentum solare quomodo crescunt dies et lux, et quomodo diminuitur nox et tenebrae, et quantum in unoquoque mense crescit, ita diligenter studioseque investigandum est. Scies enim quod in unoquoque die sole ascendente per singulos dies duo momenta et dimidium et sexta pars momenti, minuitur de tenebris, et augetur in lumine. Similiter et decrescendo minuuntur, et sic per tres dies, octo momenta; per sex, sedecim; per duodecim, triginta duo. Per quindecim autem dies et quinque horas, sole ascendente, una hora crescit. Per triginta vero dies et decem horas, duae horae accrescunt, hoc est octoginta momenta. Et ita in nonaginta diebus et una die et sex horis, id est, a solstitio hiemali usque ad aequinoctium vernale, ducenta quadraginta momenta, hoc est sex horae crescunt. [Col. 0659A] Simili modo et simili incremento momentorum per singulos dies duo momenta et duae partes momenti per alios tres menses ab aequinoctio vernali usque ad solstitium aestivum crescunt ducenta quadraginta momenta, id est aliae sex horae; et ita a solstitio hiemali usque ad solstitium aestivum per sex menses, id est, per dies centum octoginta duos, et horas duodecim, id est, dimidium diem naturalem, crescunt quadraginta et octoginta momenta, id est, duodecim horae, quibus ad illas sex horas quae fuerunt in die solstitiali hiemali adde; fiunt simul decem et octo horae, in die solstitiali aestivo, et sex horae in nocte.



XIII. De hebdomada.

Hebdomada est septem dierum cursus, et a septenario numero nomen accepit; nam hebdomada Graece, septimana dicitur Latine, eo quod septem manes, id est septem dies in se complectatur.



XIV. De mensibus.

[Col. 0659B] Legimus etiam ante diluvium menses fuisse nominatos, ut Isidorus dicit. In sancta Scriptura ostenditur quod duodecim mensibus annus fuisset nominatus ante diluvium. Sic enim in Genesi legimus: Aqua autem minuebatur usque ad duodecimum mensem, primo enim die mensis apparuerunt cacumina montium. Et illos menses secundum lunam computabant Hebraei, et sic semper faciunt.

D. Qui primi menses solares invenerunt?

M. Ut Isidorus dicit: Aegyptii propter lunae velociorem cursum, et ne error ex computationis velocitate accidisset, solis cursu menses adinvenerunt, quia tardior solis motus facilius poterat comprehendi.

D. Quis primus invenit mensem apud Hebraeos et Graecos et Latinos?

M. Moses apud Hebraeos, Arcades apud Graecos, Romulus apud Romanos.

D. In quo numero inventi sunt menses apud Hebraeos [Col. 0659C] et Graecos et Latinos?

M. In duodenario. Menses autem antiqui diffinierunt, quandiu luna zodiacum circulum perducit. Antiqua autem gentilitas, mensibus nomina quaedam ex diis suis, quaedam ex causis imposuit.

Mensis dicitur a luna, quae Graeco sermone mene dicitur; nam et apud eos menses vocantur menes; sicut et apud Hebraeos (Hieronymo teste) luna, quoniam iare nominant, mensibus nomen dedit. Mensis et ad solem et ad lunam pertinet, sed magis ad lunam, ideoque rectius diffiniendum, quod mensis sit luminis lunaris circuitus, ac redintegratio de nova ad novam. Solaris autem mensis digressio solis est, per duodecimam partem zodiaci, id est, signiferi circuli, quae triginta diebus, et decem semis horis impletur, viginti duabus videlicet horis ac dimidia, lunari mense productior. Luna vero tribus nominibus nuncupatur apud Hebraeos, iare, lavana, mavors: iare vocatur a numero dierum mensis, lavana a candiditate, [Col. 0659D] mavors a defectu, quia deficit singulis quisque mensibus.



XV. De mense Januario.

In Hebraeo Thabeth, apud Aegyptios Tibi, vel Tidechi; apud Macedones Etdrimos vel Ethinios; apud Graecos, Januarios: apud Latinos, Januarius. Januarium primum Numa Pompilius nuncupavit, et primum mensem anni esse constituit, atque illum diis superis dedicavit. Januarius autem duobus modis nomen accepit, hoc est ex idolo, et re. Ex idolo, hoc est ex Jano bifronte rege Epirotarum, qui fugatus et projectus de sua patria venit ad Romanos, apud eos exsul effectus. Contigit autem ut gens multa barbarorum Romam obsedisset. Erat autem Janus ille homo ingeniosus, qui dedit consilium Romanis quomodo potuissent urbem liberare ab illa obsidione; ita tamen, si Romani post mortem suam illum adorarent quasi deum. Haec autem illis promittentibus, [Col. 0660A] ille petebat octo linteamina, oleo et cera et aqua intincta et uncta. Quod cum factum esset, dixit ut involvissent se de illis linteaminibus, et igni incendissent, et duos gladios calefactos et ardentes sibi dari postulavit, et postea ascendit super murum, et dixit ad Romanos, ut cum ille levasset se super murum, et clamasset quasi deus, illi totis portis apertis ruissent super hostes, et haberent victoriam. Et ita factum est. Romani perferunt victoriam, occisis inimicis et fugatis. Janus vero igne consumptus est. Quem post mortem suam Romani quasi deum adoraverunt, et fecerunt ei templum magnum in Roma, quod ex nomine Jani, Janiculum vocaverunt, centum portas habens, et in illo templo Jani formam aeream fecerunt, duas facies habentem: inde dictus est Janus bifrons, et ex una parte et ex una facie viri adorabant eum; ex altera vero facie, feminae adorabant; indeque mensem Janum vocaverunt bicipitis dei, respicientem transacti anni finem, ac prospicientem futuri anni principium: item Janus ex re dicitur, eo [Col. 0660B] quod sit janua anni, hoc est principium, quia sicut homo ingreditur per ostium, ita anni ingrediuntur per istum Januarium.



XVI. De mense Februario.

In Hebraeo Sabath, apud Aegyptios Mechir vel Methi, apud Macedones Perittios, in Graeco Februarios, in Latino Februarius.

D. Februarius, quibus modis nomen accepit?

M. Duobus, hoc est sub idolo et re. Sub idolo, hoc est a Februo deo. Inde Macrobius dicit: Numa Pompilius secundum mensem Februarium nominavit, et dedicavit Februo deo, qui alio nomine Pluton dicitur, qui lustrationum potens esse apud gentiles credebatur. Lustrari in eo mense civitatem Romam necesse erat, quo statuta justa, hoc est sacrificia diis manibus solverentur. Sive Februarius dictus est a re, hoc est a febribus acris Lupercorum. Luperci enim et Lurcones, duae gentes sunt in Oriente, qui [Col. 0660C] post immunditias totius anni lavabant corpora sua in quodam lacu qui inter illos est, et febricitabant, et sicut tradidit gentilitas tunc mutabant figuras. Et quia in Februario mense hoc faciebant, et lavabant se, et deinde febricitabant, Februarius, a lavatione vel a lavacro dictus est. Hinc scriptum est: Februm quoddam habebant gentiles, hoc est lavacrum, et sic accepit nomen hic mensis a re. Februarius, a febri, hoc est a frigore, propter frigidum tempus ipsius mensis.



XVII. De mense Martio.

Adar in Hebraeo, Phamenoth apud Aegyptios, Distros apud Macedones, Martios in Graeco, Martius in Latino. Martius duobus modis nomen accepit, sub idolo et sub re. Sub idolo, hoc est a Marte, patre Romuli nominatus est. Inde Macrobius dixit: Romulus primum anni mensem Martium constituit et nominavit, et genitori suo Marti dedicavit. Quem mensem anni [Col. 0660D] primum fuisse apud antiquos Romanos, vel ex hoc maxime probatur, quia ex ipso Quintilis et Sextilis, et caeteri menses sequentes, per ordinem numerantur; et in illo mense, Romani vectigalia collocabant. Item Isidorus dicit: Martius appellatus est propter Martem, Romanae gentis auctorem. Item Martius a re nomen accepit, hoc est a maribus; nam et eo tempore cuncta animantia terrae mares desiderant, ad concumbendi voluptatem. Et mensis novorum frugum appellatur.



XVIII. De mense Aprili.

Nisan in Hebraeo, Pharmuthi apud Aegyptios, apud Macedones Xanticos; Aprilios in Graeco, Aprilis in Latino.

D. Aprilis quibus modis dicitur?

M. Duobus, hoc est sub idolo et sub re. Sub idolo, a Venere matre Aeneae. Aphron enim Graece, spuma interpretatur, unde Venus orta creditur, quae Aphrilis, [Col. 0661A] vel Aphronis, apud Graecos nominatur. Sive Aprilis a re nominatur, hoc est ab aperiendo, Aprilis quasi aperilis denominatur. Ante Aprilem enim mensem, triste et obscurum fit coelum, et nubibus obductum et obtectum, et aer tenebrosus, et mare navigiis obcluditur. Terrae etiam ipsae, aut aqua, aut pruina, aut nivibus, aut nubibus teguntur: eaque omnia verno tempore, hoc est mense Aprili, aperiuntur. Coelum enim serenum fugatis nubibus, usibus humanis aperitur, et mare navigiis, et terra atque arbores aperiunt se in germen atque in flores. Pro his omnibus causis, mensem Aprilem dici merito credendum est quasi aperilem. Hoc enim tempore cuncta florescunt.



XIX. De mense Maio.

Iarus in Hebraeo, Pacho, vel Paon apud Aegyptios, Artemisius apud Macedones, Maios in Graeco, Maius in Latino.

D. Quibus modis dicitur Maius?

[Col. 0661B] M. Duobus, hoc est sub idolo et sub re. Sub idolo Maius dictus est, a Maio deo apud paganos, qui dictus est Jovis. Inde Macrobius dicit: Apud Tusculanos deus Maius vocabatur, qui est Jupiter, a magnitudine scilicet et majestate dictus. Zingius autem Maium mensem nominatum putat a Maia, quam Vulcani uxorem dicit, hoc est, matrem Mercurii. Inde in Kalendis Maii, huic deae Maiae sacrificabant, et in hoc mense Maio mercatores omnes Maiae pariter et Mercurio sacrificabant. Mercurius enim deus est negotiatorum; unde etiam dicitur Mercurius, quasi mercium curius, id est, procurator mercium. Sicut Maius a re dicitur, hoc est, a majoribus Romanorum. Hinc Macrobius dicit: Romulus Maium mensem tertium esse posuit. Postquam enim populum Romanum divisit in duas partes, hoc est in majores minoresque constituit, ut altera pars consilio, hoc est majores, altera vero, hoc est juniores, rempublicam [Add. armis] tueretur deinde, in honorem utriusque [Col. 0661C] partis hunc Maium mensem, sequentemque Junium, vocavit.



XX. De mense Junio.

Sivari vel Siban in Hebraeo, Pauni apud Aegyptios, Deseos apud Macedones, Junios in Graeco, Junius in Latino.

D. Quibus modis dicitur Junius?

M. Duobus, hoc est sub idolo, et sub re. Sub idolo, hoc est a Junone filia Saturni, quae apud Gentiles quasi dea adorabatur, et a suo nomine Junium mensem vocaverunt. Inde Macrobius dicit: Junius apud Latinos, antea Junonius, ab Junone vocatus est. Postea, detritis quibusdam litteris, hoc est n et o, ex Junonio, Junius dictus est, nam et templum Junoni in Kalendis Junii dicatum est. Alii putaverunt Junium mensem ab Junio Bruto nominatum, qui primus in urbe Roma consul factus est. Sive Junius a re dicitur, hoc est a junioribus Romanorum, qui armis defendebant rempublicam. Inde Macrobius dicit: [Col. 0661D] Junius Maium sequitur, ex parte populi nominatus.



XXI. De mense Julio.

Tamul, sive Tani, in Hebraeo, Epiphi apud Aegyptios, Panemos apud Macedones, Julios in Graeco, Julius in Latino.

D. Julius unde nomen accepit?

M. A quodam imperatore, hoc est a Julio Caesare, quia in quarto Idus Julii mensis creatus est Caius Julius Caesar, qui primus arripuit imperium apud Romanos. Deinde propter suum honorem de suo nomine Julius mensis dictus est. Nam antea Quintilis vocabatur.



XXII. De mense Augusto.

Tamni in Hebraeo, Mesor vel Mesori apud Aegyptios, Loos vel Lor apud Macedones, Augustos in Graeco, Augustus in Latino.

D. Augustus unde nomen accepit?

[Col. 0662A] M. Ab Octaviano Caesare Augusto imperatore, qui in Kalendis mensis Augusti vicit Antonium, de. regno contendentem, et Cleopatram reginam Aegypti, uxorem Antonii, et auxilia et exercitum Antonio afferentem. Hos duos vicit Caesar Augustus, in una die Kalendarum Augusti, et postea Caesar principatum habuit totius mundi. Sic Augustus a nomine Augusti dictus, qui eo mense primum consulatum iniit, et tres triumphos urbi intulit. Deinde Augustus a populo Romano appellatus est, et in suum honorem mensis Augustus vocatus est, ut sua memoria esset in tempore. Nam ille mensis antea apud Romanos Sextilis dictus est, eo quod sextus mensis sit a Martio. Deinde dicit Macrobius, Augustus antea Sextilis vocabatur, donec honori Augusti ex senatusconsulto Augustus dictus est.



XXIII. De mense Septembri.

Elul in Hebraeo, Tooth apud Aegyptios, Gorpeos apud Macedones, Septembrios in Graeco, September [Col. 0662B] in Latino. September a numero nomen accepit, eo quod septimus imber sit a Martio, quia Martius quondam primus mensis fuit apud Romanos, tempore scilicet Romuli; et ab illo alii menses nominantur, ex nominibus numeri: quemadmodum et Quintilis, eo quod quintus sit a Martio. Sic Sextilis et September a Martio numerantur.



XXIV. De mense Octobri.

Theseri in Hebraeo, Paopi apud Aegyptios, Hyperboreteos apud Macedones, Octimbrios in Graeco, October in Latino. October dicitur, eo quod octavus sit imber a Martio. Et hic mensis in principio anni ponitur apud Orientales.



XXV. De mense Novembri.

Maresvan in Hebraeo, Athir apud Aegyptios, Dios apud Macedones, Novimbrios in Graeco, November in Latino. November autem propterea dicitur, eo [Col. 0662C] quod nonus imber sit a Martio.



XXVI. De mense Decembri.

Casleu apud Hebraeos, Chiachi apud Aegyptios, Apileos apud Macedones, Decembrios in Graeco, December in Latino. December a numero nomen accepit, eo quod a mense Martio decimus sit imber. Et hic mensis in principio anni ponitur apud Macedones.



XXVII. De tribus dierum nominibus in annali computo, Kalendae, Idus, Nonae.

Romulus cum ingenio acri quidem, sed agresti esset, statum proprii ordinaret imperii, initium cujusque mensis ex illo sumebat die quo novam lunam contigisset videri; quia non continuo evenit ut eodem semper die appareat, sed modo tardius, modo celerius, certis ex causis videri solet. Contigit ergo ut cum tardius apparuerit, praecedenti mensi plures dies, aut cum celerius pauciores darentur, et singulis quibusque mensibus perpetuam numeri legem [Col. 0662D] primus casus addixit: atque sic factum est ut alii triginta et unum, alii undetriginta sortirentur dies. Omnibus tamen mensibus a die Nonarum, id est nono die, repraesentari placuit, et inter Idus ac sequentes Kalendas constitutum est, sedecim dies esse numerandos. Ideo mensis uberior duos illos dies, quibus augebatur, inter Kalendas suas et Nonas habebat, atque hinc aliis quintus a Kalendis dies, aliis septimus nonas facit.

His ergo temporibus pontifici minori haec providentia delegabatur, ut novae lunae primum observaret aspectum, visamque regi sacrificulo nuntiaret. Itaque sacrificio a rege et minore pontifice celebrato, id est pontifex calata, id est vocata, in Capitolium plebe, juxta curiam Calabram, quae casae Romuli proxima erat, quot dies a Kalendis ad Nonas superessent pronuntiabat, et quintanas quidem, quarum post Kalendas, quarto Nonarum initium est, dicto quinquies verbo Calo: septimanas vero, quarum post Kalendas, [Col. 0663A] sexto Nonarum initium est, repetitio septies eodem verbo praedicebat. Verbum autem calo Graecum est, id est voco, et hunc diem qui ex his diebus qui calarentur, primum esset, placuit Kalendas vocari. Hinc et ipsi curiae ad quam vocabantur, calabra, vel classis nomen accepit, quod omnis in eam populus vocaretur. Ideo autem minor pontifex dies qui ad Nonas superessent calando prodebat, quod post nonam lunam oportebat nonarum die populares, qui in agris erant, confluere in urbem, accepturos causas feriarum a rege sacrorum, sciturosque quid esset eo mense faciendum. Unde quidam hinc Nonas aestimant dictas, quasi novae initium observationis, vel quod ab eo die usque ad Idus, octo dies computentur. Idus autem vocatur dies, qui dividit mensem. Iduare enim Etrusca lingua dividere est. Unde vidua, quasi valde, idua, id est valde divisa; aut (ut quidam volunt) vidua, id est a viro divisa. Nonnullis tamen placet, Idus dictas vocabulo Graeco, nempe a specie, quae apud illos idea vocatur, quod ea die plenam [Col. 0663B] speciem luna demonstret.

Itaque Romulus ita annuam ordinavit dimensionem, ut annus decem mensium, dierum trecentorum quatuor haberetur, mensesque ita disposuit, ut quatuor ex his tricenos et singulos, sex vero tricenos haberent dies. Sed cum is numerus neque solis, neque lunae rationibus conveniret, nonnunquam usu veniebat ut frigus anni aestivis mensibus, et contra, calor hiemalibus proveniret. Sed secutus Numa, quasi hunc omnem ablaturus errorem, in trecentos quinquaginta quatuor dies, quibus duodecim lunae cursus confici credidit, annum extendit. Hisque quinquaginta diebus a se additis, adjecit alios sex, demptos ex illis sex mensibus, qui triginta habebant dies, id est de singulis singulos, factosque quinquaginta et sex dies in duos novos menses pari ratione divisit, ac de duobus priorem Januarium nuncupavit, primumque anni esse voluit, tanquam bicipitis dei mensem, respicientem ac prospicientem transacti [Col. 0663C] anni finem futurique principia. Secundum dicavit Februo deo, qui lustrationum potens credebatur, a quo et Februarium vocavit, statuitque eo mense lustrari civitatem, ut justa diis manibus solverentur. Paulo post in honorem imparis numeri, unum adjecit diem, quem Januario dedit, ut tam in anno quam in singulis mensibus, praeter unum Februarium, impar numerus servaretur. Nam quia duodecim menses si singuli aut pari aut impari numero computarentur, consummationem parem facerent, unius pari numero adjectus, universam putationem imparem fecit.

Januarius igitur, Aprilis, Junius, Sextilis, September, November, December, viginti novem censebantur diebus, et quintanas Nonas habebant, ac post Idus in omnibus ad decimum septimum Kalendas computabantur.

Martius vero, Maius, Quintilis et October, dies triginta unum possidebant. Nonae in his septimanae erant, similiterque post Idus septemdecim dies in [Col. 0663D] singulis usque ad sequentes Kalendas computabantur.

Solus Februarius viginti octo retinuit dies, quasi inferis et diminutio et par numerus conveniret.

Igitur hoc modo a Numa ordinato anno, quia adhuc ad perfectum anni numerum aliqui deerant dies, maxima post aliquantos annos horum negligentia in supputatione temporum confusio oriebatur. Quam licet multis et varie intercalatis diebus aliquatenus emendarent, nullam tamen certam anni dimensionem ad posteros transmiserunt. Itaque factum est ut sicut praecedentis Romuli sequens Numa dimensionem anni destruxit, ita quoque praecedentis Numae ordinationem sequens Caius Caesar, ut pote adhuc inconstantem et vagam reprehenderet, et reprehensam ad unguem emendaret.

Ergo Caius Caesar, imitatus Aegyptios, ad numerum solis, qui diebus trecentis sexaginta quinque et quadrante cursum conficit, annum dirigere contendit. [Col. 0664A] Itaque decem dies observationi veteri superadjecit, ut annum trecenti sexaginta quinque dies, quibus sol zodiacum lustrat, efficerent; et ut nec quadrans deesset, statuit quarto quoque anno sacerdotes, qui praeerant mensibus ac diebus, unum intercalarem diem, eo scilicet mense ac loco, quo etiam apud veteres mensis intercalabatur, id est ante ultimos Februarii mensis dies, idque bissextum censuit nominandum. Dies autem decem, quod ab eo additos diximus, hac ordinatione distribuit.

In Januarium, et Sextilem, et Decembrem, binos dies inseruit.

In Aprilem autem, Junium, Septembrem, Novembrem, singulos.

Februario autem diem non addidit, ne deorum inferorum religio immutaretur.

Et Martio, Maio, Quintili, Octobri, pristinum servavit statum, quod satis pleno erant numero, id est triginta unum. Ideo et septimanas habent nonas, sicut Numa constituit.

[Col. 0664B] Januarius autem, Sextilis, December, quibus Caesar binos dies addidit, licet triginta et unum habere post Caesarem coeperint, quintanas habent Nonas; et post Idus, novemdecim dies ad sequentes Kalendas computantur: quia Caesar quos addidit dies, neque ante Nonas, neque ante Idus inserere voluit, ne Nonarum aut Iduum religionem quae statuto erat die, novella computatione corrumperet: sed nec post Idus mox voluit inserere, ne feriarum quarumque violaretur indictio, sed peractis cujusque mensis feriis locum diebus advenis fecit, et Januario quidem quatuor Kalendas, et tres Kalendas Februario dedit. Aprili sex Kalendas Maii, Junio tres Kalendas Julii, Augusto quatuor Kalendas, et tres Kalendas Septembris. Septembri tres Kalendas Octobris, Novembri tres Kalendas Decembris. Decembri quatuor Kalendas, et tres Kalendas Januarii.

Ita autem factum est ut cum omnes menses hi, quibus dies addidit, ante hanc ordinationem habuissent [Col. 0664C] mensis sequentis Kalendas ad decimum septimum revertentes: postea ex augmento additorum dierum, hi qui duos acceperunt, ad decimum nonum: qui vero unum, ad decimum octavum haberent reditum Kalendarum.



XXVIII. Romuli menses.

1 	Martius.
2 	Aprilis.
3 	Maius.
4 	Junius.
5 	Quintilis.
6 	Sextilis.
7 	September.
8 	October.
9 	November.
10 	December.

Huic autem, ut diximus, fuerunt solummodo menses decem.



XXIX. Numae menses.
[Col. 0664D]
1 	Januarius.
2 	Februarius.
3 	Martius.
4 	Aprilis.
5 	Maius.
6 	Junius.
7 	Quintilis.
8 	Sextilis.
9 	September.
10 	October.
11 	November.
12 	December.

Vitiose autem Quintilis et Sextilis, qui non jam quintus aut sextus, sed septimus et octavus exstiterant, nomen retinuerunt. Quorum alterum Caius Caesar suo nomine, id est Julium appellavit: Sextili in vitio usque ad imperatorem Augustum perseverante, a quo mensis ille Augustus est appellatus.




[Col. 0665]
DE ARITHMETICIS PROPOSITIONIBUS.


[Col. 0665A] Divinatio numeri ab aliquo in animo concepti.

Quomodo numerus a quolibet animo conceptus, quis sit, possit agnosci. Assumatur numerus quilibet ac triplicetur. Triplicatus, dividatur in duas partes, et si ambae aequales exstiterint, qualem volueris absque ulla differentia iterum triplicabis. Quod si inaequales fuerint, quae major fuerit triplicetur. Quotiesque in ea postquam triplicata fuerit 9 inveniri possint, considerentur. Quia quoties 9 habuerit, toties 2 sumendi sunt. Observandum est autem ut possint postquam numerus triplicatur et divisus est, iterumque medietas fuerit triplicata, et de novenario fuerit interrogatum, hoc etiam adjungatur, si aliquid supra unum vel duos vel quot fuerint novenarius remansisset. [Col. 0665B] Quia si aliquid remansisset, septem fuerunt; et de his unus sumendus est, hisque in summam redactis pronuntiandus numerus, qui primus fuerat mente conceptus: verbi gratia, si duo fuerint animo concepti, cum triplicabuntur, 6 faciunt; 6 divisi in 3 et 3 resolvuntur, 3 vero triplicati, 9 tantum efficiunt, nec remanet aliquid. Ergo 2 fuerunt qui primi mente comprehensi sunt. Et ideo in omni hujus supputationis ratione, novenarius duos semper significat, et senarius unum. Sciendumque quod omnis impar numerus qui assumptus fuerit et ordine quo praedictum est triplicatus atque divisus, in senarium terminatur. Par vero numerus in novenarium, quia unitas secundum supradictum modum triplicata atque divisa, senarium procreat. Binarius vero numerus simili modo triplicatus atque divisus, novenarium. Quia hi duo numeri idem unus et duo, paritatis et imparitatis dicuntur esse principia.


[Col. 0665C] Item aliter.

Assumitur numerus quilibet ac triplicatur: triplicetur, dividatur in duas partes, et tunc ille qui numerum mente concepit, interrogetur si ipsius numeri sit aequa divisio; quod si pares ambas esse partes responderit, nihil sumatur; si autem impares esse dixerit, unum sumatur in hac prima divisione ad memoriam divinantis. Atque iterum una pars divisionis quando ambae aequales fuerint, absque differentia triplicetur. Si vero impares fuerint, major pars triplicanda est, atque dividenda, sicut superius, in duas partes. Iterumque interrogandum si aequalis aut inaequalis sit facta divisio. Et si aequalis quidem facta est, nihil sumendum est. Si autem inaequalis, duo sumendi sunt in secunda divisione. Et si in medietate divisionis aequalis fuit, absque ulla partium differentia, qui novenarii contineantur, interrogandum. Quod si inaequalis fuit, in majori parte quaerendum est; quotquot novenarii in ea inveniuntur, [Col. 0665D] tot quaternos divinator sumere debet, ut, verbi gratia, si sex fuerint mente concepti, cum triplicati fuerint, 18 faciunt; 18 divisi in 9 et 9 partiuntur. Et quia aequalis est divisio, nihil ibi sumendum est. Novem iterum quae est medietas hujus divisionis, triplicati faciunt 27; 27 divisi in 13 et 14 resolvuntur; et quia ista est secunda divisio et inaequa, duo sumendi sunt, cum in majori parte ipsius divisionis, hoc est in 14, quaerendum est quoties 9 possint inveniri, 14 semel 9 sunt, de his 9 4 a divinante colligendi sunt, qui duobus qui in secunda divisione collecti sunt adjuncti, 6 faciunt: senarius ergo numerus primus mente comprehensus est. Et hoc in hac oratione notandum est, quod si ambae divisiones paritati responderint, nihil ex his sumendum est; si secunda, duo sumendi sunt, novenarius vero quaternarii significationem continet. Quod ideo in hac supputatione aliter quam in superiori accidere videtur: haec bis triplicatur et bis dividitur, illa vero bis [Col. 0666A] triplicatur et semel dividitur; quapropter in hac novenarius quaternarium, nulla vero binarium significat.


Item aliter.

Quomodo divinandum sit qua feria septimanae quilibet homo quamlibet rem fecisset. Quicunque numerum cujusque feriae nomen continentem animo conceperit, primo debet duplicare, deinde illi numero duplicato quinque adjungere, ipsamque summam quae de his collecta est quinquies multiplicare, deinde totum decies ducere, postea ex toto 250 tollere, et hoc quod remanet pro feriae numero tenere: ut, verbi gratia, si de prima feria ratio habeatur, unum duplicetur, fiunt 2; his 5 adjungantur, fiunt 7; [Col. 0666B] qui 7 quinquies multiplicati fiunt 35; qui 35 decies ducti fiunt 350; de quibus si 250 de totius summae collectione auferantur, et quot centenarii remanserunt diligenter consideretur, quia, sicut praedictum est, semel centeni primam feriam significant: bis centeni, secundam; ter centeni, tertiam; quater centeni, quartam; quinquies centeni, quintam: sexies centeni, sextam; septies centeni, septimam. Item si de secunda feria ratio habeatur, 2 duplicentur, fiunt 4. His 5 adjungantur, fiunt 9. Qui 9 quinquies multiplicati, 45; decies ducti, fiunt 450; de his tolle 250, remanent 200, qui secundam feriam significant. Si de tertia feria ratio habeatur, 3 duplicentur, fiunt 6; his 5 adjungantur, fiunt 11; qui 11 quinquies multiplicati, 55; qui 55 decies ducti, fiunt 550; de his tolle 250, remanent 300, qui tertiam feriam significant. Si de quarta feria ratio quaeritur, 4 duplicentur, fiunt 8; his 7 adjungantur, fiunt 15, qui 15 quinquies multiplicati fiunt 75, qui 75 decies ducti [Col. 0666C] fiunt 750; de his tolle 250, remanent 500, qui quintam feriam significant. Si de sexta feria ratio inquiritur, 6 duplicentur, fiunt 12; his 5 adjungantur, fiunt 17; qui 17 quinquies multiplicati fiunt 85; qui 85 decies ducti fiunt 850, de his tolle 250, remanent 600, qui sextam feriam significent. Si de septima feria ratio inquiritur, 7 duplicentur, fiunt 14; his 5 adjungantur, fiunt 19: qui 19 quinquies multiplicati fiunt 95, qui 95 decies ducti fiunt 950; de his tolle 250, remanent 700, qui septimam feriam significant. Si huic numero animum tuum diligenter commendaveris, omnes ferias absque errore explorare poteris.


Item aliud argumentum.

Verum cum vero facit verum. Minus cum vero facit verum. Verum cum minus facit minus. Minus cum minus facit minus. Verum essentiam minus nihil significat. Pone summam numeri, quam volueris, in veri, hoc est essentiae nomine, et pone aliam [Col. 0666D] summam cujus volueris numeri ad adverbium quod minus dicitur, nomine quod nihilum significare dixi, et confer illas duas summas. Quae major fuerit, vincit minorem, et consumit eam juxta magnitudinem quantitatis suae: ut, verbi gratia, si jungantur duae summae numerorum, unaque veri nomine, id est essentiae appellata sit, ut sunt 7, alia quae minus adverbii nomine vocetur, ut sunt 3; hae duae summae numero sibi collatae, hoc est essentis et non essentis, quia major est summa veri quam illius quae dicitur minus: sicut plus sunt 7 quam 3 minus, si non majori parte quam vincere potest hoc 4, valet enim 3 minus, et 7 remanent 4, similiter si jungantur 3 veri nomine, et 7 minus, quia major est nihili quam essentiae summa, vincit septenarius non existens ternarium subsistentem, et consumit eum sua non essentia, et remanent de ipso sibi 4 numeri non existentes; et hoc est quod dicitur, junge 3 et 7 minus, faciunt 4 minus. Si autem 3 non existentes simul et [Col. 0667A] 7 similiter non existentes numeri, ut sunt 7 et 3 veri, id est existentem numerum efficiunt, hoc est denarium. Sic duo non existentes numerorum summae denominatae, ut sunt 3 minus et 7 minus, 10 minus [Col. 0668A] faciunt, valet enim verum efficere, et minus non efficere; junge 3 minus et 7, fiunt 10; iterum junge 3 minus et 7, fiunt 4; junge 3 et 7 minus, junge 3 minus et 7 minus, fiunt 10 minus.



INCIPIUNT ALIAE PROPOSITIONES AD ACUENDOS JUVENES.
[Col. 0667]

[Col. 0667A] Et primo de limace.

Limax fuit ab hirundine invitatus ad prandium infra leucam unam, in die autem non potuit plus quam unam unciam pedis ambulare. Dicat qui velit in quot annos vel dies ad idem prandium ipse limax perambulavit.


De homine et aliis hominibus in via sibi obviantibus.

Quidam vir ambulans per viam, vidit sibi alios homines obviantes, et dixit eis: Utinam fuissetis alii [Col. 0667B] tantum quanti estis, et medietas medietatis, et rursus de medietate medietas, tunc una mecum centum fuissetis. Dicat qui vult quot primis ab illo visi fuerunt.


De duobus proficiscentibus visis ciconiis.

Duo viri ambulantes per viam videntes ciconias, dixerunt inter se: Quot sunt? Qui conferentes numerum dixerunt, Si essent aliae tantae et etiam tantae et medietas tertii, adjectis duabus, centum fuissent. Dicat qui potest quantae fuerunt quae primis ab illis visae sunt.


De homine et equis in campo pascentibus.

Quidam homo vidit equos pascentes in campo; optavit dicens: Utinam fuissetis mei et essetis alii tantum et medietas medietatis, certe gloriarer super equos centum. Discernat qui vult quot equos in primis vidit ille homo pascentes.


De emptore in denariis centum.

[Col. 0667C] Dixit quidam mercator: Volo de centum denariis centum porcos emere, sic tamen ut verres 10 denariis ematur, scrofa autem 5, duo vero porcelli 1 denario. Dicat qui intelligit quot verres, quot scrofae, quotve porcelli esse debeant, ut in neutris nec superabundet numerus, nec minuatur.


De duobus habentibus negotiationem C sol. communes.

Fuerunt duo negotiatores habentes centum solidos communes, quibus emerent porcos; emerunt autem in solidis 2 porcos 5, volentes eos saginare, atque iterum venundare, et in solidis lucrum facere. Cumque vidissent tempus non esse ad saginandos porcos, et ipsi eos non valuissent tempore hiemali pascere, tentavere venundando si potuissent lucrum facere, sed non potuerunt, quia non valebant eos amplius venundare, nisi ut empti fuerant, id est ut de 5 porcis 2 solidos acciperent; cum hoc conspexissent, dixerunt ad invicem: Dividamus eos; dividentes autem et [Col. 0667D] vendentes sicut emerant, fecerunt lucrum. Dicat qui valet, in primis quot porci fuerunt et dividat ac vendat, et lucrum faciat, quod facere de simul venditis non valuit libras 30.


De disco.

Est discus qui pensat libras 30, sive solidos 600, habens in se aurum, argentum, aurichalcum et stannum: quantum habet auri, ter tantum habet argenti: quantum habet argenti, ter tantum aurichalci: quantum aurichalci, ter tantum stanni. Dicat qui potest quantum unaquaeque species penset.


De cupa.

Est cupa una quae centum metretas impletur capientibus singulis modia tria, habens fistulas tres, ex modiorum numero: tertia pars et sexta, per unam fistulam currit; per alteram, tertia pars sola; per tertiam, sexta tantum. Dicat qui vult quod sextarii per unamquamque fistulam cucurrissent.


[Col. 0668A] De sago.

Habeo sagum habentem in longitudine cubitos 100 et in longitudine 80; volo exinde per portiones sagulos facere, ita ut unaquaeque portio habeat in longitudine cubitos 5 et in latitudine cubitos 4. Dic ergo, sapiens, quot saguli exinde fieri possint.


De linteamine.

Habeo linteamen unum, longum cubitorum 60, latum cubitorum 60, volo exinde portiones facere, ita [Col. 0668B] ut unaquaeque portio habeat in longitudine cubitos senos et in latitudine quaternos, ut sufficiat ad tunicam consuendam. Dicat qui vult quot tunicae exinde fieri possint.


De duobus hominibus alter alterius sororem accipientibus.

Si duo homines adinvicem alter alterius sororem in conjugium sumpserit, dic (rogo) qua propinquitate filii eorum sibi pertineant?


De duobus hominibus alter alterius matrem accipientibus.

Si duo homines alter alterius matrem similiter in conjugium sumpserit, quali cognatione filii eorum sibi conjungantur?


De patre et filio matrem et ejus filiam accipientibus.

Si relictam vel viduam et filiam illius in conjugium ducant pater et filius, sic tamen ut filius accipiat matrem, et pater filiam; filii qui ex his fuerint procreati, [Col. 0668C] dic (quaeso) quali cognatione subjungantur?


De patrefamilias et tribus filiis ejus.

Quidam paterfamilias moriens divisit in haereditate tribus filiis suis triginta ampullas vitreas, quarum decem fuerunt plenae oleo, aliae decem, dimidiae, tertiae decem, vacuae. Dividat qui potest oleum et ampullas, ut unicuique eorum de tribus filiis aequaliter obveniat, tam de vitreo quam de oleo.


De rege et ejus exercitu in triginta villis collecto.

Quidam rex jussit famulo suo de triginta villis colligere exercitum, eo modo ut ex unaquaque villa tot homines sumeret quotquot illuc adduxisset. Ipse tamen ad primam villam solus venit, ad secundam cum altero, jam ad tertiam tres venerunt. Dicat qui potest quot homines fuissent collecti de his triginta villis.


De bove.

Bos qui tota die aratur, quot vestigia faciat in ultima [Col. 0668D] riga?


De homine.

Quaero a te ut dicas mihi quot rigas homo factas habeat in agro suo, quando de utroque capite campi tres versuras factas habuerit.


De duobus hominibus boves ducentibus.

Duo homines ducebant boves per viam, e quibus unus dixit alteri: Da mihi boves duos et habebo tot boves quot et tu habes. At ille ait: Da mihi (inquit) et tu boves duos, et habebo duplum quam tu habes. Dicat qui velit quot boves fuerunt quod unusquisque habuit.


De duobus fratribus singulas sorores habentibus.

Tres igitur fratres erant, qui singulas sorores habebant, et fluvium transire debebant, erat enim unicuique illorum concupiscentia in sorore proximi sui; qui venientes ad fluvium, non invenerunt nisi parvam naviculam, in qua non poterant amplius nisi [Col. 0669A] duo ex illis transire. Dicat qui potest qualiter fluvium transierunt, ut ne una quidem earum ex ipsis maculata sit.


De lupo et capra et fasciculo cauli.

Homo quidam debebat ultra fluvium transire lupum et fasciculum cauli et capram, et non potuit aliam navem invenire nisi quae duos tantum ex ipsis ferre valebat; praeceptum itaque ei fuerat ut omnia haec ultra omnino illaesa transiret. Dicat qui potest quomodo eos illaesos ultra transiret.


De viro et muliere ponderantibus plaustri pondus onusti.

De viro et muliere, quorum uterque pondus habebat plaustri onusti, duos habentes infantes, inter utrosque plaustrali pondere pensantes, fluvium transire debuerunt: navem invenerunt quae non poterat ferre nisi unum pondus plaustri. Transfretare faciat, qui se putat posse ne navis mergatur.


[Col. 0669B] De hiricis.

De hiricis masculo et femina, habentibus duos natos, libram ponderantibus, fluvium transire volentibus.


De campo et ovibus in eo locandis.

Est campus qui habet in longitudine pedes ducentos, et in latitudine pedes centum: volo ibidem mittere oves, sic tamen ut unaquaeque ovis habeat in longitudine pedes quinque, et in lato quatuor. Dicat (rogo) qui valet quod omnes ibidem locari possint.


De campo fastigioso.

Est campus fastigiosus, qui habet in uno latere perticas centum, et in alio latere perticas centum, et in fronte perticas quinquaginta, et in medio perticas sexaginta, et in altera fronte perticas quinquaginta. Dicat qui potest quot aripennos claudere debet.


De campo quadrangulo.

[Col. 0669C] Est campus quadrangulus qui habet in uno latere perticas triginta, et in alio perticas triginta duas, et in fronte perticas triginta quatuor, et in altera fronte perticas triginta duas. Dicat qui potest quot aripenni in eo concludi debent.


De campo triangulo.

Est campus triangulus qui habet in uno latere perticas triginta, et in alio perticas triginta, et in fronte perticas novemdecim. Dicat qui potest quot aripennos concludere debet.


De campo rotundo.

Est campus rotundus qui habet in gyro perticas quadringentas. Dic quot aripennos capere debet.


De campo et cane ac fuga leporis.

Est campus qui habet in longitudine pedes centum quinquaginta; in uno capite stabat canis, et in altero lepus: promovit namque canis ille post leporem [Col. 0669D] currere; ast ubi canis faciebat in uno saltu pedes novem, lepus transmittebat septem. Dicat qui velit quot pedes, quotve saltus vel canis persequendo vel lepus fugiendo, quoadusque comprehensus est, confecerint.


De civitate quadrangula.

Est civitas quadrangula quae habet in uno latere pedes mille centum, et in alio latere pedes mille, et in fronte pedes sexcentos, et in altera pedes sexcentos: volo ibidem tecta domorum ponere, sic ut habeat unaquaeque casa in longitudine pedes quadraginta, et in latitudine pedes triginta. Dicat qui velit quot casas capere valet.


De civitate triangula.

Est civitas triangula quae habet in uno latere pedes centum, et in alio centum, et in fronte pedes nonaginta: volo ut fiat ibi domorum constructio, sic tamen ut unaquaeque domus habeat in longitudine [Col. 0670A] pedes viginti, et in latitudine pedes decem. Dicat quot domus capi debent.


De civitate rotunda.

Est civitas rotunda quae habet in circuitu pedum octo millia. Dicat qui potest quot domos capere debet, ita ut unaquaeque domus habeat in longitudine pedes triginta, et in latitudine pedes viginti.


De basilica.

Est basilica quae habet in longitudine pedes 240 et in lato pedes 120, laterculi vero stratae ejusdem, unus laterculus habet in longitudine uncias 23, hoc est pedem unum et uncias 11, et in latitudine uncias 12, hoc est pedem 1. Dicat qui velit quot laterculi eam debent implere.


De cavana.

Est cavana quae habet in longitudine pedes centum, et in latitudine pedes 64. Dicat qui velit quot cupas capere debet, ita tamen ut unaquaeque cupa [Col. 0670B] habeat in longitudine pedes 7 et in lato pedes 4, et pervius unus habeat pedes 4, et unaquaeque cupa habeat pedes 7.


De quodam patrefamilias.

Quidam paterfamilias habuit familias 20, et jussit eis dare de annona modios 20; sic jussit ut viri accipiant modios ternos, et mulieres binos, et infantes singula semodia. Dicat qui potest quot viri, quot mulieres, quotve infantes fuerunt.


Alia.

Quidam paterfamilias habuit familias 90, et jussit eis dare de annona modios 90; sic quoque jussit ut viri acciperent modios ternos, et mulieres binos, et infantes singula semodia. Dicat qui potest quot viri, quot mulieres, aut quot infantes fuerunt.


De obitu cujusdam patrisfamilias.

Quidam paterfamilias moriens reliquit infantes, et [Col. 0670C] in facultate sua solidorum 860, et uxorem praegnantem, qui jussit ut si ei masculus nasceretur, acciperet de omni massa uncias novem, et mater ipsius acciperet uncias tres; si autem filia nasceretur, acciperet quinque uncias, et mater ipsius acciperet etiam quinque uncias. Contigit autem ut geminos parturiret, id est puerum et puellam. Solvat ergo qui potest quantum accipit mater, vel quantum filius, quantumve filia.


Alia.

Quidam paterfamilias habuit familias 30; sic vero jussit ut viri acciperent modios ternos et mulieres binos, et infantes singula semodia. Solvat qui potest quot viri, quot mulieres, quotve infantes fuerunt.


De salutatione cujusdam senis ad puerum.

Quidam senior salutavit puerum, cui dixit: Vivas, fili, vivas (inquit) quantum vixisti, et aliud tantum, et ter tantum, addatque tibi Deus unum de annis [Col. 0670D] meis, et impleas annos centum. Solvat qui potest quot annorum tunc tempore ipse puer erat.


Alia.

Quidam paterfamilias habuit familias 100, quibus praecepit dare de annona modios 100; eo vero tenore, ut viri acciperent modios ternos, et mulieres binos, et infantes singula semodia. Dicat ergo qui valet quot viri, quot mulieres, aut quot infantes fuerunt.


De quodam aedificante domum.

Homo quidam volens aedificare domum, locavit artifices 6, ex quibus 5 magistri et 1 discipulus erat; et convenit inter eum qui aedificare volebat et artifices, ut per singulos dies 25 denarii eis in mercede darentur: sic tamen ut discipulus medietatem de hoc quod unus ex magistris accipiebat, acciperet. Dicat qui potest quantum unusquisque de illis per unumquemque diem accepit.


[Col. 0671A] [a 1Kb] De animalibus emptis.

Voluit quidam emere animalia promiscua 100 de solidis 100, ita ut equus 3 solidis emeretur, bos vero in solidum 1, et 33 oves in solido 1. Dicat qui valet quot caballi, vel quot boves, quotve fuerunt oves.


Alia.

Quidam homo voluit de 100 solidis animalia promiscua emere 100 in Oriente; qui jussit famulo suo ut camelum in 5 solidos acciperet, asinum in solido 1 et 20 oves in solido 1 compararet. Dicat qui vult quot cameli, vel asini, sive oves, in negotio 100 solidorum fuerunt.


De homine et ovibus pascentibus.

Quidam homo vidit de monte oves pascentes, et dixit: Utinam haberem tantum, et aliud tantum, et medietatem de medietate, et de hac medietate aliam idcirco medietatem, ego centesimus una cum ipsis meam ingrederer domum. Solvat qui potest quot [Col. 0671B] oves vidit ibi pascentes.


De sode et scrofa.

Quidam paterfamilias stabilivit curtem novam quadrangulam, in qua posuit scrofam quae peperit porcellos 7 in media sode; quia una cum matre, quae octava est: pepererunt igitur unusquisque in omni angulo 7, et ipsa iterum in media sode cum omnibus generaliter peperit 7. Dicat qui vult cum matribus quot porci fuerunt.


De scala cum centum gradibus.

Est scala una habens gradus 100: in primo gradu sedebat columba 1, in secundo 2, in tertia 3, in quarto 4, in quinto 5, sic in omni gradu usque ad centesimum. Dicat qui potest quot columbae in totum fuerunt.


De porcis.

Homo quidam habuit 300 porcos, et jussit ut tot porci numero impari in tres dies, tres occiderentur. [Col. 0671C] Similis est de 30 sententia. Dicat modo qui potest quot porci impares, sive de 300, sive de 30, in tres dies occidendi sunt: haec ratio indissolubilis ad increpandum composita est.


De salutatione pueri ad patrem.

Quidam puer salutavit patrem. Ave (inquit) pater. Cui pater, Valeas, fili, vivas quantum vixisti; quos annos geminatos triplicabis, et sume unum de annis meis, et habebis annos centum. Dicat qui valet quot annorum tunc ipse puer erat.


De columba.

Columba sedens in arbore vidit alias volantes; dixit eis: Utinam fuissetis aliae tantae et adhuc tantae, tunc una mecum centum fuissetis. Dicat qui potest quot columbae erant in primis volantes.


De sacculo.

Quidam homo ambulans per viam invenit sacculum cum talentis duobus. Hoc quoque alii videntes [Col. 0672A] dixerunt ei: Frater, da nobis portionem inventionis tuae; qui renuens noluit dare: ipsi vero irruentes diripuerunt sacculum, et tulit sibi quisque solidos 50. Dicat qui vult quot homines fuerunt.


De episcopo.

Quidam episcopus jussit panes 12 in clero dividi Praecepit enim sic ut singuli presbyteri binos acciperent panes, diaconi dimidium, lector quartam partem, ita tamen fiat ut clericorum et panum unus sit numerus. Dicat qui valet quot presbyteri, vel quot diaconi, quotve lectores esse debeant.


De homine scholasticis obviante.

Quidam homo obviavit scholariis, et dixit eis: Quanti estis in schola? Unus autem ex eis respondit dicens: Nolo hoc tibi dicere, tu numera nos bis, multiplica ter, tunc divide in quatuor partes, quarta pars nostrum, si me addis cum ipsis, centenarium explet numerum. Dicat qui vult quanti fuerunt qui [Col. 0672B] pridem obviaverunt ambulanti per viam.


De carpentariis.

Septem carpentarii septenas rotas fecerunt. Dicat qui vult quot carra fecerunt.


De vino in vasculis.

Centum metra vini, rogo ut dicat qui velit, quot sextarios capiunt, vel ipsa etiam centum metra quot meros habent.


De patre familias distribuente.

Quidam paterfamilias moriens divisit quatuor filiis suis quatuor vascula vini; in primo vase erant modia 40, in secundo 30, in tertio 20, et in quarto 10, qui vocans dispensatorem domus suae ait: Haec quatuor vascula cum vino intrinsecus divide inter 4 filios meos; sic tamen ut unicuique eorum aequalis sit portio, tam et in vino quam et in vasis. Dicat qui intelligit quomodo dividendum est ut omnes aequaliter ex hoc accipere possint.


[Col. 0672C] De camelo.

Quidam paterfamilias habebat de una domo sua ad alteram domum leucas 30, et habens camelum qui debebat in tribus subjectionibus ex una domo sua ad alteram de annona fere modia 90, et in unaquaque leuca isdem camelus comedebat semper modium unum. Dicat qui valet quot modia residua fuerint.


De dispensatore in monasterio.

Quidam pater monasterii habuit 12 monachos, qui convocans dispensatorem domus suae dedit illi ova 204, jussitque ut singulis aequalem daret ex eis omnibus portionem; sic tamen jussit, ut inter 5 presbyteros daret ova 85, et inter 4 diaconos 68, et inter tres 51. Dicat, rogo, qui valet quot ova unicuique ipsorum in portione evenerunt, ita ut in nullo nec superabundet numerus, nec minuatur, sed omnes, ut supra diximus, aequalem in omnibus accipiant portionem.



PROPOSITIONUM SOLUTIONES
[Col. 0671]

[Col. 0671C] De limace solutio.

[Col. 0671D] In leuca una sunt 1500 passus, 7500 pedes, 90 unciae; quot unciae, tot dies fuerunt, qui faciunt annos 246 et dies 210.


De ciconiis.

Qui primis ab illo visi sunt fuerunt 36, et hujus medietas medietatis sunt 18, et hujus numeri medietas sunt 9. Dic ergo sic, 72 et 18 fiunt 90; adde 9, fiunt 99; adde loquentem, et habebis 100.---Alia, 28 et 28, et tertio sic, fiunt 84, et medietas tertiae fiunt 14; sunt in totum 98: adjectis duabus, 100 apparent.


De equis.
[Col. 0672C]

[Col. 0672D] 40 equi erant qui pascebantur, alii tantum fiunt 80; medietas hujus medietatis, id est 20, si addatur, fiunt 100.


De centum denariis.

Fac 9 scrofas et 1 verrem in 55 denariis, et 80 porcellos in 40, ecce porci 90; in 5 residuis denariis fac porcellos 10, et habebis centenarium in utrisque numerum.


De communi negotio.

In primis 250 porci erant, qui 100 solidis comparati (sicut supra dictum est) in 2 solidis, 5 porcos; [Col. 0673A] quia sive quinquagies quines, sive quinquies 50 dixeris, 250 numerabis: quibus divisis, unus tulit 125, alter similiter 125; unus vendidit deteriores 3 semper in solido; alter vero meliores duos in solido. Sic evenit ut is qui deteriores vendidit, de 120 porcis 40 solidos est adeptus; qui vero meliores, 60 solidos est consecutus: quia de inferioribus 30 semper in 10 solidis, de melioribus autem 20 in 10 solidis sunt venundati; et remanserunt utrisque 5 porci, ex quibus ad lucrum 4 solidorum et 2 denarios facere potuerunt.


De disco.

Aurum pensat uncias 9, argentum pensat ter 9 uncias, id est libras 2 et uncias 3; aurichalcum pensat ter libras 2 et ter 3 uncias, id est libras 6 et uncias 9; stannum pensat ter libras 6 et ter 9 uncias, hoc est libras 20 et uncias 3. Et 9 unciae et 2 librae cum 3 unciis, et 6 librae cum 9 unciis, et 20 librae cum 3 unciis adunatae, 30 libras efficiunt. Item aliter [Col. 0673B] ad solidum: aurum pensat solidos argenteos 15, argentum ter 15, id est 45; aurichalcum ter 45, id est 135; stannum ter 135, hoc est 405; junge 405, 135, et 45, et 15, et invenies solidos 600, quod sunt librae 30.


De cuppa.

Per primam fistulam 3600 sextarii cucurrerunt; per secundam, 1400; per tertiam, 1200.


De sago.

De 400, 80 pars 5 sunt; et de 100, 4. Sive ergo octogies 5, sive centies 4 dixeris, semper 400 invenies; tot sagi erunt. Decima pars sexagenarii, 6 sunt; decima vero quadragenarii, 4 sunt. Sive ergo decimam sexagenarii, sive decimam quadragenarii decies miseris, 100 portiones 6 cubitorum longas, et 4 cubitorum latas invenies.


De ampullis relictis.

Tres igitur sunt filii et 30 ampullae, ampullarum [Col. 0673C] autem quaedam 10 sunt plenae, et 10 mediae, et 10 vacuae. Duc ter decies, fiunt 30; unicuique filio veniunt 10 ampullae in portionem; divide autem per tertiam partem, hoc est da primo filio 10 semis ampullas; ac deinde da secundo 5 plenas et 5 vacuas; similiterque dabis tertio, et erit trium aequa germanorum divisio, tam in oleo quam et in vitro.


De exercitu in 30 villis collecto.

In villa 12 fuerunt collecti milites
In villa 1 fuerunt collecti milites 	2
In villa 2 fuerunt collecti milites 	4
In villa 3 fuerunt collecti milites 	8
In villa 4 fuerunt collecti milites 	16
In villa 5 fuerunt collecti milites 	32
In villa 6 fuerunt collecti milites 	64
In villa 7 fuerunt collecti milites 	128
In villa 8 fuerunt collecti milites 	256
In villa 9 fuerunt collecti milites 	512
In villa 10 fuerunt collecti milites 	1024
In villa 11 fuerunt collecti milites 	2048
[Col. 0673D]
4096
In villa 13 fuerunt collecti milites 	8192
In villa 14 fuerunt collecti milites 	16384
In villa 15 fuerunt collecti milites 	32768
In villa 16 fuerunt collecti milites 	65536
In villa 17 fuerunt collecti milites 	131072
In villa 18 fuerunt collecti milites 	262144
In villa 19 fuerunt collecti milites 	524288
In villa 20 fuerunt collecti milites 	1048576
In villa 21 fuerunt collecti milites 	2097152
In villa 22 fuerunt collecti milites 	4194214
In villa 23 fuerunt collecti milites 	8388428
In villa 24 fuerunt collecti milites 	16776856
In villa 25 fuerunt collecti milites 	33553712
In villa 26 fuerunt collecti milites 	67107424
In villa 27 fuerunt collecti milites 	134214848
In villa 28 fuerunt collecti milites 	268429696
In villa 29 fuerunt collecti milites 	536859392
In villa 30 fuerunt collecti milites 	1073718184



[Col. 0674A] De vestigiis boum.

Nullum omnino bos vestigium in ultima riga facit, eo quod ipse praecedit aratrum, et hunc aratrum sequitur; quotquot enim hic praecedendo in exculta terra vestigia facit, tot ille subsequens excolendo resolvitur. Propterea illius omnino nullum reperitur, id est in ultima riga vestigium.


De rigis quas facit homo.

Ex uno capite campi tres, et ex altero, quae faciunt rigas versuras septem.


De bove ducto.

Prior qui dari sibi duos rogavit boves, habebat 4, at vero qui rogabatur habebat 8; dedit quippe rogatus postulanti duos, et habuerunt uterque 6; qui enim propior acceperat, reddidit 2 danti priori qui habebat 6, et habuit 8, quod est duplum a 4; et illi remanserunt 4, quod est simplum ab 8.


[Col. 0674B] De sororibus.

Primo omnium ego et soror mea introissemus in navim et transfretassemus ultra, transfretatoque fluvio dimisissem sororem de navi et reduxissem navim ad ripam: tunc vero introissent sorores duorum virorum, illorum videlicet qui ad littus remanserant; illis itaque feminis navi egressis, soror mea quae prima transierat, intraret ad me, navimque reduceret: illa egrediente foras, duo in navi fratres intrassent, ultraque venissent; tunc unus ex illis una cum sorore sua navim ingressus, ad nos transfretasset; ego et ille qui navigaverat, sorore mea remanente foris, ultra venissemus; nosque ad littora vectos, una ex illis duabus quaelibet mulieribus, ultra navim reduceret, soror aeque mea secum recepta, pariter ad nos ultra venissent: et ille cujus soror ultra remanserat navim ingressus, eam secum ultra reduceret. Tali igitur sicque sollicitante studio facta est navigatio, nullo fufcante inquinationis contagio.


[Col. 0674C] De lupo et capra.

Simili namque tenore ducerem prius capram et dimitterem foris lupum et caulum; tunc deinde venirem, lupumque ultra transirem, lupoque foris misso, rursusque capram navi receptam ultra reducerem, capramque foras missam, caulum transveherem ultra, atque iterum remigassem, capramque assumptam ultra duxissem. Sicque faciente, facta erit remigatio salubris absque voragine lacerationis.


De pondere plaustri.

Eodem quoque ordine, ut superius, prius intrassent duo infantes, et transissent, unusque ex illis reduceret navim; tunc mater navim ingressa transisset, deinde filius ejus reduceret navim, qua transvecta, frater illius navim ingressus, ambo ultra transirent, rursumque filius qui ante transierat ingressus navim, eamque ad fratrem reduceret, jamque reductam ingrediantur ambo, et transeant: tali subremigante ingenio erit expleta navigatio, forsitan [Col. 0674D] sine naufragio.


Aliud.

Similiter ut superius transissent prius duo infantes, et unus ex illis navim reduceret, in qua pater ingressus, ultra transisset. Et ille infans unus, qui prius cum fratre transierat, navim ad ripam educeret, in qua frater illius rursus ingressus, ambo ultra venissent; unusque ex illis foras egressus, et alter ad matrem reduceret navim, in qua videlicet navi mater ingressa ultra venissent; qua egrediente foras, filius ejus qui ante cum fratre transierat, navim rursus ingressus, eam ad fratrem ultra reduceret, in qua ambo ingressi ultra venissent, et fieret expleta salubris transvectio, nullo formidante mortis naufragio.


De campo et ovibus.

Ipse campus habet in longitudine pedes ducentos, et in latitudine pedes centum: duc bis quinquennos de ducentis, fiunt 40; ac deinde 100 divide per 4, [Col. 0675A] quarta pars centenarii 25 sunt: sive ergo 40 vicies quinquies, sive 25 quadragies duxeris, millenarium implent numerum; tot ergo oves ibidem collocari possunt.


De campo fastigioso.

Longitudo hujus campi 100 perticis, et utriusque frontis latitudo 50, medietas vero 60 includitur; junge utriusque frontis numerum cum medietate, et fiunt 160. Ex ipsis assume 3 partem, id est 53, et multiplica centies, fiunt 5300; deinde in 12 aequas partes, et inveniuntur 351; item eosdem divide in 12 partes et reperiuntur 37; tot sunt in hujus aripenni numero.


Aliud.

Duae ejusdem campi longitudines faciunt 62; duc mediam de 62, fiunt 31; atque duae ejusdem campi latitudines junctae fiunt 66; duc vero mediam de 66, fiunt 33; duc namque trecies semel 33, fiunt 1020; divide per 12 partem bis, sicut superius, hoc est de [Col. 0675B] 1020 duc 12, fiunt 85; rursusque 85 divide per 12, fiunt 7: sunt ergo in hoc aripenni numero 7.


Aliud.

Junge duas latitudines istius campi, fiunt 60, et duc mediam de 60, fiunt 30; et quia in fronte pedes 18 habet, duc mediam de 18, fiunt 9: duc vero novies 30, fiunt 270: fac exinde bis 12, id est divide 270 per 12 partem, fiunt 22 et semis; atque iterum 22 et semis per 12 partem divide, et fiunt 2, et remanent 4, quae est 3 pars 12. Sunt ergo aripenni in hoc numero 2 et 3 pars de aripenno 3; fit aripennis 1, et perticae 10 et dimidia.


Aliud.

Quarta quidem pars hujus campi, qui 400 includitur perticis, in 100 consistit; hos si per semetipsos multiplicaveris, id est si centies duxeris, fiunt 10000; hos in 12 partes dividere debes; et enim de 10000 duodecima est 833; quam cum item in 12 partitus [Col. 0675C] fueris, invenies 69: tot enim aripennos hujusmodi campus includit.


De campo, cane et lepore.

Longitudo hujus campi habet pedes 150; duc mediam de 150, fiunt 75 canis vero faciebat in uno saltu pedes 9: quippe 75 novies ducti fiunt 675, tot pedes leporem persequendo canis cucurrit, quoadusque eum comprehendit dente tenaci: at vero quia lepus 7 pedes in uno faciebat saltu, duc ipsos 75 septies, fiunt 526: tot pedes lepus fugiendo peregit, donec consecutus fuit.


De civitate quadrangula.

Si fuerunt duae hujus civitatis longitudines junctae, faciunt 2100; similiter duae si fuerunt latitudines junctae, fiunt 1200: ergo duc mediam de 1200, fiunt 600; rursusque duc mediam de 2100, fiunt 1050, et quia unaquaeque domus habet in longo pedes 40 et in lato pedes 30, duc 40 partem de 1050, fiunt [Col. 0675D] 26; atque iterum assume 30 de 600, fiunt 20: vicies ergo 26 ducti, fiunt 520; tot domus capiendae sunt. Duo igitur hujus civitatis latera juncta fiunt 200; atque duc mediam de 200; fiunt 100; sed quia in fronte habet pedes 90, duc mediam de 90, fiunt 45; et quia longitudo uniuscujusque domus habet pedes 20, latitudo ipsarum habet pedes 10, duc 20 partem de 100, fiunt 5, et pars 10 quadragenarii 4 sunt; duc igitur quinquies 4, fiunt 20: tot domos hujusmodi capienda est civitas.


Aliud.

In hujus civitatis ambitu 8000 pedum numerantur, qui sesquialtera proportione dividuntur in 4800 et in [Col. 0676A] 3200 in illis autem longitudo domorum, in istis latitudo versatur; subtrahe itaque de utraque summa medietatem, et remanent de majori 2400, de minore vero 1600: hos igitur 1600 divide in vicenos, et invenies octoagies 20; rursumque major summa, id est 2400 in 30 partiti, octoagies triginta dinumerantur; duc octoagies 80, et fiunt 6400: tot in hujusmodi civitate domus secundum propositionem suprascriptam constitui possunt.


De basilica.

140 pedes longitudinis implent 126 laterculi, et 120 pedes latitudinis, 120 laterculi, quia unusquisque laterculus in latitudines pedis mensuram habet, multiplica itaque 120 vicies 126 in 1512 summa concrescit. Tot igitur in hujusmodi basilica laterculi pavimentum contingere possunt.


De cavana.

In 100 autem quaterdecies 7 numerantur, in 64 vero sedecies quaterni continentur; ex quibus 4 ad [Col. 0676B] pervium deputantur, quod in longitudinem ipsius cavanae dicitur. Quia ergo in 60 quindecies quaterni sunt, et in 100 quaterdecies 7, duc quindecies 10, fiunt 210: tot cupae, juxta suprascriptam magnitudinem, in hujusmodi cavana contineri possunt.


De patrefamilias.

Duc semel ternos, fiunt 3, hoc est unus vir 3 modios accepit; similiter et quinquies bini fiunt 10, hoc est 5 mulieres acceperunt modios 10; duc vero septies binos, fiunt 14, hoc est 14 infantes acceperunt modios 7; junge ergo 1, et 5, et 14, fiunt 20; haec sunt familiae 20; ac deinde junge 3, et 7, et 10, fiunt 20, haec sunt modia 20: sunt ergo simul familiae 20 et modii 20.


Aliud.

Si duxeris ternos 3, fiunt 9, et si duxeris quinquies binos, fiunt 10; ac deinde duc vicies bis semis, fiunt 11, hoc est 3 viri acceperunt modios 9, et 5 [Col. 0676C] mulieres acceperunt 10, et 22 infantes acceperunt modios 11; quod simul juncti 3, et 5, et 22, faciunt familiae 30; rursusque 9, et 11, et 10, simul juncti, faciunt modios 30; quot sunt simul familiae 30, et modii 30, tantum 36.


Aliud.

Duc sexies 3, fiunt 18, et duc vicies binos, fiunt 40; duc vero sexagies quaternos semis, fiunt 32, id est 6 viri acceperunt modios 18, et 20 mulieres acceperunt modios 40, et 64 infantes acceperunt modios 32, quod simul juncti, id est 6, et 20, et 64, familias 90 efficiunt; iterumque junge 18, et 60, et 32, fiunt 90, qui faciunt modios 90; quod simul juncti faciunt familias 90, et modios 90, tantum 37.


Aliud.

Undecim terni fiunt 33, et 15 bis ducti fiunt 30; duc vero octogies quatuor semis, fiunt 37, id est 11 viri acceperunt 17, quod simul juncti, id est 11, et [Col. 0676D] 15, et 74, fiunt 100, quae sunt familiae 100; similiter junge 33, et 30, et 37, fiunt 100, qui sunt modii 100: his ergo simul junctis, habes familias 100 et modios 100.


De animalibus emptis.

Junge ergo 9 et 3, fiunt 12, 12 namque unciae libram faciunt; prorsus junge simul 7 et 5, faciunt iterum 12; ideoque bis 12 faciunt 24, 24 autem unciae faciunt 2 libras, id est solidos 40; deinde duc, quia fac, etc.


Reliquae solutiones desiderantur: potest autem quisque ratione arithmetica propositiones illas solvere: ita ad exercendum ingenium omissa valebunt.




[Col. 0677]
DE RATIONE CALCULI LIBELLUS. (C)*



PRAEFATIO.

[Col. 0677A] Unitas illa, unde omnis multitudo numerorum procedit, quae proprie ad arithmeticam disciplinam pertinet, quia vere simplex est, et nulla partium congregatione subsistit, nullam utique recipit sectionem. De caeteris vero rebus, licet aliquid tale sit, ut propter integritatem ac soliditatem suam unitatis meruerit vocabulo nuncupari; tamen quod compositum est, divisioni necessario subjacebit. Nihil enim in tota rerum natura, praeter memoratam numerorum unitatem, nisi unum inveniri potest, quod non ulla omnino valeat divisione distribui. Quod ideo fit quia non simplicitate, sed compositione subsistit. Dicitur enim: Unus homo, unus equus, unus dies, una hora, unus nummus, unum templum, et alia hujusmodi innumerabilia; quae licet unitatis sint sortita vocabulum, tamen pro causae atque rationis necessitate dividuntur. Ad hujus divisionis compendium tale calculandi argumentum antiqui commenti sunt, ut omnis integritas dividenda rationabili per [Col. 0677B] illud possit partitione secari, sive id corpus, sive res incorporea sit, quod dividendum proponitur. In hoc argumento unitas assis vocatur, cujus partes juxta proportionalitatem suam propriis sunt definitae vocabulis: notis etiam ad hoc excogitatis, per quas eadem vocabula exprimantur, ut per discretionem nominum et notas nominibus affixas, uniuscujusque particulae notio facilius advertatur.


[Col. 0678A] De asse et partibus ejus.

Et assis quidem, qui per I litteram, sicut in numeris unum scribi solet, exprimitur, duodecim partes habet; quarum si unam detraxeris, reliquae undecim partes labus dicuntur. Illa vero quam detraxisti, id est duodecima, uncia vocatur.

Si duas sustuleris, decem residuae appellantur dextans, et quod sustulisti, id est duae, sextans nominatur.

At si tres dempseris, novem quae remanserunt dodrans nuncupantur, et tres demptae quadrans vocantur.

Quod si quatuor tollere velis, octo reliquas bissem, vel bessem; et quatuor, trientem nominabis.

Quinque vero sublatis, septem residuas septuncem; et quinque sublatas, quincuncem, vel quinquncem placuit appellari.

Cum vero per medium fuerit facta divisio, utrumque dimidium senis partibus constans, semissem [Col. 0678B] vocitarunt.

Unciam autem et dimidiam, sescunciam vel sesqunciam, aut sesquiunciam nuncuparunt.

Postremo, unciae dimidium, semunciam appellarunt.

Jam reliquae minutiae, quarum congestione dimidium unciae conficitur, ut sunt sicilici, sextulae, et caetera, melius ex ipsius calculi inspectione cognoscuntur.



MODUS CALCULI.
[Col. 0677]

[Col. 0677C] Incipit autem idem calculus a mille, et usque ad quinquaginta millia progreditur.

Sed primo per duplicationem, postea per triplicationem, deinde per caeteras multiplicationes incrementa capiens, tanta numerositate concrescit, ut usque ad infinitum quantitatis ejus summa perveniat.

Scribitur vero lineis a superiori parte in inferiorem descendentibus, superius millium summas ex multiplicatione venientes, inferius divisionum minutias lineis continentibus, a quibus tamen in legendo principium est faciendum: et sic sursum versus eumdem, quousque ad millium summam, quae ex illa multiplicatione paulatim accrescit, legendo veniatur.

Incipiendumque a dimidia sextula per duplicationem usque ad II, id est duo millia.

Inde iterum per triplicationem, a dimidia sextula usque ad III, hoc est tria millia.

Tum a dimidia sextula per quadruplicationem usque ad IIII, scilicet quatuor millia.

Et sic deinceps usque ad finem.


[Col. 0678C] De numerorum consonantia.

Finales ergo sunt lichanos hypaton, hypate meson, parhypate meson, hircanos meson. Omnis ergo pars et subjugalis ejus, id est primi ac secundi, tota melodia lichanos hypaton auctore regitur et finitur. Secundi vero et subjugalis ejus, id est tertii ac quarti, hypate meson regitur et finitur. Tertii cum suo subjugali, id est quinti ac sexti, parhypate meson regitur ac finitur. Quarti cum suo subjugali, id est septimi ac octavi, lichanos meson regitur ac finitur. Et haec est regula inchoandi ad quodlibet medium, ut nec supra quintum superiorem locum, nec infra quintum inferiorem aliquando incipiant: sed inter eas octo voces, vel aliquando novem, initia sua cohibeant.

Notandum vero est quod quinto semper loco superioribus cum inferioribus finalibus quaedam talis est concordia, ut aliqu., etc. . . . . (Reliquum desideratur.)
[Table: 7Kb]



[Col. 0681]
DE NUMERORUM DIVISIONE LIBELLUS.



PRAEFATIO.



Ad Constantinum suum.
[Col. 0681A]

Vis amicitiae pene impossibilia redigit ad possibilia, nam quomodo rationes numerorum abaci explicare contenderemus, nisi te adhortante, o mi dulce solamen laborum, Constantine? Itaque cum aliquot lustra jam transierint, ex quo nec librum, nec exercitium harum rerum habuerimus, quaedam repetita memoria eisdem verbis proferimus, quaedam eisdem sententiis. Nec putet philosophus sine litteris haec alicui arti vel sibi esse contraria. Quid enim dicet esse digitos, articulos, minuta, qui auditor majorum fore [Col. 0682A] dedignatur. Vult tamen videri solus scire, quod mecum ignorat, ut ait Flaccus. Quid cum idem numerus modo simplex, modo compositus: nunc digitus, nunc constituatur ut articulus? Habes ergo (talium diligens investigator) viam rationis, brevem quidem verbis, sed prolixam sententiis, et ad collectionem intervallorum et distributionem in actualibus geometrici radii secundum inclinationem et erectionem, et in speculationibus et actualibus simul dimensionis coeli et terrae plena fide comparatam.



INCIPIT LIBELLUS.
[Col. 0681]


De simplici.

[Col. 0681B] Si multiplicaveris singularem numerum per singularem, dabis unicuique digito singularem, et omni articulo decem, directe scilicet, et conversim.

Si singularem per decenum, dabis unicuique digito decem, et omni articulo centum.

Si singularem per centenum, dabis unicuique digito centum, et articulo mille.

Si singularem per millenum, dabis digito mille, et articulo decem millia.

Si singularem per decenum millenum, dabis digito decem millia, et articulo centum millia.

Si singularem per centenum millenum, dabis digito centum millia, et articulo mille millia.



De deceno.

Si decenum per decenum, dabis digito centum, et articulo mille.

Si decenum per centenum, dabis digito mille, et articulo decem millia.

[Col. 0681C] Si decenum per millenum, dabis digito decem millia, et articulo centum millia.

Si decenum per decenum millenum, dabis digito centum millia, et articulo mille millia.

Si decenum per centenum millenum, dabis digito mille millia, et etiam unicuique articulo decies mille millia.



De centeno.

Si centenum per centenum, dabis digito decem millia, et articulo centum millia.

Si centenum per millenum, dabis digito centum millia, et articulo decies centena millia.

Si centenum per decenum millenum, dabis digito mille millia, et articulo decies mille millia.

Si centenum per centenum millenum, dabis digito decies mille millia, et articulo centies mille millia.



De milleno.

Si millenum per millenum, dabis digito decies centena millia, et articulo millies mille millia.

[Col. 0681D] Si millenum per decenum millenum, dabis digito decies mille millia, et articulo centies mille millia.

Si millenum per centenum millenum, dabis digito centies mille millia, et articulo centies millies mille millia.



De deceno milleno.

Si decenum millenum per decenum millenum, dabis digito centies mille millia, et articulo millios mille millia.

Si decenum millenum per centenum millenum, dabis digito millies mille millia, et articulo decies millies mille millia.



De centeno milleno.
[Col. 0682A]

[Col. 0682B] Si centenum millenum per centenum millenum, dabis digito decies millies mille millia, et articulo centies millies mille millia.



Quomodo dividatur singularis per singularem, vel centenus per centenum, vel millenus per millenum.

In partitione numemorum abaci, sicut se habent singulares ad singulares, sic quodammodo habent se decem ad decenos, centeni ad centenos, milleni ad millenos, hoc modo:

Si volueris dividere singulares per singulares, vel decenum per decenum, vel centenum per centenum, vel millenum per millenum, secundum denominationem eorum singulares singularibus subtrahes.



Quomodo singulares sua quantitate metiantur decenos, centenos, millenos.

In partitione numerorum abaci, sicut se habent singulares ad decenos et centenos et millenos, sic se habent decem ad centenos et millenos, et centeni ad [Col. 0682C] millenos, et milleni ad ultra se compositos decenos millenos, et centenos millenos, hoc modo: Si volueris per singularem numerum dividere decenum aut centenum, aut millenum, vel simul vel intermisse, differentiam divisionis a singulari ad decenum, per integram denominationem dividendi multiplicabis, et articulos quidem propria denominatione et posita differentia diminues, digitos vero digitis aggregabis: et si articuli provenient ut supra, diminues usque ad solos digitos, et millenus quidem habebit articulos in millenis, digitos in centenis, digitos in decenis; decenus articulos in decenis, digitos in singularibus.



Quomodo metiatur decenus centenum aut millenum, vel centenum millenum, vel millenum et ulteriores.

Si volueris per decenum numerum dividere centenum vel millenum, aut per centenum millenum vel ulteriores, aut per millenum sequentes, differentiam [Col. 0682D] divisoris quasi singularis ad decenum, per integram denominationem dividendi multiplicabis, id est per vocabula singularis, ac decem articulos ac digitos diminues usque ad extremum divisorem, sicut fiebat in singularibus quemlibet numerum dividentibus.



Quomodo singulares cuncti, decenis metiantur decenos centenos, millenos, vel simul, vel intermisse.

Si volueris per compositum decenum cum singulari dividere, vel simplicem decenum vel cum singulari compositum, considera quotam partem divisoris teneat singularis; nam secundus singularis habet [Col. 0683A] rationem ad secundas dividendi, tertius ad tertias, quartus ad quartas, quintus ad quintas, et deinceps, id est differentia a singulari divisoris ad decenum multiplicabitur per denominationem secundarum, tertiarum, quartarum; quod vero exsuperat secundas, tertias, quartas, quintas aggregabis; et si multipliciores sunt divisore, eadem regula diminuentur: similiter vero et singulares compositi ad dividendum aggregabuntur. Et in centenis et millenis idem facies, nisi quod unum centenum vel millenum in caeteros dissipabis, quod in uno non evenit deceno, et articuli quidem ab uno centeno vel milleno secundabuntur, a pluribus dividendorum obtinebunt sedes.



Item alia divisio centeni vel milleni, et deinceps per eosdem divisores.

Si volueris dividere centenum vel millenum, et deinceps, per decenum cum singulari compositum, primum centenum veluti supra divides, sumpta differentia divisoris a singulari ad decenum: et quod [Col. 0683B] superaverit, per denominationem propositi centeni multiplicabis: et si singulariter centeno ad compositionem additur: aut decenus cum singulari, diminues vel aggregabis (quemadmodum superius dictum est) in decenis et singularibus: et primi quidem articuli sunt in summa dividendis proxima ac minore: augmentati vero in articulos alios, dividendorum obtinent sedes.



Quomodo decem juncti centenis, vel centeni millenis metiantur centenos aut millenos aut ulteriores.

Si volueris per compositum centenum cum deceno, vel compositum millenum cum centeno dividere, aut centenum, aut millenum: considera quotam partem divisoris teneat quingenus, vel centenus, vel millenus, et per denominationem earum partium multiplica differentiam divisoris, sicut faciebas in singularibus junctis cum decenis.



Item alia divisio centeni vel milleni, et deinceps per eosdem compositos divisores et simplices.
[Col. 0683C]

Si volueris dividere centenum, vel millenum, per decenum, aut millenum per centenum, sumes differentiam divisoris, secundum rationem singularium ad decenum, et multiplicabis. Aut per totam denominationem dividendi, si simplex decenus, vel centenus divisor est, vel per secundas, vel per tertias, vel per quartas, vel per quintas, si compositus est; habita videlicet ratione, quam partem compositi divisoris teneat decenus vel centenus.



Quomodo, uno medio numerorum intermisso, juncti duo extremi caeteros metiantur.

Si volueris dividere centenum vel millenum per compositum centenum vel millenum, uno intermisso, unum dividendorum sumes ad minuta componenda, et maximum divisorem reliquae parti comparabis. Et si quid abundaverit, relinquendis repones. Minutum autem per denominationem ejus, per quem divisor [Col. 0683D] coaequatur, dividendo multiplicabis. Et in digitis quidem perfecta ponetur differentia. Ante articulos vero, altera differentia, uno minus, quasi rationem habens ad juxta positos, cum sunt digiti et articuli. Nam solus articulus, id est sine digitis, integram proponit sibi differentiam. Solus digitus, integram supponit: et tum cum solus est digitus, ei qui ad minuta componenda seclusus est, differentia integra secundabitur. Et hae quidem differentiae, et si quis forte a maximo divisore seclusus est, significabunt quod relinquitur ex dividendis.



Quomodo centenus cum singulari metiatur millenum et ulteriores, vel millenus cum decenis decenos millenos et ulteriores.
[Col. 0684A]

Si volueris dividere millenum vel ulteriores, per centenum cum singulari compositum, unum millenum in centenos dissipabis. Et rursus unum centenum ad minuta componenda secludes, et maximum divisorem reliquae parti comparabis. Et si quid secludetur, relinquendis repones. Minutum autem, ut in superiori capitulo multiplicabis, reliquaque omnia vel quae secluduntur, vel quae pro differentiis adhibentur, ordinabis. Rursusque easdem differentias, ac si qui forte seclusi sunt, per denominationem propositi dividendi multiplicabis. Ac iterum eadem regula deduces, usque ad extremas differentias, et in millenis divisoribus cum decenis, ad decenos millenos et ulteriores, quasi eamdem ipsam rationem servabis.



Quot divisores sint in quolibet dividendo.
[Col. 0684B]

Si volueris nosse quot divisores sint in quolibet dividendo, articulos a quibus denominationes fiunt multiplicationis secundabis ad digitos, et si augmento eorum articuli provenient, reflectes ad articulos; et si in singularibus pares divisoribus provenerint, totidem unitates collectionibus aggregabis. Igitur et in denominationibus a toto et a partibus quae sunt a secundis et tertiis et quartis, et deinceps secundum eamdem rationem pro extremo divisore unitatem constitues. Et sicut in centenis et millenis, quod ab uno exsuperat, per denominationem totius summae multiplicantur: sic divisores, per denominationem totius dividendi multiplicabuntur. Sed in ipsis tantummodo centenis et millenis, simplex decenus divisor centeni vel milleni, et ultra compositorum denominationes mittit ad tertias, idem ad tertium locum ab eo quem dividit, scilicet in colligendis divisoribus. Centenus vel millenus divisores sui, et [Col. 0684C] compositi, uno relicto, denominationes suas mittunt ad extremos digitos.



De protensione quarumdam mensurarum terrae.

Digitus est minima pars agrestium mensurarum.

Uncia habet digitos tres.

Palmus in quatuor protenditur digitos.

Pedem sedecim metiuntur digiti.

Passus quinque pedum mensuram sortitur.

Pertica duos passus, videlicet decem pedes explicit.

Passus centum et viginti quinque stadium absolvunt.

Stadia octo milliarium praestant.

Mille passus, idest milliarium et dimidium, leucam faciunt, habentem passus mille et quingentos.

Duae leuvae, sive milliaria tria, restam efficiunt.

Quidam leucam, pro leuva legunt.

Ambitus totius terrae ducentorum quinquaginta duorum millium stadiorum absolvitur, quae faciunt [Col. 0684D] leuvas Gallorum viginti et unam, per duodecim divisis eisdem stadiis; milliaria triginta unum et quingenta: per quinquaginta in divisis eisdem stadiis. Passus tricies et semel, mille millia et quingentos pedes (centies vicies et quinquies, multiplicatis eisdem stadiis); centies quinquagies et septies mille (passibus) millia et quingentas uncias (quinquies multiplicatis) millies octingenties (pedibus) nonagies mille millia (duodecies multiplicatis) mille millia. Digitos quinque millia, sex centies septuagesies et unum mille; unciae per tres multiplicatae.



[II LIBELLI.]




[Col. 0685]
PATROLOGIAE EDITORIS MONITUM IN DUOS SUBSEQUENTES LIBELLOS.

Libelli subsequentes, supra, capitibus primo et quarto libri de Temporum Ratione, legi potuerunt. Qua auctoritate haec loca eis attribuimus, in monito quod praedicto operi praefiximus dictum est. Qua vero ratione nunc eos iteramus, hic paucis est explicandum.

Nobis utrosque tractatus daturis duae lectiones, satis quidem inter se dissimiles, sese prae aliis offerebant: prima, quam Brideferti Joannisque Noviomagi commentariis ditatam tradidere veteres editiones; altera a doctore Giles ex plurimorum codicum collatione prolata. Hanc recudere expediens censuimus; ne vero lector commentariis quibus allusimus frustraretur, eos et cum eis libellos ipsos integre reproduci curavimus.




[Col. 0685]
DE LOQUELA PER GESTUM DIGITORUM ET TEMPORUM RATIONE LIBELLUS.



IN EUMDEM LIBRUM EPISTOLA CUJUSDAM DOCTI AD LECTOREM.
[Col. 0685]

[Col. 0685A] Quoniam fortasse ut res quaedam nova computandi ratio a doctissimo Beda tradita, ita etiam levius quidpiam tibi facile videri possit, quam quod te (viro gravissimo) dignum sit, statui e re fore, si tibi cum Graecorum tum Latinorum testimonia quaedam proferrem, quibus hanc numerandi rationem haud modo nostris, isque antiquioribus quam Beda ac Hieronymus fuerint, verum etiam ipsis Graecis in usu fuisse perspicias. Ita enim facile fore confido, ut munus nostrum tam gratum tibi futurum sit quam quod gratissimum. Quare jam Plutarchum illum Chaeroneum primum, testimonium Graece dicentem audiamus.





Plutarchus, per initia Apophthegmatum regum et impp.

, , , , , , , , . [Col. 0685B] Hoc est, Orontes regis Artaxerxis gener, cum ob iram inhonoratus condemnatusque jaceret: Quemadmodum (inquit) computatorum digiti nunc decem millia, nunc unum significare possunt, eodem modo et regum amici quandoque omnia, quandoque minimum possunt.





Macrobius, Saturnal. lib. I.

Inde et simulacrum ejus plerumque fingitur manu dextera trecentum, et sinistra sexaginta quinque numerum tenens, ad demonstrandam anni dimensionem.





Plinius, natur. Hist. lib. XXXIV, cap. 7.

Janus geminus a Numa rege dicatus, qui pacis bellique argumento colitur, digitis ita figuratis, ut [Col. 0686A] trecentorum quinquaginta quinque dierum nota, per significationem anni, temporis et aevi, se deum indicaret. Sed ut obiter utrumque auctorem emendemus, rectius apud Plinium scriptum est quinquaginta quinque, quam apud Macrobium sexaginta quinque; nam profecto quam anni dimensionem statua a Numa esset constituta? aut certe quonam pacto ea potuit tunc anni ratio indicari, quam multis post annis C. Caesar pont. max. instituisset? Verba autem illa duo apud Plinium (per significationem) ut adulterina inducenda sunt.





Apuleius, Apologia 2.

Si triginta annos pro decem dixisses, posses videri pro computationis gestu errasse, quos circulare debueris digitos aperuisse. Cum vero quadraginta, quae facilius caeteris porrecta palma significantur, ea quadraginta tu dimidio auges, non potes digitorum gestu errasse, nisi forte triginta annorum Pudentillani ratus, binos, cujusque anni consules [Col. 0686B] numerasti.





Quintilianus, Orat. Instit. lib. I.

Nam cum sit geometria divisa in numeros atque formas, numerorum quidem notitia non oratori modo, sed cuicunque primis saltem litteris erudito necessaria est. In causis vero vel frequentissime versari solet, in quibus actor, non dico, si circa summas trepidat, sed si digitorum solum incerto, aut indecoro gestu a computatione dissentit, judicatur indoctus.





Juvenalis, satyra 10.

Sed quid ego plura in re non dubia? quasi vero (lector optime) jam te ita digitis ludentem videre mihi non videar, ut risum moveas.



INCIPIT PRAEFATIO.
[Col. 0685] [1Kb]

De natura rerum et ratione temporum, duos quondam stricto sermone libellos composui; nunc prolixius de temporum ratione (Domino juvante) dicturi necessarium duximus, utilissimam primo, [Col. 0686C] promptissimamque flexus digitorum, paucis praemonstrare solertiam, ut cum maximam computandi facilitatem dederimus: tum paratiore legentium ingenio ad investigandam dilucidandamque computando seriem temporum veniamus. Neque enim contemnenda, parvive pendenda est regula, cujus omnes pene sacrae expositores Scripturae, non minus quam litterarum figuras monstrantur amplexi.
[7Kb] [75Kb]

Permulti siquidem alii alias, et ipse divinae interpres historiae Hieronymus, in evangelicae tractatu sententiae hujus adjumentum disciplinae non dubitavit assumere: Centesimus (inquit) et sexagesimus, et tricesimus fructus, quanquam de una terra, et de una semente nascitur, tamen multum differt in numero. Triginta referuntur ad nuptias; nam et ipsa digitorum conjunctio, quasi molli osculo se complectens et foederans, maritum pingit et conjugem. Sexaginta, ad viduas, eo quod in angustia et tribulatione sint positae, unde et in superiore digito deprimuntur, quantoque major est difficultas expertae quondam voluptatis illecebris abstinere, tanto majus et [Col. 0690B] praemium.
[1Kb]

[Col. 0690C] Porro centesimus numerus (quaeso, diligenter lector attende) a sinistra transfertur ad dextram, et iisdem quidem digitis, sed non eadem manu; quibus in laeva manu, nuptae significantur et viduae: circulum faciens, exprimit virginitatis coronam.
[2Kb]


INCIPIT LIBELLUS.
[Col. 0689]


Primo fit indigitatio in laeva manu, tali modo.

[Col. 0689D] Cum ergo dicis unum, minimum in laeva digitum inflectens, in medium palmae artum infiges.

Cum dicis duo, secundum a minimo flexum ibidem impones.

Cum dicis tria, tertium similiter afflectes.

[Col. 0690D] Cum dicis quatuor, itidem minimum levabis.

Cum dicis quinque, secundum a minimo similiter eriges.

Cum dicis sex, tertium nihilominus elevabis, medio duntaxat solo, qui medicus appellatur, in medium palmae fixo.

Cum dicis septem, minimum solum, caeteris interim [Col. 0691A] levatis, super palmae radicem pones. Juxta quod.

Cum dicis octo, medicum.

Cum dicis novem, impudicum, e regione compones.

Cum dicis decem, unguem indicis in medio figes artu pollicis.

Cum dicis viginti, summitatem pollicis inter medios indicis et impudici artus immittes.

Cum dicis triginta, ungues indicis et pollicis blando conjunges amplexu.

Cum dicis quadraginta, interiora pollicis lateri vel dorso indicis superduces ambobus duntaxat erectis.

Cum dicis quinquaginta, pollicem exteriore artu instar Graecae literae curvatum, ad palmam inclinabis.

[Col. 0691B] Cum dicis sexaginta, pollicem (ut supra) curvatum, indice circumflexo diligenter a fronte praecinges.

Cum dicis septuaginta, indicem (ut supra) circumflexum pollice immisso superimplebis, ungue duntaxat illius erecta trans medium indicis artum.

Cum dicis octoginta, indicem (ut supra) circumflexum, pollice in longum tenso implebis, ungue videlicet illius in medium indicis artum infixa.

Cum dicis nonaginta, indicis inflexi ungulam radici pollicis infiges.

Hactenus in laeva, aut sinistra manu.



Secundo, fit indigitatio in dextera, sic:

Centum vero in dextera, quemadmodum decem in laeva facies.

Ducenta in dextera, quemadmodum viginti in laeva.

[Col. 0691C] Trecenta in dextera, quemadmodum triginta in laeva.

Quadringenta in dextera, quemadmodum quadraginta in laeva.

Quingenta in dextera, quemadmodum quinquaginta in laeva.

Sexcenta in dextera, quemadmodum sexaginta in laeva.

Septingenta in dextera, quemadmodum septuaginta in laeva.

Octingenta in dextera, quemadmodum octoginta in laeva.

Noningenta in dextera, quemadmodum nonaginta in laeva.

Item mille in dextera, quemadmodum unum in laeva.

Duo millia in dextera, quemadmodum duo in laeva.

[Col. 0691D] Tria millia in dextera, quemadmodum tria in laeva.

Quatuor millia in dextera, quemadmodum quatuor in laeva.

Quinque millia in dextera, quemadmodum quinque in laeva.

Sex millia in dextera, quemadmodum sex in laeva.

Septem millia in dextera, quemadmodum septem in laeva.

Octo millia in dextera, quemadmodum octo in laeva.

Novem millia in dextera, quemadmodum novem in laeva.



In reliqua parte corporis indigitatio, primo cum laevi manu.

Porro cum dicis decem millia, laevam in medio [Col. 0692A] pectori supinam appones, digitis tantum ad collum erectis.

Cum dicis viginti millia, eamdem pectori expensam late superimpones.

Cum dicis triginta millia, eadem prona, sed erecta, pollicem cartilagini medi pectoris immittes.

Cum dicis quadraginta millia, eamdem in umbilico erectam supinabis.

Cum dicis quinquaginta millia, ejusdem (scilicet laevae) pronae, sed erectae, pollicem umbilico impones.

Cum dicis sexaginta millia, eadem prona femur laevum desuper comprehendes.

Cum dicis septuaginta millia, eamdem supinam femori superimpones.

Cum dicis octoginta millia, eadem pronam femori [Col. 0692B] superpones.

Cum dicis nonaginta millia, eamdem lumbos apprehendes, pollice ad inguina verso.



Hactenus in laeva, nunc ad dexteram.

At vero cum centum millia dicis, dexteram manum in medio pectoris supinam appones, digitis tamen ad collum erectis.

Cum dicis ducenta millia, eamdem pectori expansam late superimpones.

Cum dicis trecenta millia, eadem prona, sed erecta pollicem cartilagini medii pectoris immittes.

Cum dicis quadringenta millia, eamdem in umbilico erectam supinabis.

Cum dicis quingenta millia, facies cum ipsa dextera, quemadmodum quinquaginta millia in laeva.

[Col. 0692C] Cum dicis sexcenta millia, facies cum dextera quemadmodum sexaginta millia in laeva.

Cum dicis septingenta millia, facies cum dextera, quemadmodum septuaginta millia in laeva.

Cum dicis octingenta millia, facies cum ipsa dextera, quemadmodum octoginta millia in laeva.

Cum dicis noningenta millia, facies cum dextera, quemadmodum nonagenta millia in laeva.

Cum dicis autem centena millia (hoc est centies centum, millio neotericis dicta) ambas sibi manus, insertis invicem digitis implicabis.
[4Kb] [7Kb]

Est et alterius modi computus, etc. Articulatim decurrens. Qui, quoniam specialiter ad Paschae rationem pertinet, cum ad hanc ex ordine ventum fuerit, opportunius explicabitur.

[Col. 0695B] Iste computus pertinet ad decennovalem cyclum, et ad solarem. Et in hoc quod dicit articulatim, comprehendit lunarem cyclum.

Potest autem et de ipso quem praenotavi computo quaedam manualis loquela, tam ingenii exercendi, quam ludi agendi gratia figurari: qua litteris quis singillatim expressis verba quae iisdem litteris contineantur alteri qui hanc quoque noverit industriam, tametsi procul posito, legenda atque intelligenda contradat, vel necessaria quoque per haec occultius innuendo significans, vel imperitos quousque quasi divinando deludens.

Cujus ordo ludi vel loquelae talis est:

Cum primam alphabeti litteram intimare cupis, unum manu teneto.

[Col. 0695C] Id est, sicut ostendis unum in manu per minimum digitum, sic debes a intelligere in ipsa inflexione digiti, et sic de reliquis.

Cum secundam, duo.

Cum tertiam, tria.

Et sic ex ordine caeteras.

Verbi gratia, si amicum inter insidiatores positum, ut caute rem agat, admonere desideras, digitis ostende:
Quintam, est in alphabeto
Tertiam, est in alphabeto 	e
Primam, est in alphabeto 	a
Vigesimam, est in alphabeto 	u
Decimam nonam, est in alphabeto 	t
Quintam, est in alphabeto 	e
Primam, est in alphabeto 	a
Septimam, est in alphabeto 	g
[Col. 0695D]
e

Hujus namque ordinis litterae caute age significant. Potest et ita scribi, si causa secretior exigat.
[2Kb]

Sed haec Graecorum computo litterisque facilius disci simul atque agi possunt, qui non ut Latini, paucis iisdemque geminatis suos numeros solent exprimere litteris, verum toto alphabeti sui charactere in numerorum figuras expenso, tres qui plus sunt numeros votis singulis depingunt, eumdem pene numeri figurandi, quem scribendi alphabeti ordinem sequentes, hoc modo:
[Table: 2Kb] [11Kb]

[Col. 0698D] Qui et ideo mox ut numeros digitis significare didicerint, nulla interstante mora, litteris quoque pariter iisdem praefigere sciunt. Verum haec hactenus.

Nunc ad tempora, quantum ipse temporum conditor ordinatorque Dominus adjuvare dignabitur, exponenda veniamus.
[1Kb]



[Col. 0699]
DE RATIONE UNCIARUM LIBELLUS.

[Col. 0699A] Unciarum quoque divisionem nosse, quae non minus temporibus rebusve aliis quam nummis est apta, computandis, non ignobilis inventio est. Quibus quia et dispersae passim historiae, et ipsa sacra Scriptura utitur, nomina pariter et figuras eorum, paucis affigere curavimus: a libra incipiens, quae dicta est quasi libera, quod liberaliter pondera adaequat; nam neque amicum, neque inimicum, nemini favet, nisi justitiae.



Divisio per uncias.

Libra, as, sive assis, est unciarum duodecim, et signatur ita: X, vel Ib.

Deunx, sive labus, unciarum est undecim, et signatur ita: [Figure: [Symbol] 1Kb] , vel [Figure: [Symbol] 1Kb] .

Decunx, vel dextans, est unciarum decem, et notatur [Col. 0699B] sic: [Figure: [Symbol] 1Kb] , vel [Figure: [Symbol] 1Kb] .

Dodrans, sive doras, est unciarum novem, et signatur ita: [Figure: [Symbol] 1Kb] , vel [Figure: [Symbol] 1Kb] .

Bes, sive bisse, aut besse, est unciarum octo, et notatur ita: [Figure: [Symbol] 1Kb] , vel [Figure: [Symbol] 1Kb] .

Septunx, sive Septuns, est unciarum septem, et figuratur ita: [Figure: [Symbol] 1Kb] , vel [Figure: [Symbol] 1Kb] .

Semis, sive semissis, aut sextus, unciarum sex, et notatur sic: [Figure: [Symbol] 1Kb] , vel S.

Quinquunx, sive quincuns, unciarum quinque et sic denotatur: [Figure: [Symbol] 1Kb] .

Triens, sive treas, est unciarum quatuor, et sic pingitur: [Figure: [Symbol] 1Kb] .

Quadrans, sive quadras, est unciarum tres, et delineatur sic: [Figure: [Symbol] 1Kb] .

[Col. 0699C] Sextans, sive sextas, sunt unciae duae, et notatur ita: [Figure: [Symbol] 1Kb] .

Sexcunx, sive sescuncia, est uncia una et semis, dicitur etiam sesquiuncia; sic notatur: [Figure: [Symbol] 1Kb] .



Divisio per scrupulos.

Uncia est viginti quatuor scrupulorum, et notatur sic: , vel [Figure: [Symbol] 1Kb] .

Semuncia est duodecim scrupulorum, tertia pars unciae, et sic denotatur: [Figure: [Symbol] 1Kb] .

Sextulae duae est octo scrupulorum, et formatur ita: [Figure: [Symbol] 1Kb] .

Sicilicus est sex scrupulorum, et sic notatur C.

Sextula, sive sescla, est quatuor scrupulorum, et sic formatur: [Figure: [Symbol] 1Kb] , aut [Figure: [Symbol] 1Kb] , vel [Figure: [Symbol] 1Kb] .

[Col. 0699D] Dimidium sextulae, est duorum scrupulorum, et sic depingitur: [Figure: [Symbol] 1Kb] .

Scrupulus, sive scripulus, habet sex siliquas, et ita notatur: [Figure: [Symbol] 1Kb] , vel [Figure: [Symbol] 1Kb] .

Sicilicus, in Sicilia primo inventus.

Silliqua, genus est farris.

Haec (inquam) ponderum vocabula, vel characteres, non modo ad pecuniam mensurandam, verum ad quaevis corpora, sive tempora demetienda conveniunt. [Col. 0700A] Unde et ratio vel mos obtinuit ut in cantione computorum, pueri unum et duo, saepius asse et dipondio mutentur; item tressis, quartussis, quintussis, sextussis, septussis, et caetera hujusmodi, quasi tres asses, quatuor asses profertur, et in eumdem modum sequentia numerorum quam plurima. Sive igitur horam unam, sive diem integrum, sive mensem, sive annum, seu certe aliud aliquod majus minusve temporis spatium in duodecim partiri vis, ipsa duodecima pars uncia est; reliquas undecim deuncem appellant. Si in sex partire vis, sexta pars sextans; quinque reliquae dextans, vel (ut alii) distas vocantur. Si in quatuor, quarta pars quadrantis nomen obtinet; residuae tres dodrantis nomen accipiunt. Et hujus disciplinae regula solvitur, quod plerosque [Col. 0700B] turbat imperitos, quia Philippus in expositione beati Job aestum maris Oceani quotidie bis venire describens, adjunxerit hunc aequinoctialis horae dodrante transmisso, tardius sine intermissione, sive die venire, sive nocte. Porro si per tria quid dividere cupis, tertiam partem trientem, duas residuas bissem nuncupabis. Si per duo, dimidium semis appellatur (duodecima autem pars assis sive librae, est uncia, quae habet scrupulos viginti quatuor et sextulas sex, ac siliquas centum et quadraginta quatuor; scripulus est brevis lapillus). Sic et caetera quae verbo melius colloquentis quam scribentis stylo disci pariter et doceri queunt. Item de corporibus, sive milliarium, sive stadium, sive jugerum, sive perticam, sive etiam cubitum, pedemve aut palmum [Col. 0700C] partiri opus habes, praefata ratione facies. Denique et in Exodo, dimidium cubiti semis appellatur, narrante Mose, quod habuerit arca testamenti duos semis cubitos longitudinis, et cubitum ac semissem altitudinis. Et in Evangelio, quarta pars totius mundani corporis, id est terra, mystice quadrantis nomine censetur, cum mittendo in poenam peccatori dicitur: Non exies inde, donec reddas novissimum quadrantem, id est donec luas terrena peccata, ut beatus Augustinus exponit: Hoc enim (inquit) peccator audivit, Terra es, et in terram ibis. Quarta siquidem pars distinctorum membrorum hujus mundi, et novissima terra invenitur, ut incipias a coelo, secundum aerem numeres, aquam tertiam, quartam terram. Qui etiam in expositione ubi scriptum est: [Col. 0700D] Erat autem Parasceve Paschae, hora quasi sexta, hujusce disciplinae meminit, dicens: Non jam plena erat sexta, sed quasi sexta, id est peracta quinta, et aliquid de sexta esse coeperat; nunquam autem isti dicerent quinta et quadrans, aut quinta et triens, aut quinta et semis, aut aliquid hujusmodi, si non hae partes apud divinos auctores vulgatae invenirentur.
[4Kb]



[Col. 0701]
DE ARGUMENTIS LUNAE LIBELLUS.

[Col. 0701C] Argumentum est velox approbatio rerum universarum, quae fidem facit rei dubiae; et est argumentum dictum, quasi argutae mentis indicium, vel quasi argute inventum. Argumentum et argumentatio noc inter se differt. Argumentum enim est quod in principio libri breviter causam pandit. Argumentatio enim quae in disputatione fidem assertionibus facit; vel argumentum dictum quod arguit mentem. Argumenta, astutiae ingenia, quae rei dubiae dant fidem. Argumentum est quando aliqua ex his quae prius dicta sunt comprobantur.



Ad feriam in Kalendis mensium inveniendam.

Si vis nosse feriam, hoc est, diem septimanae in Kalendis mensium, scito quot regulares habet unusquisque mensis a Martio incipientis, quia in illo mense factus est mundus, et ille mensis fuit principium anni apud antiquos Romanos in tempore Romuli; et in illo mense discurrunt epactae solis, id est concurrentes septimanae, dies in VIII Kalend. Aprilis, in [Col. 0701D] cyclo XXVIII annorum. Martius ergo habet regulares V, Aprilis I, et reliqua usque. Februarius VI. His ergo regularibus additis concurrentibus praesentis cujuslibet anni per XXVIII annos, tunc enim cyclus solis in se revertitur, totaque summa in VIII divisa, quotus numerus remanserit, tota erit seria in Kalendis XII mensium. Si autem totum numerum per VII diviseris, Sabbato erunt Kalendae ipsius mensis, de cujus feria quaeritur. Si vero ille numerus regularium et concurrentium simul ad VII non pervenerit, quotus numerus fuerit, tota erit feria praesens in Kalendis uniuscujusque mensis per totum annum.



Ad feriam per dies mensis inveniendam.

Si vis scire quotidie quota feria sit, computa dies a principio mensis cujuscunque volueris, et unum semper subtrahe, id est primum diem mensis, quia cum dicis, adde feriam quae fuit in capite istius mensis, tunc primum diem ipsius comprehendis, quem minime duplicare debes. Similiter ibi de luna intelligendum [Col. 0702C] est, ubi dicitur adde aetatem lunae quae fuit in Kalendis hujus anni et mensis. Adde etiam numerum, quota feria fuerit in Kalendis ipsius mensis. Verbi gratia, si prima feria Kalendae ipsius mensis fuerunt, adde diebus praeteritis unum. Si secunda feria fuerint, adde duos; si tertia, tres; et ita usque septem; et ubicunque opus fuerit, partire per septimam partem, id est in quantiscunque vicibus septem tollere potueris, quidquid remanserit super septem, talis erit feria. Si nihil remanserit, feria est.



Ad feriam per dies anni inveniendam.

Si vis scire quota sit feria, quocunque die per annum computa dies a Kalend. Januar. usque in diem de quo inquiris; et cum scieris, adde feriam quae fuerit die Kal. Jan. et si bissextilis annus est, etiam bissexti diem postquam transierit, argumentare memento, et partire omnia per VII. Quot remanserint, talis erit feria. Si nihil remanserit, septima erit.



Ad feriam in Kalend. Januar. per annos Domini inveniendam.
[Col. 0702D]

Si nosse desideras quota sit feria in Kal. Jan., sume annos ab Incarnatione Domini quotquot fuerint, his quartam partem adjice, ex his subtrahe unum; si bissextus fuerit, duos: reliquos divide per VII. Quot remanserint, talis erit feria in Kalend. Januarii.



Ad lunam in Kalendis mensium inveniendam.

Si subito invenire volueris quota luna semper in Kalendis mensis eveniat, tene regulares mensis praesentis, adde epactas ipsius anni de quo inquiris, comprehende in unum. Si usque XXX pervenerint, XXX erit luna in Kalendis. Si autem minus a XXX, ita et luna. Quod si super XXX fuerint, recide XXX; quod remanet, ipsa est luna in Kal. mensium. Hoc autem cave, ut si XXX lunatio est, XXX recidas. Si vero XXIX, XXIX recidas, quia ab initio anni usque ad finem, una lunatio est XXX, alia XXIX. Quando autem bissextus est, vadit dies cum luna. Verbi [Col. 0703A] gratia, si hodie computatur luna VI et in crastinum similiter computari debet.



Ad lunam per dies mensis inveniendam.

Si vis scire quota sit luna die quocunque volueris, scito quota in Kal. ipsius mensis per epactas et regulares inventa fuerit, tene per dictum numerum, adde etiam dies mensis praeteritos, sicut superius ad feriam diximus, et unum semper recide, comprehende in unum. Si XXX pervenerit, XXX luna est; si autem minus a XXX, ita est et luna. Si super XXX fuerit, recide XXX, et quod remanserit, talis est luna.



Ad lunam per dies anni inveniendam.

Si vis scire omnibus diebus quota sit luna, computa dies a Kal. Jan. usque in diem de quo computare volueris; et cum scieris, adde aetatem lunae, quae fuerit in Kalen. Jan. Partire omnia per XXIX et XXX. Et si amplius quam XXX remanserint, tolle XXX, et XXIX, et quot superfuerint, talis erit luna.



Ad lunam in Kalendis Jan. inveniendam.
[Col. 0703B]

Si autem scire desideras quanta sit luna in Kalend. Januar., sume cyclum lunarem anni praesentis cujusque volueris, et multiplica illum undecies, adde regularem unum, et partire omnia per XXX; quot vero remanserint, talis erit aetas lunae in Kal. Jan. Tantum memor esto ut post 16 cyclum, videlicet 17, 18, 19, non unum, sed duos adjicias regulares.



In qua hora et puncto luna accendatur a sole.

Si scire cupis in qua hora et in quo puncto luna quotidie accenditur et mutatur, sume cyclum lunarem praesentem cujuslibet anni, et multiplica illum quinquies, adde et numerum a Kal. Jan. usque in praesentem diem. Illos ergo dies anni, et ipsam multiplicationem cycli lunaris praesentis additos simul, partire per LX. Quot autem superfuerint, ipsi sunt puncti ejusdem diei: fac ex eis horas. Quinque puncti [Col. 0703C] faciunt unam horam. Verbi gratia, si remanserint V, in novissimo puncto primae horae terminatur luna, et incipit esse alia.



Ad aetatem lunae inveniendam.

Si autem sequentem aetatem lunae per eumdem cyclum scire cupis, duc eum sexies, et adde supradictum numerum, qui fuerit de diebus anni, et de multiplicatione ipsius cycli per quinquies; et adde tot regulares quot sexageni fuerint primitus in ea multiplicatione, partire omnia per XXX, quot remanserint, talis erit aetas lunae; si nihil remanserit, XXX erit.



Ad inveniendam lunam in transacto, vel in sequenti anno in unoquoque datarum.

Si vis scire qualis luna fuerit in transacto anno, in uno quoque datarum, sume lunam de praesenti anno in qualicunque datarum, quam probare vis in transacto anno; et tolle XI, quot remanserint, scito quia talis fuit luna in transacto anno in illud datarum. [Col. 0703D] Et si minor est aetas lunae quam XI, scito quia ubi nunc est prima, illic fuit 20, et ubi nunc est secunda, ibi fuit 21. Et sic computa, quousque venias ad 12 lunam, et tunc tolle XI. Quot remanserint, talis fuit luna in transacto anno in illud datarum, ubi nunc est 12. Si autem de sequenti anno similiter approbare vis, ad praesentem aetatem lunae adde XI, et quot fuerint, scito quia talis erit luna in sequenti anno in praesenti datarum. Si autem intra XXX numerus excreverit, tolle XXX, et quot remanserint, talis erit aetas ipsius.



Ad lunam in centesimo anno inveniendam.

Si vis scire quota sit luna in centesimo anno hinc a praesente quolibet die, multiplica XI annuas centies, fiunt MC. Adde epactam illis diei praesentis, a quo incipias numerare. Adde regulares V, hoc est V saltus, qui ideo regulares dicuntur: mitte simul, et [Col. 0704A] quotquot fuerint, partire omnia per XXX; quot remanserint, ita erit aetas lunae in centesimo anno.



Quot punctis luna luceat.

Si vis scire quot punctis vel horis luceat luna, primum considera utrum in augmento sit, an in detrimento. Et si quidem in augmento est, multiplica aetatem ejus per IV. Verbi gratia, si decima est, multiplica per IV, fiunt XL. Tot punctis lucet luna 10, id est, VIII horas. Item, si vis scire quot non luceat, vide quot sunt a X usque ad XV; sine dubio quinque: multiplica quater quinque, fiunt XX puncti, qui faciunt horas quatuor, tot horis enim lucet luna decima. Item, si vis scire post plenilunium quot horis luceat luna vigesima, vide quot sunt a XX usque XXX; sine dubio X. Multiplica quater, fiunt XL puncti, qui faciunt octo horas. Deinde, si vis scire quot non luceat, vide quot sunt a XV usque XX; sine dubio V. Multiplica quater, fiunt XX puncti, qui faciunt horas quatuor: tot horis non lucet luna 20. Sic deinceps [Col. 0704B] usque ad finem. Tricesima autem luna nihil lucet, quia in coitu est opposita soli, et illud tempus interlunium dicitur.



In quo signo vel parte signi, sol vel luna versentur.

Si vis nosse in quo signo vel in qua parte signi sol et luna versentur, hoc argumentum assume: in primis perquire ubi sit accensio lunae. Lunae accensio sic erit: in illo mense ubi XXX erit, ipsa erit accensio ejusdem mensis, et qui vigesimam octavam lunationem habet, similiter erit ejusdem mensis accensio, et in ipsa die erunt simul sol et luna; deinde computa aetatem lunae, qualis fuerit, et multiplica XII, quia quotidie duodecim partes elongatur a sole; ipsum autem numerum partire per triginta, et memento quot vicibus triginta habueris, tot signa plena habebis, quia unumquodque signum triginta partes habet. Hoc tamen scire debes, ut primum signum, in quo luna accensa fuerit, restaurari facias de ipso numero, quem in multiplicatione habueris.



Quot partibus distet luna a sole.
[Col. 0704C]

Si nosse desideras quot partibus distat luna a sole, multiplica aetatem ejus, quotacunque fuerit, quater, et numerum qui exinde fuerit iterum multiplica ter; et quot inveneris, tot partibus distat luna a sole. Verbi gratia, si decimam requiris, sic facies: quater deni, XL; ter quadrageni, CXX. Tot partibus luna decima distat a sole, id est, in tali parte coeli moratur luna, ad quam venturus est sol post dies CXX. Partes enim signorum nihil aliud dicimus, nisi quantum sol singulis diebus ex uno quoque peragrat. Rursum si per idem argumentum invenire cupis in quo sit signo, primo considera in quo sit sol, et in quota parte ejus, id est, quot dies ibidem exactor habeat, et quot remanent usque XXX; tot enim diebus sol in unoquoque moratur signo. Quot ergo de triginta remanserint, tot de supradicto numero sumens, da huic signo ad perficiendum. De caeteris vero qui ex eodem numero remanserint, singulis sequentibus [Col. 0704D] signis XXX dato, usquequo XXX non habeas, in quo signo XXX defuerint, ibi lunam inesse noveris. Et ut manifestius hoc quod dicimus possit intelligi, exempli causa unum diem ponamus. Praesenti anno in Kal. Augusti, luna est 15. Multiplica quater, fiunt centum: hos multiplica ter, fiunt trecenti. Tot partibus hoc anno Kal. August. luna distat a sole. Sol autem in Leone est in decima quinta parte ejus, quia XV Kalen. introivit: ad hunc restant dies XV; hos XV sume ex illis trecentis, et da Leoni ad perficiendum signum, et remanent ducenti octoginta quinque: ex his iterum da sequenti signo, id est Virgini, XXX; et Librae, et Scorpioni, et Sagittario, et Capricorno, et Aquario, et Piscibus, et Arieti, et Tauro, singulis XXX. Qui simul collecti, fiunt CCLXX. Remanent XV. In 15 parte geminorum moratur eo die luna. Luna Zodiacum tredecies in XII suis conficit mensibus. Hoc autem argumentum cum glossis invenies cap. [Col. 0705A] 17. Luna quotidie quatuor punctis sive crescens, a sole longius abit. Quod si es signorum nescius, haec autem tria argumenta lege, et differentias illarum diligenter inquire.



Quae sint epactae vel regulares solis et lunae.

Dum audis epactas lunae, aetatem lunae per singulos annos intellige in duodecimo Kalend. Aprilium die. Dum audis epactas solis, hoc est, concurrentes septimanae dies, intellige quota feria per singulos annos nonus Kalend. April. dies perveniet. Dum audis regulares secundum lunam, intellige aetates lunares singulorum mensium, in eo duntaxat anno, quo trigesima luna in XI Kalend. April. die invenitur, ipse est etenim primus decennovenalis circuli annus. Dum audis regulares secundum solem, intellige singulorum mensium Kalendas quota feria perveniant, eo scilicet anno quo concurrentes sunt septem, id est, quo nonus Kalend. April. dies est Sabbatum. Dies quoque Kal. datae vocantur Kalendae, [Col. 0705B] quomodo in eis antiquitus dabantur, id est, providebantur quot dies superessent ad nonas. Hinc usque hodie in usu retentum, quot datarum dies, id est, quot dies a Kalendis de mense transierunt, vel quot dies usque ad Kal. futuri mensis supersunt. Lege in lib. II de temporibus, cap. 13, ibique de Kalendis et Nonis ac Idibus plura invenies.



De epactis in Kalendis mensium.

Si vis scire epactas in Kalend. duodecim mensium, scias quot regulares habet unusquisque mensis, incipiens a Septembri, quia ille est principium anni, et principium mensium apud Aegyptios, et in principio Septembris mutant Aegyptii epactas, et illas epactas primas quas Aegyptii habent in principio cycli, in Kalend. duodecim mensium nos regulares habemus. Verbi gratia, September V, October V, et reliqua, usque, Augustus XIV. His ergo regularibus additis epactis, quaecunque fuerint in XI Kal. April. quolibet anno, invenies epactas in Kal. XII mensium.



Argumentum regularium ad feriam in Kalend. mensium inveniendam cum epactis solis, id est, concurrentibus secundum Romanos. [1Kb]
[Col. 0705C]

Januarius [2], Februarius [5], Martius [5], Aprilis [1], Maius [3], Junius [6], Julius [1], Augustus [4], September [7], October [2], November [5], December [7].



Secundum Aegyptios. [1Kb]

Martius [5], Aprilis [1], Maius [3], Junius [6], Julius [1], Augustus [4], September [7], October [2], November [5], December [7], Januarius [3], Februarius [6].



Epactae solis, id est, concurrentes.

B 1 2 3 4 B 6 7 1 2 B 4 5 6 7 [Col. 0705D] B 2 3 4 5 B 7 1 2 3 B 5 6 7 1 B 3 4 5 6.

Qui videlicet regulares juxta utrosque, id est, secundum Romanos et secundum Aegyptios, hoc specialiter indicant, quota sit feria in Kalendis eo anno quo VII concurrentes adscripti sunt dies. Caeteris vero annis addes concurrentes quotquot in praesenti fuerint annotati, ad regulares mensium singulorum, et ita diem Kalendarum sine errore reperies.



Ad lunam in Kalendis mensium inveniendam, cum epactis lunae secundum Romanos et Aegyptios. [1Kb]

Januarius [9], Februarius [10], Martius [9], Aprilis [10], Maius [11], Junius [12], Julius [13], Augustus [14], September [15], October [16], November [17], December [18].



Ad inveniendam lunam, secundum nostrum numerum. [1Kb]
[Col. 0706A]

September [5], October [5], November [7], December [7], Januarius [9], Februarius [10], Martius [9], Aprilis [10], Maius [11], Junius [12], Julius [13], Augustus [14].



Epactae. [1Kb]

Nullae, 11 22 3 14 25 6 17 28 9 20 1 12 23 4 15 26 7 18.

Primo, decennovenalis circuli anno, in quo nullae sunt epactae, sic invenies lunam per Kalendas quasque; caeteris vero annis adde epactas, et sic quota sit luna per Kalendas quasque reperies. Cur autem octavo, et undecimo, et decimo octavo anno cycli decennovenalis hoc argumentum stabilitatem sui tenoris in quibusdam Kalendis non servet, in libro [Col. 0706B] De temporibus II, cap. 20, pleniter inveniri potest.



Unde procedant regulares ad feriam inveniendam.

Si vis scire unde procedunt regulares, qui secundum solem numerantur, id est, Martii V; quot menses sunt in anno unde regulares requiris, tot numerum in calculo numerabis: id est, CCCLXV. Hos partire per XII, XXX duodecies fiunt CCCLX, remanent V, hoc est, Mart. V. Martius habet dies 31. Adde suos regulares V, quos invenisti, fiunt XXXVI. Hos partire per VII: quinquies VII, XXXV, et remanet I, April. I. Aprilis habet dies XXX. Adde regularem unum, quem invenisti, fiunt XXXI. Partire per septem, quater VII, XXVIII. Remanent III. Maius III. Sic fac de caeteris usque in finem, attende diligenter et tibi non fallit.



Unde procedant regulares ad lunam.

Si vis scire unde procedunt regulares ad lunam, tene dies CCCLXV, partire per XXX; decies XXX fiunt [Col. 0706C] CCC, et bis XXX, LX, remanent V. Septemb. V. September habet dies XXX, Adde regulares V, quos invenisti, fiunt XXXV. Absque XXX, remanent V. Octob. V. October habet dies XXXI. Adde regulares V, quos invenisti, fiunt XXXVI. Absque XXIX, remanent VII. November VII. November habet dies XXX. Adde regulares VII, quos invenisti, fiunt XXXVII. Absque XXX, remanent VII. December VII. Hoc tantum memor esto, ut una vice XXX, alia XXIX recidas, propter accensiones et exstinctiones lunae, quae sic fiunt.



De pronuntiatione dierum anni secundum Victorium, ad singularem Nonarum, Iduum, Kalendarum feriam inveniendam.
[Table: 1Kb]


Item de eodem secundum Dionysium.
[Table: 1Kb]


De pronuntiatione, quae est secundum Victorium.
[Col. 0707A]

Si vis scire quare dicitur Februarius in Kal. XXXII, et quare non ad unum mensem incipiunt istae lectiones, cum ambae pertinent ad feriam: quia illam primam terminavit Victorius Aquitanus, istam Dionysius Graecus. Ille numerat dies anni, iste numerat dies mensis. Dionysius numerat quantos dies praeteritos habet de mense, Victorius de anno: propter hoc dicitur Februarius in Kalend. XXXII, quia Januarius habet XXXI. Adde Kal., fiunt XXXII: et propter hoc coepit a Januario computare, quia ipse est janua anni, et ille numerat dies anni; et iste Dionysius incipit a Martio, quia ipse est primus mensis, sicut dixit Dominus: Mensis iste primus erit in mensibus anni; et ideo numerat dies mensis. Victorius numerat Febr. in Non. XXXVI. Ille habet IV dies in Nonis; adde super XXXII, fiunt XXXVI. In Idibus XLIV. Octo dies habet in Idibus; adde super XXXVI, fiunt XLIV. Martius in Kal. LX, quia quindecim dies habet [Col. 0707B] post Idus. Adde Kal. Mart., fiunt XVI. Adde XVI, XLIV, fiunt LX. In Non. LXVI, quia VI Nonas habet. Sic semper numera per totos, et non fallit. In finem dicit: Januarius in Kal. CCCLXVI, quia annus solaris habet dies CCCLXV. Adde Kal., fiunt CCCLXVI. In Non. V, quia jam finiti sunt dies anni, in Idus; XIII.



De pronuntiatione quae est secundum Dionysium.

Si vis scire quare dicitur Martius in Kal. XXIX. Quia retro Martio Februarius est. Ipse habet dies XXVIII; adde Kal. Mart., fiunt XXIX. In Non. VII, quia sex Nonas habet; adde Kalendas, fiunt VII. In Idus XV, quia omnes menses octo Idus habent. Adde VII, quos habuisti in Non., fiunt XV. Adde XVII, quos habet Martius super Nonas et Idus, fiunt XXXII. Dicitur Aprilis in Kalend. XXXII, quia Martius habet XXXI dies; adde Kalend., fiunt XXXII. In Non. V, quia quatuor Nonas habet. In Idus, XIII; adde V, quos habuisti in Nonis super VIII Idus, fiunt XIII. Adde XVIII supra XXIII, fiunt [Col. 0707C] XXXI. Dicitur Maius in Kal. XXXI. Sic fac per singulos menses. Hoc tantum cave, ut Kalendas semper ad mensem qui retro est, et ad Nonas, quae antea sunt, adjunge; et si quis ignarus est, teneat memoriter. Januarius, Augustus et December, quatuor Nonas habent: ibi potes pleniter discere.



De partitione septenarii numeri ad feriam inveniendam per dies anni.

Septies viceni
Septies asse 	Septem
Septies dipondio 	Decusquartus
Septies terni 	Vies asse
Septies quaterni 	Vies octus
Septies quini 	Tries quinquis
Septies seni 	Quadraes bini
Septies septem 	Quadraes nonus
Septies octoni 	Quinquaes sexis
Septies noveni 	Sexaes tresis
Septies deni 	Septaes
[Col. 0707D]
Cenquadraes
Septies triceni 	Ducendecus
Septies quadrigeni 	Ducenoctaes
Septies quinquageni. 	Tricenquinquaes.


Semel septem 	7
Bis 	14
Ter 	21
Quater 	28
Quinquies 	35
Sexies 	42
Septies 	49
Octies 	56
Novies 	63
Decies 	70
Vicies 	140
Tricies 	210
Quadragies 	280
Quinquagies 	350




De partitione quinquagenarii novenarii ad lunam inveniendam.
[Col. 0708A]
Quinquagies novies asse 	59
Quinquagies novies dipondio 	118
Quinquagies novies terni 	177
Quinquagies novies quaterni 	236
Quinquagies novies quini 	295
Quinquagies novies seni 	354




Idem de eodem.

Si vis scire quare dicitur semel LIX, attende ad calculum, et invenies ibi. Ad lunam inveniendam pertinet ista electio, quia luna una vice ascendit XXX, alia XXIX. Mitte insimul, fiunt LIX. Et quare non amplius scripsit de illo calculo in isto loco nisi sexies LIX? Quia sexies LIX fiunt 354, qui sunt dies lunae: propter hoc non ascendit ultra in calculum.



Unde dicatur terminus.

Terminus autem dictus est (ut quidam volunt) quod [Col. 0708B] lapis ipse a tribus pedibus aliquid minus habet.



Paschalium terminorum decimam quartam lunam ostendentium.

Septimo Iduum Aprilis.Quaternae Kalendae quinque conjiciunt.
Nonis Aprilis. 	
Nonae Aprilis norunt quinos. 	5
Octavo Kalendas Aprilis. 	
Octonae Kalendae assim depromunt. 	1
Idibus Aprilis. 	
Idus Aprilis, etiam sexis. 	8
Quarto Nonarum Aprilis. 	
Nonae quaternae, namque dipondio. 	2
Undecimo Kalendas Aprilis. 	
Item undenae ambiunt quinos. 	5
Quarto Iduum Aprilis. 	
Quatuor Idus capiunt ternos. 	3
Tertio Kalendas Aprilis. 	
Ternae Kalendae titulant senos. 	6
Decimo quarto Kalendas Maii. 	
Quatuordenae cubant in quadris. 	4
[Col. 0708C]
Septenae Idus septem eligunt. 	7
Sexto Kalendas Aprilis. 	
Senae Calendae sortiuntur ternos. 	3
Decimo septimo Kalendas Maii. 	
Denae septenae donantur assim. 	1
Secundo Nonarum Aprilis. 	
Pridie Nonarum porro quaternis. 	4
Nono Kalendarum Aprilis. 	
Novenae Kalendae notantur septenis. 	7
Secundo Iduum Aprilis. 	
Pridie Idus panditur quinis. 	5
Kalendis Aprilis. 	
Kalendas Aprilis unus exprimit. 	1
Duodecimo Kalendarum Aprilis. 	
Duodenae namque doctae quaternis. 	4
Quinto Iduum Aprilis. 	
Speciem quintam speramus duobus. 	2
Quarto Kalendas Aprilis. 	
[Col. 0708D]
5
Decimo quinto Kalendas Maii. 	
Quindenae constant tribus adeptis. 	3

His ergo regularibus, quos cum terminis paschalibus pronuntiasti, adde concurrentes cujuslibet anni, totamque summam in septem distribue: quod remanserit, ipse est septimanae dies, qua decimam quartam lunam reperies.



De regularibus cycli decennovenalis per terminum paschalem.

Si vis invenire principalitatis originem regularium in cyclo decennovenali, quod est: Nonae Aprilis norunt quinos, octonae Kalendae assim depromunt, Idus Aprilis etiam sexis, et ita usque in finem, sume Kal. April. semper in prima feria, et in qua feria praedictum numerum Kalendarum reperies, tot regulares erunt. Verbi gratia, sume Kal. April. in prima feria, et invenies Nonas Aprilis in quinta feria: qua inventa, [Col. 0709A] pronuntia: Nonae Aprilis norunt quinos. Et in alio anno similiter fac, et invenies VIII Kal. Aprilis in prima feria; qua reperta, dic: Octonae Kalendae assim depromunt. Et sic facies per singulos annos cycli decennovenalis, et invenies absque ambiguitatis errore numerum regularem: cum quibus adde numerum concurrentium ejusdem anni, de quo inquiris, et invenies feriam in qua decima quarta luna termini paschalis incurrit. Et hoc observa, ut quoties ipse terminus ante Kal. April. evenit, videlicet VIII Kal., vel XI Kal. Aprilis, retro computandum est per feriam et per Kalendas taliter: Kal. April. in prima feria, II Kal. in 7 feria, III Kal. in 6 feria, IV Kal. in 5 feria; et sic deinceps usque ad terminum. Quando vero post Kal. Aprilis, videlicet Nonis Aprilis, vel quarto Non., recto ordine ad terminum veniendum est.



A quo sint inventi idem termini.

Legimus in epistolis Graecorum, quod post passionem [Col. 0709B] apostolorum sanctus Bachumius abbas in Aegypto cum monachis suis in oratione a Domino rogavit ut ostenderet ei quomodo Pascha deberet celebrare; et misit Dominus per angelum suum ad praefatum sanctum Bachumium cyclum decennovenalem, hoc modo: Nonae Aprilis norunt quinos, octonae Kalendae assim depromunt, etc. A diversis autem calculatoribus diversis modis termini paschales inveniuntur, quorum calculationem non est necesse hic patefacere; sed tantum lege in quaternione domini Ulperici, cap. 30, 32, 33, 34 et 35, ibique de omnibus terminis quidquid necesse est multipliciter invenies.



Item.

Sic legitur in epistola quam beatus Cyrillus ad Leonem papam scripsit: »Indicabo enim vobis quid Bachumius, monachus insignis, factis apostolicae gratiae egregius, fundatorque Aegypti coenobiorum, qui edidit et monasterium quod lingua Aegyptia vocatur [Col. 0709C] Panum, littera angelo dictante perceperat, ut non errorem incurreret in solemnitatis Paschalis ratione, sciretque lunam primi mensis in anno communi, et embolismi.«



De regularibus, qui dicuntur majores, ad decimam quartam lunam primi mensis inveniendam.

Martius habet regulares majores XXXVI, Aprilis XXXV, ad decimam quartam lunam inveniendam. Si ergo vis scire terminum Paschalem in Martio aut Aprili, subtrahe de ipsis regularibus, in quo mense e duobus computare volueris epactam quae eodem anno currit; et si plus quam XXX de ipsis regularibus remanserint, tolle XXX, et quanti superfuerint, totidem dies infra ipsum mensem habebis terminum Paschalem. Si unus remanserit, prima die mensis erit terminus; si quindecim, decimo quinto die; si triginta, tricesimo die erit terminus Paschalis, id est, decima quarta luna.



De regularibus qui dicuntur minores ad feriam ipsius lunae inveniendam.
[Col. 0709D]

Martius habet regulares minores IV, Aprilis VII, ad feriam decimae quartae lunae inveniendam. Si ergo vis subito scire in quota feria terminus paschalis, seu quadragesimalis, vel rogationalis evenerit, tene illos dies qui post deductam epactam de ipsis regularibus majoribus remanserint: adde concurrentes praesentis anni, adde semper in Martio regulares quatuor, et in Aprili septem, comprehende in unum, et ipsos partire per septem; quot remanserint, talis est feria in qua terminus paschalis, id est, luna decima quarta occurrerit, seu quadragesimalis, vel rogationalis, id est, luna secunda, sive vigesima. Memor esto quota luna in Kal. Jan. eodem anno fuerit, tot dies tolle de Martio a fine retrorsum; et ubi dies evenerit, ibi erit nativitas lunae primi mensis. Hoc fac omnibus annis, exceptis tribus embolismis, id est, novissimo ogdoadis, et primo atque novissimo endecadis. In novissimo [Col. 0710A] embolismo ogdoadis, initium primi mensis, id est, prima luna invenitur in Nonis Aprilis. In primo embolismo endecadis, quarto Nonarum April. invenitur luna prima primi mensis. In ultimo vero embolismo endecadis, secundo Nonarum Aprilis initium primi mensis invenitur. Haec observatio nunquam fallit. Reliquis annis semper in Martio fac ordinem quem diximus, exceptis his tribus aetatibus, in Kal. Jan., luna 26, 29 et 27. Inventa igitur prima luna primi mensis, adde ei tredecim dies, et sic lunam decimam quartam paschalis termini invenies.



Argumentum dati exempli de annis Incarnationis Domini 776, et 936, vel 937, quomodo inveniatur decima quarta luna primi mensis, et feria ipsius lunae cum antedictis regularibus.

Martius habet regulares majores XXXVI et minores IV. Aprilis habet regulares majores XXXV et minores VII.

[Col. 0710B] Primo anno circuli decennovenalis 30 est luna, in undecimo Kal. April., eodemque anno, luna 14, quinto die Kal. April., id est, Nonis April. Junge V ad XXX, et sume pro regularibus mensis Aprilis, eo anno quo decima quarta luna in mensem Aprilem incurrit. Eo vero anno quo in mensem Martium 14 luna incurrit, trade Martio regulares XXXVI. Ex epactis utique facillime agnoscis utrum in Martium an Aprilem decima quarta luna eveniat. Si enim plus XV, aut minus V epactis habes, Aprili decima quarta luna computatur. Si vero plus V et minus XV epactis habes, Martio 14 luna imputatur. Tene ergo regulares XXXV in Aprili, et subtrahe epactas semper ejusdem anni, et quod remanserit, ipsa est dies 14 lunae: ut puta 3 anno circuli decennovenalis XXII erunt epactae. Tolle XXII de XXXV, remanent XIII. Tertia decima die mensis Aprilis, id est, Idus Aprilis, 14 luna occurrit. Si vero feriam quaeras 14 lunae, adde concurrentes anni illius numero qui relictus est, utputa istis XIII qui in praesenti sunt, in Aprili quoque [Col. 0710C] VII regulares. Haec omnia collige, et post per septenarium divide, et quod remanserit, ipsa est feria 14 lunae; et sic facillime ad diem Dominicum pervenies. Mense autem Martio tene regulares XXXVI; subtrahe epactas anni illius: verbi gratia, secundo anno circuli decennovenalis XI; restant XXV. Vicesima quinta die mensis ejusdem 14 luna aderit, id est, VIII Kal. Aprilis. Si vero feriam ejusdem diei requiras, adde numero praescripto concurrentes anni illius, et regulares IV in mense Martio. Hisque in unum collectis, partitoque per septenarium, quod remanserit, ipse est dies lunae 14. Si nihil remanserit, 7 feria est. Igitur si, detractis epactis, XXX remanent, tamen quodcunque superest, ipse est dies mensis, in quo decimam quartam lunam reperies, ut eo anno quo IV epactae fiunt, absume IV de XXXV, et remanent XXXI; tolle XXX, remanet I. Prima die mensis 14 luna occurrit, id est, Kalendae Aprilis. Si vero, deductis epactis, XXX tantum remanent, XXX die mensis 14 [Col. 0710D] luna evenit. Quod semel inter XIX accidit annos, scilicet quando VI epactae ascribuntur, et III Kal. April. 14 luna evenit. Et ut te exemplis ad inveniendam feriam instruem, quando 14 luna occurrat, ut puta anno praesenti Dominicae Incarnationis 776, sume epactas hujus anni, XXVI detractis de XXXV regularibus, remanent IX. Et ecce nono die mensis decima quarta luna erit, id est, V Idus April. Junge etiam concurrentes anni praesentis, id est, unum ad IX, et fiunt X. His adde VII et fiunt XVII; hos partire per VII: bis VII, XIV, et remanent III. Tertia feria erit luna 14, quarta 15, sexta 17, septima 18, prima 19, quae est dies Paschae. Quinto Idus, 14 luna, quarto Idus 15, tertio Idus 16, secundo Idus 17, Idus 18, XVIII Kal. Maii 19.

Secundo anno post hunc VII, quia plus quinque sunt, et minus 15. Ad Martium pertinet 14 luna, quam sic requires. Sume regulas Martii mensis XXXVI. Detrahe ab eis VII, et remanent 29. Vicesima nona die Martii mensis, id est, IV Kal. April., 14 luna tibi [Col. 0711A] occurrit. Ad inveniendam feriam sume easdem XXIX, et adde eis concurrentes illius anni, id est, duos fiunt XXXI. His quoque adjice regulares IV, et erit omnis summa XXXV. Partire per VII et 7, quinquies enim septem XXXV, et nihil remanet: quia septima feria erit luna 14, quarto Kal. April., et 15 tertio Kal. Aprilis, ipse est dies Dominicus Paschae. Etiam sic per singulos circuli decennovenalis annos, semper his regularibus et hac ratione annuis epactarum detractis diebus, decimam quartam sine errore reperies lunam. Et illis regularibus concurrente numero praescripto junctis, feriam quoque decimae quartae lunae sine scrupulo investigabis; et sic computatis feriis quae supersint septimanae illius, lunae quoque aetatem crescentis singulis appone diebus, et tunc simul locum lunae et aetatem ejus citissime invenies.



De anno ab Incarnatione Domini 936.

Quarto Idus Aprilis terminus Paschalis. D. Unde hoc patet? M. Aprilis habet XXXV regulares ad decimam [Col. 0711B] quartam lunam inquirendam, et epactae sunt hoc anno 25. Sublatis 25 de 35, restant 10. Decima die infra mensem Aprilem terminus Paschalis, id est, luna 14. D. In quota feria? M. Aprilis habet regulares VII ad feriam decimae quartae lunae inveniendam. Si ergo cum ipsis decem ipsos videlicet qui post deductas epactas remanserunt, insuper etiam concurrentes istius anni, quae sunt V, annectimus, fiunt simul XXII. Posthabitis XXI, remanet I. Decima ergo die infra mensem Aprilem, quae est IV Idus ipsius, feria prima terminus paschal.


XV Kal. Maii, Pascha, luna 21.

Kalend. April., VI Idus, V idus, IV Idus, terminus paschalis 1, luna 14.


XVI Kal. Martii, Septuagesima, luna 18. Propter bissextum.

4 Kal. Feb., Non., VIII Id., 7 Id., terminus 70, luna 11.


XI Nonarum Martii, Quadragesima, luna 9.

[Col. 0711C] XI Kal. Martii, V Kal., IV Kal., III Kal., terminus 40, luna secunda.


XI Kal. Junii, Rogationes, luna 27.

II Nonas Maii, III Idus, II Idus, Idus, terminus Rogationum, luna 20.


IV Nonarum Junii, Pentecostes, luna 11.

XIII Kalend. Junii, VI Kal., V Kal., IV Kal., terminus Pentecostes, luna 4.



De anno ab Incarnatione Domini 937.

D. In quo mense, vel in quo Kalendarum die erit terminus paschalis hoc anno? M. Martius habet regulares XXXVI ad decimam quartam lunam investigandam, et epactae sunt hoc anno sex. Abjectis ergo sex epactis de XXXVI regulis, remanent XXX. Tricesimo die infra mensem Martium, quod est in Kal. April., terminus paschalis, id est, luna 14. D. In quota feria? M. Martius habet regulares IV ad feriam decimae quartae lunae inveniendam. Si autem cum ipsis [Col. 0711D] illos XXX qui post expensas epactas remanserunt, et insuper sex concurrentes, quae isto concurrunt anno, admittimus, XL statim componimus. Quinquies VII, XXXV, et remanent V, qui feriam quam quaeritis designant: quam etiam facilius citiusque invenire sic possumus. Hujus termini regulares sunt VI, et praesentis anni concurrentes similiter VI, qui sunt simul XII. Depositis VII, restant V, qui praedictam feriam notificant.


IV Nonarum April., Pascha, luna 17.

Kal. April., II Kal., III Kal., terminus pasch., luna 14.


IV Kalend. Febr., Septuagesima, luna 13.

V Kal. Febr., VI Kal., VII Kal., terminus 70, luna 10.


XI Kal. Martii, Quadragesima, luna 5.

XII Kal. Mart., XIII Kal., XIV Kal., terminus 40, luna 2.


Nonae Maii, Rogationes, luna 25.

II Nonarum Maii, III Non., IV Non., terminus Rogationum, luna vigesima.


[Col. 0712A] XII Kal. Junii, Pentecostes, luna 7.

XIII Kalend. Junii, XIV Kal., XV Kal., terminus Pentecostes, luna quarta.



Unde procedant regulares majores.

Si cognoscere cupis unde procedunt regulares majores in mense Martio 36 et in Aprili 35, hoc argumento reperies. Martius habet dies 31, cui si quinque residuos Aegyptiorum dies addideris, erunt 36. Similiter si Aprili eosdem quinque adjunxeris, erunt 35. Hoc modo proveniunt in Martium regulares 36, et in Aprili 35, quibus utendum est inquisitione decimae quartae lunae Paschalis, ut inveniri possit, in qua feria, vel in Martio, vel in Aprili, occurrat.



Unde procedant regulares minores.

Si scire cupis unde oriuntur regulares minores in mense Martio 4 et in Aprili 7, sume dies anni a Kal. Januarii usque in Kal. Martii, id est dies 60, et per septimam divide partem, hoc est, octies septem, [Col. 0712B] fiunt 56; remanent quatuor: nempe 4 sunt regulares in mense Martio. Si vero in mense Aprili similiter reperire vis, hoc argumento reperies. Sunt enim dies anni in Kal. Aprilis 91; hos deinde per 7; decies 7, 70: remanent 21. Divide per 7; septies asse 7; septies bini 14: remanent 7, quos assumens tene pro regularibus in mense Aprili. Hoc autem fac per singulos annos, et regulares praedictos, omni sublato ambiguitatis errore, reperies.



De Paschali et nativitate decimae quartae lunae.

Statutum invenimus in cyclo Romanorum, ut nec ante XI Kal. Aprilis, nec post VII Kal. Maii Pascha debeat fieri. Et nec ante XII Kal. Aprilis, nec post XIV Kal. Maii, decima quarta luna paschalis ullatenus inquiri. Similiter quadragesimalis, nec ante VII Idus Februarii, nec post Nonas Martii et Rogationum, nec ante VII Kal. Maii, post X Kal. Junii et Pentecostes, nec ante VII Idus Maii, nec post VIII Idus Junii fieri debet.

[Col. 0712C] Sanctae etiam memoriae Theophilus Alexandrinus episcopus, datis epistolis ad synodum apud Nicaeam civitatem Bithyniae, ubi CCCXIX pontifices convenerunt, seu ad Theodosium imperatorem, in quibus annuntians ut ab octavo Idus Martii usque in diem Nonarum April., diebus scilicet 29, qualiscunque luna nata fuerit, in quolibet medio spatio perhibet facere initium primi mensis 14 a XII Kal. Aprilis usque in 14 Kal. Maii, solerter inquiri, etiamsi die sabbatorum venerit, consequente die Dominico, id est 16 luna, Pascha celebrare conscripsit. Et si die Dominico luna 14 ejusdem mensis evenerit, ipsa hebdomada transacta, ad alterum diem Dominicum luna 21 Pascha sine dubio conscripsit. Et hoc sancta synodus modis omnibus praecavendum constituit, ut ante vernale aequinoctium, quod est XII Kal. April. Pascha nullus inquirat; nec in illa lunatione quae ante octavum Idus Mart. nata est, vel nonum April. in illa lunatione Pascha nullo modo celebretur. Hoc [Col. 0712D] autem omnibus modis admonemus, ne quis in primi mensis agnitione fallatur: inde enim maxime discrepandae festivitatis unicae error exoritur, dum initium temporis ignoratur. Initium autem anni et materia bissexti, in 12 Kal. April. nunc in plenitudine mundi requirenda sunt.



Unde supra.

Si vis invenire terminum paschalem, vide epactam ad ipsum terminum paschae respicientem; quem si minorem quam 15 inveneris, perfice ei eumdem 15 numerum, computando ab 15 Kal. Aprilis, et in quo Kalendario idem numerus completus fuerit, procul dubio ibi terminus erit. Quod autem 15 epactam inveneris, XI Kal. Aprilis habebis terminum paschalem. Si vero epacta major fuerit quam 15, perfice ei numerum 45, computando similiter ab 12 Kal. Aprilis: et in quo Kalendario ipse numerus fuerit perfectus, ibi erit terminus. Quando autem nulla fuerit epacta, ab XI Kal. Aprilis semper computandum est, donec [Col. 0713A] 15 numerus expleatur, videlicet usque ad Nonas Aprilis.



Unde supra.

Si post aliquot a praesenti annos, verbi gratia post 100, Pascha scire velis, epactas tantum et concurrentes solis dies invenire sufficit. Partire centum per 19, et remanent 5. Illas ergo scito epactas centesimo quasi quinto futuras. Eodem modo centum per 28 dividens, eas centesimo quas decimo quinto anno concurrente solis invenies.



Unde supra.

Legimus in Veteri Testamento quia tribus argumentorum judiciis Paschale tempus sit observare praeceptum, ut post aequinoctium, mense primo, ut 3 septimana, id est, a vespere decimae quartae lunae, quod est initium 15, usque ad vesperum, id est terminum 21 lunae celebraretur. Quarta in ejusdem observatione regula est nobis a tempore Christi resurrectionis [Col. 0713B] imposita, ut aequinoctio transcenso luna primi mensis 14 a vespere ortum facere viderimus, non statim ad faciendum Pascha prosiliamus; sed Dominicum diem quo ipsum Pascha, id est, transitum de morte ad vitam, de corruptione ad incorruptionem, de poena ad gloriam resurgendo facere dignatus est.



Unde supra.

Christianorum Pascha ab XI Kal. April. usque VII Kal. Maii, quocunque Dominica die regulari videlicet luna occurrit, secundum Pascha modis omnibus celebratur.



De mysterio 14 diei quo agnus immolatur.

Quartus decimus dies fidem Christi nobis demonstrat per decem praecepta et quatuor Evangelia. Immolatio agni 14 die convenit, quia Mesraim decimus quartus ab Adam, primus sanguinem idolis immolavit, usque ad diem vicesimum primum: id est, in figuris duarum legum, et illarum unitatis. Quarta [Col. 0713C] decima agnus immolabatur die, quando luna plena est, et nihil ei de lumine deest: quia Christus non immolatur, nisi in perfecto corde, et pleno lumine sine tenebris.



Ad invenienaum locum 14 lunae per 19 Annos.

Constat igitur quod primo anno cycli decemnovennalis, quando nulla epacta in capite ponitur, in Kal. Mart. luna 9, et in octavo Idus Martii 16, occurrit; hanc deduc 30, et incipe primam, et nonarum April. occurrit 14, qui est terminus primus decemnovennalis. Iterum ejusdem 16, quos anno priore in VIII Idus Martis habuisti, adde 11; occurrit eodem die 27. Hanc cum trigesima deduxeris, occurrit sequens 14 luna 8 Aprilis, qui est terminus secundus: sicque lunationibus singulis usque 19 annum, eodem die, 8 Idus scilicet, addendo semper 11 ad praecedentem ejusdem diei lunae aetatem anni praecedentis. Quotalibet infra trigesimam fuerit, deduc eam trigesimam, [Col. 0713D] et deduc sequentem usque 14. Et ubicunque 14 fuerit, ibi sine ulla ambiguitate terminus paschalis erit. Porro si eodem die 30 inciderit, quod tamen non nisi semel per 19 annos fit, deduc more solito sequentem, et ubi 14 occurrerit, ibi terminus erit. Prima vero cum VIII Idus Martis occurrerit, eadem procul dubio Paschalis erit. Et hoc certissime cave, ne prius natam lunam quam VIII Idus Martis Paschalem deputes: sed quotacunque eodem die occurrerit, aut tricesimam eodem die teneas, aut tricesimam deducas, et sequentem quolibet loco 14 occurrerit, Paschalem esse non dubites. Iste ordo, et haec ratio nunquam ex eo die quo in Nicaeno concilio statuta fuit, turbari ab ullo potuit aut poterit, sed potius ille concussus erit qui eam concutere visus fuerit. Expleto igitur anno decimo nono, statu quoque ejusdem anni termino novissimo, si iterum probare volueris quod haec ratio ratione constet, et haec auctoritas digna auctoritate subsistat, adde eodem saepe [Col. 0714A] dicto die octavo Idus Martis praecedentis lunae aetatis nonarum XI, ut prius scilicet propter saltum lunae 12, et iterum occurret tibi luna in principio, eodem die 16, atque ita sequentia eodem quo prius ordine cuncta provenient.



Quadragesimalium terminorum secundam lunam ostendentium.



VIII Kalend. Martii 5 regulares.

Octonas Martis coepit lex quinque librorum.

IV Idus Februarii 1 regularis.

Ast Idus Februi, ternas Deus unus honorat.

VI Nonarum Martii 6 regulares.

Nonarum senas secum sex vasa tulerunt.

XI Kal. Martii 2 regulares.

Undenas Martis capiunt duo justa Kalendas.

VI Idus Februarii 5 regulares.

Idibus in senis alacres stant quinque puellae.

III Kalendas Martii 3 regulares.

Terna Kalendarum tria munera signa reportant.

[Col. 0714B] XIV Kal. Martii 6 regulares.

Quatuor et denae sex excrevere diebus.

Nonis Martii 4 regulares.

Martius in nonis bis bina elementa creavit.

VI Kalendas Martii 7 regulares.

Sexta Kalendarum septem fert norma lucernas.

Idus Februarii 3 regulares.

Idibus in Februi sociatur trina potestas.

IV Nonarum Martii 1 regularis.

Nonarum speciale gerit baptisma quaternas.

IX Kalendas Martii 4 regulares.

Bis bina cursus capimus virtute novenos.

IV Idus Februarii 7 regulares.

Quaternas Idus septem coluere ministri.

Kalendas Martii 5 regulares.

Sensibus ex quinis Martis scrutare Kalendas.

IV Kalendas Martii 1 regularis.

Una fides potuit duodenas ferre Kalendas.

IV Idus Februarii 4 regulares.

[Col. 0714C] Septem Idus ornant paradisi quatuor amnes.

IV Kalendas Martii 2 regulares.

Testamenta duo quartas dant ire Kalendas.

XV Kalendas Martii 5 regulares.

Quindenas capiunt stolide vix quinque sorores.

II Nonarum Martii 3 regulares.

Pridie Nonarum posuit tria tempora saecli.

In his ergo versibus Idus cum audis, mense Februario eas esse scias; Kalendas vero et Nonas in ipsis cum legis, Martii mensis eas esse intelligas. Regulares vero eorumdem versuum Nonis praesentibus, sed statim a Martio incipientibus junge concurrentibus.



De initio et luna Quadragesimae et Paschae.

Si vis scire initium Quadragesimae, hoc argumento utere: quot diebus post pridie Idus Aprilis habueris Pascha, tot diebus post Kalend. Martis habebis initium Quadragesimae: et quot diebus ante II Idus Aprilis habueris Pascha, tot diebus ante Kal. Martis [Col. 0714D] habebis initium Quadragesimae. Etsi in pridie Idus Aprilis habueris Pascha, in Kal. Martis habebis initium Quadragesimae. Item, quot diebus ante Kal. Aprilis habueris Pascha, tot diebus ante XII Kal. Martis habebis initium Quadragesimae; nisi forte eo anno bissextus sit; tunc uno die minus ante XII Kal. Martis invenies.

Si luna 3 initium Quadragesimae, 15 erit in Pascha; si 4 initium Quadragesimae, 16 in Pascha; si 5 initium Quadragesimae, 17 in Pascha; si 6 initium Quadragesimae, 18 in Pascha; si 7 initium Quadragesimae, 19 in Pascha; si 8 initium Quadragesimae, 20 in Pascha; si 9 initium Quadragesimae, 21 in Pascha. Omnis paschalis luna, cujuscunque aetatis sit, si detrahas ab ea 12, fiet tibi aetas lunae quae sit in initio.

De Idibus Februarii usque in secundum Idus Martis dies sunt 34, et de undecimo Kalendas Aprilis usque in septimum Kal. Maii dies sunt 34. Sic investigatum est, quod nec ante sextum Idus Februarii, nec post [Col. 0715A] pridie Idus Martii initium Quadragesimae alio modo nullatenus fieri potest, nisi tantum infra 34 dies. Et de Pascha investigatum est in concilio sanctorum Patrum, quod nec ante XI Kal. Aprilis, nec post VII Kal. Maii debeat fieri. Luna in termino Quadragesimae non reperitur in termino Paschae 14. Sic regulatur Dominicus dies festi Paschalis ad decimam quartam lunam primi mensis; ita et initium Quadragesimae regulatur, et observat secundam lunam mensis Martii. Quicunque enim Dominicus secutus fuerit decimam quartam lunam primi mensis, sine dubio Paschalis festi erit. Similiter de Quadragesima.



De certis terminis.

Terminus Paschalis requiritur a Kal. April. et ab ipso accipiunt caeteri ordinem. Et hoc observandum quia nunquam ante XII Kal. April. terminus Paschae, nec ipsa solemnitas celebratur, quia decretum est a sanctis Patribus catholicis, ut quandiu nox superat diem, non celebretur Pascha. At vero postquam [Col. 0715B] dies superare coeperit noctem, adveniente 14 luna agitur terminus, et subsequenti die Dominico statim solemnitas Paschae a cunctis fidelibus celebretur. In ipso termino omni tempore invenitur luna 14.



De Septuagesima.

Terminum Septuagesimae invenire cupiens, vide primum quot diebus Paschalis terminus a Kal. Aprilis absit, sive retro, sive in ante: et computa totidem dies a V Kal. Febr. similiter vel in ante, vel retro: et terminum Septuagesimae absque scrupulo reperies. Est autem terminus Septuagesimae luna decima, quae fit Februarii mensis, id est quae in illo finiatur. Luna enim cujusque mensis est quae in illo finitur.

Terminum quadragesimalem a XII Kalend. Martis require: incipiens per omnia sic facito, sicut de Septuagesima diximus. Est autem luna 2 mensis Martis. Hoc autem in istis duobus terminis observabis, ut bissextili anno uno die tardius requirere incipias: [Col. 0715C] id est, Septuagesimam a IV Kalend. Febr., Quadragesimam vero ab XI Kalend. Martis requirere incipiens, quod in aliis non facies terminis. Et de Septuagesimali quidem in omni bissextili anno hoc observabis. De Quadragesimali vero tunc tantum cum ipse terminus ante bissextum eventurus sit. Caeterum si post bissextum eventurus sit, et jam in bissexto sicut in aliis annis a XII Kal. requirere incipiens. In termino quoque Quadragesimae bissextili anno solet evenire luna 11, quod ideo notavi, ne cum eveniret, turbaret calculatorem.

Terminus Rogationum requiritur a II Non. Maii, et computantur tot dies quot et in caeteris terminis. In ipso termino invenitur luna vigesima.

[Col. 0716A] Terminus Pentecostes requiritur a XIII Kal. Junii, et computantur similiter ibi totidem dies quot et in caeteris terminis, in ipso termino invenitur luna 4. Omnes vero termini una eademque feria provenient, et ut Pascha, et sic et istae caeterae festivitates in Dominicum diem protelabuntur: et sicut de Pascha diximus, sic de caeteris intellige, ut si in Dominicum diem terminus evenerit, in alteram Dominicam festivitatem differas.



Unde supra.

Memento enim quod per 10 et 9 annos termini Septuagesimae luna 10 Febr. mensis; Quadragesimae vero luna 11 Martii; Paschae, luna 14 April.; Rogationum, luna 20 Maii; Pentecostes, luna 4 Junii circumferentur, praeter octavum videlicet et decimum nonum annum, in quibus terminus Septuagesimae luna 11 Martii, nec non etiam Quadragesimae luna 2 embolismi mensis constat.



De sedibus terminorum.

[Col. 0716B] Post XVII Kal. Febr., ubi lunam decimam inveneris, ibi fac terminum septuagesimalem.

Post VIII Idus Februarii, ubi lunam secundam inveneris, ibi fac terminum Quadragesimae.

Post XIII Kal. Aprilis, ubi lunam decimam quartam inveneris, ibi fac terminum Paschae.

Post VII Kal. Maii, ubi lunam vigesimam inveneris, ibi fac terminum Rogationum.

Post sextum Idus Maii, ubi lunam quartam inveneris, ibi fac terminum Pentecostes.



Quomodo termini sequentis anni per praesentem inveniantur.

Terminum uniuscujusque anni taliter facillime reperire vales: praecedentis anni terminum in prima junctura pollicis pone, deinde reliquas ipsius et caeterorum digitorum computando percurre: et quot tibi ad eamdem juncturam repetitam occurrerit, absque dubio terminus erit. Hoc tantum praecave, ut ante XII Kal. Aprilis, nec post XIII Kal. Maii velis [Col. 0716C] terminum celebrare.



Item de terminis.

Notandum quod Septuagesimalis terminus bissextili anno non observat loca terminorum qui in sequentibus describuntur, propter bissextum, et ob hoc in sequentem diem terminus ferendus est, ut concordiam cum termino paschali habeat in ipsa feria, in qua terminus paschalis eodem anno occurrit. Verbi gratia: terminus qui in praesenti anno praescriptus est X Kal. Febr. translatus est in IX Kal. Febr. Similiter de termino quadragesimali intelligendum est, si tamen ante bissextum evenerit; bissextili anno, Februarii luna tricesima erit.



Argumentum descriptionis omnium terminorum singulis annis decemnovennalis cycli.
[Table: 4Kb]


Argumentum de clavibus terminorum.
[Col. 0717A] [Table: 1Kb]

Si quis per perscriptos regulares quolibet decemnovennalis cycli anno terminos omnes invenire cupit, sumat semper Septuagesimalem a VII Idus Januarii; Quadragesimalem a V Kalend. Februar.; Paschalem a VI Idus Martii; Rogationum a XVII Kal. Maii; Pentecostes a III Kal. Maii; et ubi ipse numerus praesenti anno annotatus terminabitur, ibi absque dubio terminum inveniet.



De Adventu Domini.

Notum sit omnibus hominibus ut quicunque adventum Domini diligenter vult celebrare, videat ut [Col. 0717B] nec ante V Kalend. Decemb., nec post Nonas ipsius mensis transeat, sed in his septem diebus ubicunque dies Dominicus advenerit, ibi sine dubio et absque ullo ambiguitatis errore, celebrare valebit. Brevis enim lectio avidius legitur, citius intelligitur.



De annis ab initio mundi inveniendis, et per ipsos indict. cyclum solarem, bissextum, cyclum decemnovennalem, et lunarem.

Si vis scire quot sint anni ab origine mundi, multiplica quindecies 409, fiunt 6135; adde regulares 7, adde etiam indictionem anni praesentis illis, ipsi sunt anni ab origine mundi. Post expletam indictionem, id est, post decimam quintam, non quindecies 4009, sicut modo, sed quindecies 410 multiplicare debes; et deinde post alios quindecim annos, non quindecies 410, sed quindecies 411. Et iterum post alios quindecim annos, non quindecies 411, sed quindecies 412.

Si de ipsis annis approbare volueris quota sit indictio, [Col. 0717C] his adjice regulares 8, hos divide per 15: quot remanserint, ipsa erit indictio. Si nihil remanserit, decima quinta erit. Ideo 8 regulares adjiciuntur, quia quando mundus factus est, quasi octo anni de cyclo indictionum remanserant, non quod ante mundi exordium, vel in ipso mundi primordio fuerit indictio, quae nec postea fuit usque ad Romanorum tempus, sed quia in illo anno quo indictio primum inventa incoepit computari, annis ab initio mundi transacti per quindenam partem propter cyclum indictionum divisis, quindenarii numero anni 7 deerant, quasi in primordio mundi 7 indictiones praecessissent, et 8 remanerent. Et hoc non solum de cyclo indictionum, sed etiam de aliis solaribus vel lunaribus cyclis, per annos ab origine mundi secundum cujuslibet cycli numerum divisos inveniendis intelligendum est.



Ad cyclum solarem inveniendum.

[Col. 0717D] Si vis scire quotus sit circulus solaris, sume annos ab origine mundi quotquot fuerint, et adde cum his regulares 17, et divide per 28; quod desuper fuerit, ipse est cyclus solaris. Si nihil remanserit, 28 erit.



Ad concurrentes inveniendos.

Si vis nosse quot sint concurrentes, tene annos ab origine mundi, et ad ipsos adde quartam partem; et quotquot fuerint, comprehende in unum; hos divide per septem: quod tunc remanserit, ipse est concurrens. Si nihil remanserit, 7 erunt.



Ad bissextum inveniendum.

Si nosse desideras quotus sit annus post bissextum, sume annos ab origine mundi, hos divide per 4; quot remanserint verbi gratia: si unus, aut duo, vel tres, talis erit annus post bissextum; si nihil remanserit, bissextus erit.



Ad cyclum decemnovennalem inveniendum.
[Col. 0718A]

Si scire cupis quotus sit annus cycli decemnovennalis, sume supradictos annos, cum his adde regulares septem, hos partire per 19; quod remanserit, talis est cyclus decemnovennalis. Si nihil remanserit, decimus nonus erit.



Ad cyclum lunae inveniendum.

Si scire cupis quotus sit cyclus lunae, tene annos ut supra diximus; cum his adde regulares 4; hos divide per 19: quod remanserit, ipse est cyclus lunae; si nihil remanserit, decimus nonus erit.



Ad epactas inveniendas.

Si vis scire quota sit epacta, sume annos ab initio mundi, adde regulares 6, hos divide per 19; quod vero remanserit, multiplica undecies; ipsos iterum divide per 30; quod remanserit, ipsa erit epacta: si nihil remanserit, 30 erit, id est illa quae in principio dicitur nulla.



De annis ab incarnatione Domini inveniendis, et per ipsos caetera quae supra.
[Col. 0718B]

Si vis scire quot sint anni ab incarnatione Domini nostri Jesu, multiplica 62 quindecies, fiunt 930; adde regulares 12, adde indictionem ejusdem anni de quo computare volueris; junge simul, et quotquot fuerint, ipsi sunt anni ab incarnatione Domini nostri Jesu Christi. Hoc tantum memor esto sollicitus, ut succedentibus annis semper cum ad decimam quintam indictionem perveneris. Verbi gratia: si 62 quindecies in numero computabas, deinde 63 computare debes, id est, sequenti anno post 15 indictionem; post 15 annos, id est quando prima indictio iterum erit, non 62 quindecies, sicut modo, sed 63 multiplica. Et quando iterum prima fuerit, 64 multiplica, et cum rursus prima fuerit, 65 quindecies multiplica.



Ad indictionem inveniendam.

[Col. 0718C] Si scire cupis quota sit indictio, sume annos ab incarnatione Domini nostri Jesu Christi, cum his adde regulares 3, hos divide per 15; quot remanserint, talis erit indictio; si nihil remanserit, 15 erit.



Ad cyclum solarem inveniendum.

Si vis nosse quotus annus sit solaris cycli, tene annos ab incarnatione Domini quotquot fuerint, cum his adde regulares 9, et quotquot fuerint, divide per 28: quod remanserit, ipse est cyclus solaris; si nihil remanserit, 28 erit.



Item.

Si vis nosse quot sint in ordine cycli solaris, scias annos Domini quot fuerint, et ex ipsis subtrahe 8, quia tot anni restabant de eodem cyclo solari, quando Dominus incarnatus est, et quot remanent, divide per 28; quot superfuerint, ipsi sunt anni in serie ejusdem cycli.



Ad concurrentes.

[Col. 0718D] Si concurrentes invenire cupis, sume annos ab incarnatione Domini quotquot fuerint, his quartam partem semper adde, et insuper adde quatuor; hos divide per 7: quot vero remanserint, ipsi sunt concurrentes. Si nihil remanserit, 7 erunt.



Ad bissextum.

Si cognoscere cupis quotus sit annus a bissexto, tene annos, quos supra diximus, nullo addito vel adempto. Hos divide per 4; quot remanserint, talis erit annus post bissextum; si nihil remanserit, bissextus erit.



Ad cyclum decemnovennalem.

Si nosse vis quotus sit cyclus decemnovennalis, tene annos ab incarnatione Domini, et unum semper adjice. Hos partire per 10 et 9; quod remanserit, ipse est cyclus decemnovennalis: si nihil remanserit, 19 erit.



Ad cyclum lunarem.
[Col. 0719A]

Si vis cognoscere quotus sit cyclus lunaris, tene annos, ut supra diximus; ex his subtrahe duos, reliquos divide per. 19; quod remanserit, ipse est cyclus lunaris: si nihil remanserit, 19 erit.



Ad epactas inveniendas.

Si vis scire quot sunt epactae, sume supradictos annos, hos divide per 19; quod remanserit multiplica undecies, ipsos iterum divide per 30; quod vero remanserit, ipsa erit epacta.



Per exempla de antedictis argumentis, per annos ab origine mundi.

Si vis scire quot sint anni ab origine mundi, multiplica quindecies 409, fiunt 6135; adde regulares 7, fiunt 6142; adde etiam indictionem anni praesentis, quae est secunda, fiunt 6144. Multiplica quindecies 409.---D. Quomodo? M. 400, 800, 1200, 1600, 2000, 4000, 6000. 9, 18, 27, 36, 45, 90, 135. Junge [Col. 0719B] 6135, adde regulares 7, fiunt 6142; adde indictionem secundam, fiunt 6144. Tot igitur sunt anni, secundum nostram computationem, ab initio mundi usque in praesentem annum, qui est sine dubio ab incarnatione Domini noningentesimus quadragesimus quartus, juxta cyclum Dionysii.



De indictione.

Hos 6144 divide per 15; quot remanserint, ipsa erit indictio.---D. Quomodo? M. 15, 30, 60, 90, 120, 150, 180, 210, 240, 270, 300, 600, 900, 1200, 1500, 1800, 2100, 2400, 2700, 3000, 6000. Restant 152. Hos divide per 15; 15, 30, 60, 90, 120, 150; remanent duo: secunda indictio est hoc anno.



Ad cyclum solarem inveniendum.

Hos divide per 28; quod desuper fuerit, ipse est cyclus solaris.---D. Quomodo? M. 28, 56, 112, 224, 448, 896; 28, 56, 112, fiunt 1008; sexies mille 8, 6048; restant 113; hos adhuc divide per 28; 28, [Col. 0719C] 56, 112, remanet 1. Primus annus est in ordine cycli solaris hoc anno.



Ad concurrentes inveniendos.

Hos divide per 7, quod tunc remanserit, ipse est concurrens.---D. Quomodo? M. Cum 6000 adde 1500, et cum 144 36, quia talis est quarta pars illorum, et erunt in summa 7680; hos divide per 7. D.---Quomodo? M. Quinquagies 7, 350, 700, 1050; septies 1050, 7305; restant 330: hos adhuc divide per 7; quadragies 7, 280, et adhuc restant 50; hos divide per 7; septies 7, 49; remanet 1: primus concurrens est hoc anno.



Ad bissextum inveniendum.

Hos divide per 4; quot remanserint, verbi gratia, si unus, aut duo, vel tres, talis erit annus post bissextum.---D. Quomodo? M. 4, 8, 12, 16, 20, 40, 60, 80, 100; decies centum, mille; sexies mille, 6000, restant 144; hos adhuc divide per quatuor: [Col. 0719D] quinquies quatuor, 20; quinquies 20, 100, et adhuc restant 44; hos divide per 4: undecies 4, 44. Nunc autem nullus remanet, quia bissextus est hoc anno.



Ad decemnovennalem cyclum inveniendum.

Hos partire per 19, quod remanserit, cyclus est decemnovennalis.---D. Quomodo? M. 19, 38, 57, 76, 95, 114, 133, 152, 171, 190, 209, 228, 247, 266, 285, 304, 608, 912; 19, 38, 57, 76, 95, qui sunt simul 1007. Sexies 1007, 6042; restant 109; hos divide adhuc per 10, et 9, 19, 38, 57, 76, 95, remanent 14: quartus decimus annus est in ordine cycli decemnovennalis hoc anno.



Ad lunarem cyclum.

Hos divide per 19, quod remanserit, ipse est cyclus lunae.---D. Quomodo? M. Divide per 19, ut supra restant 106; hos adhuc divide per 19; 19, 38, [Col. 0720A] 57, 76, 95, remanent 11: undecimus annus est in ordine cycli lunaris hoc anno.



Ad epactam inveniendam.

Hos divide per 19; quod vero remanserit, multiplica undecies: ipsos iterum divide per triginta; quod remanserit, ipsa erit epacta.---D. Quomodo? M. Si autem totum istum numerum per 19 dividis, ut supra, restant 108; hos adhuc divide per 19: 19, 38, 57, 76, 95, restant 13; ipsos enim multiplica undecies.---D. Quomodo? M. Undecies 10, 110; undecies 3, 33; qui sunt simul 144; hos divide per triginta; 30, 60, 90, 120, remanent 23, quia tot sunt epactae hoc anno.



De annis Domini et caeteris argumentis quae supra.

Si vis scire quot sint anni ab incarnatione Domini, multiplica 62 sexies.---D. Quomodo? M. 60, 120, 180, 240, 300, 600, 900. Bis 15, 30; adde 12 regulares, fiunt 942; adde indictionem anni praesentis, [Col. 0720B] quae est secunda, fiunt 944: tot igitur sine dubio sunt anni ab incarnatione Domini juxta cyclum Dionysii.



Ad indictionem.

Hos divide per 15, quot remanserint, talis erit indictio.---D. Quomodo? M. 15, 30, 60, 90, 120, 150, 180, 210, 240, 270, 300, 600, 900; restant 47; hos adhuc divide per 15: ter 15, 45; remanent duo: secunda indictio est hoc anno.



Ad cyclum solarem.

Et quotquot fuerint, divide per 28; quod remanserit, ipse est cyclus solaris.---D. Quomodo? M. 28, 56, 112, 224, 448, 896, restant 57; hos adhuc divide per 28; 28, 56; remanet unus. Primus annus est in ordine cycli solaris hoc anno.



Ad concurrentes.

Hos vero divide per 7; quot remanserint, ipsi sunt concurrentes.---D. Quomodo? M. cum noningentis adde 225, et cum 44[.....], quia talis est quarta pars illorum, [Col. 0720C] et erunt in summa [.....]84; hos divide per 7.---D. Quomodo? M. Quinquagies 7, 350, 700, 1050; restant 134; hos adhuc divide per 7: decies septem 70, restant 64; hos divide per septem: nonies septem 63; remanet 1: Primus sive prima concurrens est hoc anno.



Ad bissextum.

Hos divide per quatuor; quot remanserint, talis erit annus post bissextum.---D. Quomodo? M. 4, 8, 12, 16, 20, 40, 60, 80, 100, 200, 300, 600, 900; restant 44; hos adhuc divide per quatuor; undecies quatuor, 44; nunc autem nullus remanet, quia bissextus est hoc anno.



Ad decemnovennalem cyclum.

Hos partire per 19; quot remanserint, ipse est cyclus decemnovennalis.---D. Quomodo? M. 19, 38, 57, 76, 95, 114, 133, 152, 171, 190, 209, 228, 247, 266, 285, 304, 608, 912; restant 33; dimitte 19, [Col. 0720D] remanent 14: quartus decimus annus est in ordine cycli decemnovennalis hoc anno.



Ad cyclum lunarem.

Reliquos divide per 19; quod remanserit, ipse est cyclus lunaris.---D. Quomodo? M. Divide per 19, ut supra, restant 30; dimitte 19, remanent 11: undecimus annus est in ordine cycli lunaris hoc anno.



Ad epactam inveniendam.

Hos divide per 19; quod remanserit, multiplica undecies; ipsos iterum divide per 30: quod vero remanserit, ipsa est epacta.---D. Quomodo? M. Similiter ut supra. Dimitte 912, restant 32; ex his subtrahe 19, remanent 13; hos multiplica undecies.---D. Quomodo? M. Undecies decem 110, undecies tres 33; qui sunt simul 144; hos divide per 30; 30, 60, 90 120, remanent 23, quia tot sunt epactae hoc anno.

[Col. 0721A] Per omnem quoque computum quem ducis, si ninil supra fuerit, scias eumdem esse completum. Verbi gratia: si numerum annorum Domini per 4 dividis, et nihil restat, bissextus est. Si vero inditionem quaeris, et post decimam quintam, divisionem nihil remanet, decimam quintam scias esse indictionem. Similiter de caeteris intellige argumentis.



Item cujusdam quem probamus de antescriptis argumentis.

Si vis scire quot sunt anni ab incarnatione Domini, multiplica 76 quindecies, adde quatuor regulares, quia de illa indictione 11 anni praecesserant, et quatuor adhuc restabant; adde insuper illius anni indictionem de quo computare vis, sicut hoc anno 8 vel illis fiunt simul 972, cum juxta Dionysium 950 inveniantur hoc anno, sicut in cyclo ipsius apparet. Post expletam indictionem unum adjice.



Ad indictionem inveniendam.

Si vis scire quota sit indictio, sume supradictos [Col. 0721B] annos, et his adjice regulares 11, illos scilicet annos qui praecesserunt ipsam incarnationem, et divide per 15: quot remanserint, talis erit indictio.



Ad cyclum solarem inveniendum.

Si vis scire quotus sit annus solaris cycli, sume supradictos annos, et his adjice quindecim, quia tot anni de ipso cyclo praecesserant, ac 13 restabant, et divide per 28: quot remanserint, talis erit annus cycli solaris.



Ad concurrentes inveniendos.

Si vis scire quot sint concurrentes, supradictos annos sume, et prius duos ex his subtrahe propter bissextum, qui tunc in secundo exstitit anno: deinde cum reliquis omnibus quartam partem ipsorum adjice, ac deinde per septem divide: quot remanserint, tot sunt concurrentes.



Ad bissextum.

[Col. 0721C] Si vis scire utrum bissextus, vel quotus ab eo sit annus, sume supradictos annos, atque ex his subtrahe duos, propter bissextum, qui tunc, ut supra dictum est, in secundo exstitit anno, reliquos vero divide per quatuor: quot enim remanserunt, tot sunt anni post bissextum; si nihil remanserit, bissextus est.



Ad decemnovennalem cyclum inveniendum.

Si vis scire quotus sit annus cycli decemnovennalis, sume supradictos annos, et ex his subtrahe duos propter totidem annos qui adhuc de eodem cyclo restabant, ac deinde per 19 divide: quot remanserint, talis erit annus cycli decemnovennalis; si nihil remanserit, 19 erit.



Ad lunarem cyclum.

Si vis scire quotus sit annus cycli lunaris, tene supradictos annos, et ex his subtrahe quinque, quia tot anni de eodem cyclo adhuc restabant, et divide [Col. 0721D] per 19: quot remanserint, talis erit annus cycli lunaris.



Ad epactam inveniendam.

Si vis scire quot sint epactae, sume supradictos annos, et ex his subtrahe 3, ut ad secundum decemnovennalis cycli annum pervenire valeas, ubi ipse epactarum cyclus incipit. Reliquos per 19 divide; quod vero remanserit multiplica undecies, et si numerus ille infra 30 remanserit, epactas illius anni esse scias. Si ultra excreverit, tolle 30, et reliquos pro epactis tene. Haec enim ille solus contemnat qui auctorem illorum jure reprehendere valet.



De ordine indictionum.

Indictio dicitur ab indicendo. Cum enim Romani omnibus gentibus imperarent, omnibus tributa indixerunt quae eis quinto semper anno pendebantur: sed primo quinquennio aes, secundo argentum, tertio solvebatur aurum; quarto rursus a principio repetebatur, [Col. 0722A] id est ab aere: unde junctis tribus quinquenniis, quindecim annorum indictiones singulae institutae. Et cautum est ut nullus liber, nullum principis edictum ratum haberetur quod indictio non praeferret. Singulis autem quinquenniis peracto censu, mos erat urbem lustrare, id est circuire, quasi ob purgationem sui: unde et quinquennium lustrum dicitur, et lustrare, purgare saepissime dicimus.



Item.

Antiqua Romanorum industria comperimus indictiones ad cavendum errorem qui de temporibus forte oboriri poterat institutas. Cum enim, verbi gratia, quilibet imperator medio anni tempore vita vel regno decederet, poterat evenire ut eumdem annum unus historicus ejusdem regis ascriberet temporibus, eo quod ejus partem regnaret; alter vero historicus eumdem successori illius potius attitulandum putaret, eo quod et hic partem ejus aeque habent in regno. Verum ne per hujuscemodi dissonantiam error temporibus [Col. 0722B] inolesceret, statuerunt indictiones, quibus uterque scriptor, imo etiam vulgus, omnem temporum cursum facillime conservaret; quas pro facilitate etiam calculandi quindecim esse voluerunt.



Unde concurrentes.

Si vis scire unde concurrentes accipiunt exordium, sine dubio de ipsis septem diebus, per quos volvitur mundus; quia ultra septem non transit numerus concurrentium, nec numerus septimanae dierum.---D. Primus concurrens in capite unde accipit exordium? M. Annus solaris habet dies 365; hos divide per 7: septies 52, 364, remanet 1: inde ponitur in capite primus concurrens. Et postea in secundo anno adde unum, in tertio duos, in quarto tres, et in anno quinto bissextili adde quinque. In hoc autem solertem curam adhibe ut per alios praeparationis bissexti, sicut supra diximus, sic adjicias semper unum post unum, et anno bissextili duos adjicias, et cave ne ultra septem transeas, sed ad unum post septem [Col. 0722C] semper redeas; et sic per 28 lineas curras. Diligentius attende, et minime in hoc falleris.



De punctis, quadrante et bissexto.

Unus punctus, quarta pars horae, et facit 10 momenta; duo puncti, 20 momenta; tres, 30; quatuor, 40; et ista 40 momenta faciunt unam horam. Et 6 horae in uno anno faciunt quadrantem unum; et 4 quadrantes in 4 annis faciunt diem et noctem; et est ipsa dies quae dicitur bissextus, qui legitur VI. Kal. Martii; Verbi gratia: Si hodie legitur VI Kal. Mart. et cras, VI Kal. Mart. Propterea dicitur bissextus, quia bis legitur VI Kal. Martii.



Item.

Bissextum non ob illum diem fieri, ut quidam putant, cum Josue orabat solem stare, credendum est quia ille dies fuit, et praeteriit. Sed ob hoc dicitur bissextus, quod in unoquoque mense punctus unus accrescat. Punctus vero unus quarta pars horae est. [Col. 0722D] Quatuor vero puncti in sole unam horam faciunt, duodecim vero puncti tres horas explicant. Ergo in quatuor annis ternae horae, quae sunt XII, unum diem artificialem faciunt, quae additur Februario cum VI Kal. Martii habuerit, ut in crastino sic habeat. Verbi gratia: si hodie VI Kal. Martii additur ille dies, qui in quatuor annis expletus est, nihilominus et in crastino legitur sexto Kal. Mart. Et ideo bissextus dicitur, quia bis VI Kal. Martii habet Februarius. Ob hoc ergo bissextilem diem in mense Februario placuit intercalari Romanis, quia hic brevior caeteris, et extremus anni mensis erat.



Item.

Bissextus est per annos quatuor unus dies adjectus. Crescit enim per singulos annos quarta pars assis; at ubi quarto anno assem compleverit, bissextilem annum facit. Dicitur enim bissextus, quia bis sexies ductus assem facit: quod est unus dies, [Col. 0723A] sicut et quadrantem propter quater ductum, quod est bissextus, quem super dierum cursum in annum sol facit. A sexto Nonas Martii usque in diem II Kal. Jan. in lunae cursu bissextus apponitur, atque inde trahitur. Intercalares autem dies idcirco vocantur, quia interponuntur, ut ratio lunae solisque eveniat. Calare enim ponere dicitur; intercalare, interponere.



Quis primus bissextum invenit.

D. Quis primum bissextum invenit? M. Julius Caesar invenit eum quadragesimo octavo anno ante nativitatem Christi, et censuit nominandum.---D. Bissextus cur dicitur? M. Quia bis VI, VI antequam venias ad Kal. Mart. duos dies significare uno nomine velit, unum naturalem, et alterum artificialem.---D. Qua causa ponitur in diebus anni? M. Per singulos annos unum quadrantem, et cum impleti fuerint quatuor quadrantes, tunc diem plenum faciunt, qui bissextus vocatur. Collectus est per M, CCCLX dies, et est quasi advena et peregrinus.---D. Quare bissextus [Col. 0723B] dicitur, et quid esset, si non fuisset bissextus? M. Propterea fit bissextus, quia non implet CCCLXV dies anno solari sine quadrante. Quadrans fit per totum annum, et menses singulos, et per dies et annos momenta colliguntur.---D. Quomodo colliguntur? Per unumquemque diem et noctem colliguntur duae partes momenti. In tribus diebus colliguntur duo momenta, et ita in triginta diebus et noctibus colliguntur momenta viginti; et sic per totum annum colliguntur momenta CCXL. Hoc sunt XXIV puncti, qui faciunt sex horas, id est, quadrans.



Quot bissextis unus accrescat annus.

In quatuor annis, unus dies; in octo, duo; in duodecim, tres; in sedecim, quatuor; in viginti, quinque dies accrescunt; in viginti octo, hebdomadam complent; in quadraginta annis, dies triginta; in CXX, unciam unius anni praeparant; in CCCXL, duos menses ostendunt; in CCCCLXXX, quatuor menses esse probantur, quae est tertia pars unius anni. [Col. 0723C] In DCCCCLX, bissem unius anni manifestum est. In M, CCCCLX annis annum integrum, id est, CCCLXV dies approbantur.



Quae sit differentia inter decemnovennalem et lunarem cyclum.

Quae sit differentia inter cyclum decemnovennalem et lunarem, legentibus scire convenit. Scimus enim quod uterque cyclus in lunam currit, et uterque decem et novem annos habet. Cyclus decemnovennalis a sancto Moyse divinitus revelatus est, jubente Domino, ut hi qui longe habitabant, in secundo mense Pascha scirent celebrare; et in diebus Solis variatur, hoc est super luna XIV primi mensis. Deinde nos oportet investigare quis constituisset cyclum lunarem, aut quo tempore inventus fuisset. Constat enim a Romanis XXX anno ante nativitatem Christi inventum fuisse, hoc est in primo anno regni Herodis filii Antipatris Ascalonitis, qui primus de gentibus regnum Judaeorum ab Octaviano per [Col. 0723D] munera acquisivit, et regnavit annos XXXVII. Et sicut cyclus decemnovennalis secundum legalem Hebraeorum constitutionem luna XIV Paschae incipit, ibique finitur, ita Romani constituerunt cyclum lunarem inchoari a Kal. Jan. ibique terminari; et per singulos annos aetatem lunae probare, quin etiam quotidie qua hora, quo puncto accenditur, vel exstinguitur. Et sicut decemnovennalis cyclus per binos communes et tertium embolismum discurrit, ita cyclus lunaris simili ordine procedit, excepto quod quartus annus decemnovennalis cycli ipse est primus cycli lunaris.



De origine epactarum.

Si vis scire unde procedunt epactae, id est, adjectiones lunae, tene dies de anno solari et de anno communi lunari. Annus solaris habet dies CCCLXV, lunaris CCCLIV. Plures undecim dies sunt in anno solari quam lunari. De illis efficiuntur epactae, id [Col. 0724A] est, undecim adjectiones lunares in capite. Hos pro epactis undecim in capite assume. Vel alio modo: tene quinque intercalares, et sex semi lunae mitte insimul, faciunt undecim, sic sunt undecim in capite. Hos pro adjectionibus habeto, de quibus caeterae hoc modo proveniunt. Adde undecim quos invenisti, et adde iterum undecim, sunt XXII. Hos pro epacta sequenti habeto. Et undecim super viginti duo iterum adjicies, fiunt XXXIII. Recide XXX, remanent tres, quos pro epacta teneto. Rursus adjunge XI super tres, efficiunt XIV. Tota sequitur epacta. Sic deinceps faciens epactas facillime reperies. Tantum memor esto ut ultra XXX non transeas. In fine XIX anni habebis epactas XVIII. Adde XI super XVIII, fiunt XXIX. Adde saltum lunae, fiunt XXX. Hic apparet quod non addit, sed salit in retro unum diem. Ista trigesima epacta est in capite. Has igitur epactas et regulares, id est, Septembris V, Octobr. V, et caetera usque in finem mitte simul, et si ultra XXX remanserint, subtrahe XXX, quod remanserit talis erit lunae aetas in Kalendis [Col. 0724B] uniuscujusque mensis, quando communis erit annus. In embolismis igitur cave diligenter.



De magno cyclo.

Si scire cupis unde oriatur cyclus magnus, hoc scito, quia concurrentes solis sunt XXVIII, et concurrentes lunae XIX. Ipsi in semetipsis multiplicati faciunt cyclum magnum: id est, si duxeris XIX vigesies octies, faciunt DXXXII annos, qui est magnus annus, in quo omnia sidera coeli ad pristinum redeunt cursum.



De solstitiis et aequinoctiis.

Solstitia duo sunt, primum hiemale VIII Kal. Januar., qua die natus est Dominus noster Jesus Christus secundum carnem ex Maria Virgine in Bethlehem, in quo sol stat, et dies incipiunt crescere. Alterum solstitium aestivale VIII Kal. Julii, qua die in provincia Palaestinae, civitate Sebastae est nativitas sancti Joannis Baptistae, et in Epheso sancti Joannis evangelistae; et tunc sol stat, et dies incipiunt decrescere. [Col. 0724C] His contrario duo sunt aequinoctia. Primum vernalem aequinoctium VIII Kalen. April. in qua die coaequatur dies crescens cum nocte, et ipsa die est conceptio sanctae Dei genitricis Mariae, quando salutata est ab angelo, in qua etiam die passus est Dominus noster Jesus Christus secundum carnem in Jerosolyma. Alterum aequinoctium autumnale VIII Kal.: Octob., in qua die coaequatur dies decrescens cum nocte; et ipsa die est conceptio sancti Joannis Baptistae, in castello Macherunta. Ex VIII Kal. April. usque in VIII Kal. Jan. dies numerantur CCLXXV. Unde secundum numerum dierum conceptus est Christus Dominus noster die Dominico, VIII Kal. April. et natus est tertia feria, VIII Kal. Jan., et a nativitate ejus usque in diem qua passus est, fiunt anni XXXII, et menses III, XIIM, CCCCXIV. Inde secundum numerum dierum constat eum tertia feria natum, et passum sexta feria, natum VIII Kal. Jan. passum VIII Kal. April. Ex quo vero baptizatus est Dominus noster, [Col. 0724D] usque in diem qua passus est, fiunt anni II, et dies numero XC, qui faciunt dies DCCCX; et sic baptizatus est VIII. Idus Jan., secunda feria, et passus est, ut superius dixi, VIII Kalend. April. sexta feria. Cum diebus vero suis fiunt simul dies XII, CCCCXIV, et a VIII Kal. Jan. usque in VIII Kal. April. dies XC.



De diversis argumentis.

Si vis scire quare septem regulares addes in argumento de initio mundi, hoc memor esto, quod in septem diebus fecit Dominus coelum et terram, et septem dies praecepit esse futuros, et propter hoc sumuntur in calculatione.---D. Et quare per quindecim jubet multiplicare? M. Quia cyclus indictionis XV annos habet non amplius.---D. Quare cyclus solaris per XXVIII partes est divisus? M. Quia in viginti et octo annis explet cursum suum.---D. Quare in cyclo lunari adduntur IV regulares? M. Quia luna quadrantem habet sicut et sol, et propter hoc quatuor [Col. 0725A] regulares admittuntur, vel propter hoc quatuor regulares, quia retro cyclo decemnovennali in quarto anno cyclus lunaris mittitur.---D. Quare per novemdecim partes dividitur? M. Quia ultra novemdecim annos non ascendit, sed iterum primus numeratur.---D. Quare etiam septem regulares ponuntur in cyclo decemnovennali? M. Si intelligis, pleniter invenies. Attende quid dicit: In cyclo lunari IV regulares assumes, numera postea quot annis est in retro cyclus decemnovennalis, sine dubio III. Adde tres ad quatuor, fiunt VII. Isti VII assumendi sunt in cyclo decennovenali, et ipsos divide per novem decim partes.---D. Quare per ipsas? M. Quia suum nomen explet. Cyclus decemnovennalis vocatur, quia per XIX annos currit, et propter hoc per XIX divisus est.---D. Quare ad bissextum nihil addis nisi annos ab initio mundi? M. Sine dubio quia materia bi sexti ab initio semper praeparatur.---D. Quare etiam XII regulares ad annos Domini inveniendos computavit? M. Quia non putavit inde facere plenam indictionem, nisi XII adde [Col. 0725B] dixisset.---D. Quare tres regulares mittuntur ad indictionem inveniendam? M. Quia quando incarnatio Domini facta est, tres anni de illa indictione praecesserunt.---D. Quare per quindecim partes jubet dividere? M. Quia cyclus indictionis per quindecim annos currit.---D. Quare epactae per novemdecim partes dividuntur? M. Quia cyclus epactarum per novem lecim annos variatur.---D. Quare iterum per XI jubet multiplicare? M. Quia undecim accessores accedunt omni anno.---D. Quare iterum jubet dividere per XXX partes? M. Quia ultra XXX non ascendit.---D. Quare ad concurrentes inveniendos cyclum solarem jubet addere? M. Quia per cyclum solarem numerantur bissexti.---D. Quare quartam partem jubet addere, et quid est quarta pars? M. Quarta pars est bissexti ab initio cycli usque ad finem, et propter hoc ipsam quartam partem jubet addere, quia in quarto anno sit bissextus.---D. Quare per septem partes jubet dividere? M. Quia ultra septem concurrentes non ascendunt.---D. [Col. 0725C] Quare ad cyclum decemnovennalem unum regularem jubet adjicere? M. quia quando incarnatio facta est, unus annus de cyclo decemnovennali praecessit. Attende quomodo VIII Kal. April. Christus conceptus, Non. Aprilis jam transiit, et propter hoc unum addit.---D. Quare partiri jubet per XIX partes? M. Quia per novemdecim annos currit.---D. Quare de cyclo lunari duos regulares subtrahere jubet? M. Quia quando incarnatio facta est, duo anni de cyclo lunari remanserunt.---D. Quare per novemdecim partes jubet dividere? M. Quia ultra XIX non ascendit.



Ubi mutentur anni, epactae, indictiones, etc.

Anni ab origine mundi mutantur in XV Kal. Aprilis singulis annis. Anni ab incarnatione Domini mutantur VIII Kal. Jan. Epactae incipiunt secundum Aegyptios a Kalend. Septembris, secundum Romanos a Kal. Jan. indictiones incipiunt a VIII Kalend. Octobris. ibidemque terminantur. Cyclus lunaris [Col. 0725D] incipit et desinit in Kal. Januar. Concurrentes incipiunt a Kal. Martii, ibidemque terminantur. Annus communis et embolismus, et cyclus decemnovennalis incipit a prima luna primi mensis, id est, ab ipsa quae terminum paschalem demonstrat, eo anno quo luna prima est X Kal. Aprilis.



De feria et luna, pueri ad puerum dialogus.

Interrog. In qua feria fuerunt Kalendae Jan. hoc anno? Resp. In tertia.---I. Unde nostis? R. Januarius habet tres regulares secundum Aegyptios ad feriam in capite ipsius inquirendam, et concurrentes erant tunc septem, qui simul juncti decem faciunt. Sublatis septem, remanent tres. Aliter Januarius habet II regulares secundum Romanos. Si cum ipsis I concurrentem, illum scilicet qui post septem praedictos concurrentes sequitur adjungimus, sunt similiter III, Kalendae, VI Idus, XIX, XVIII, XVII, XVI, XV, VIII Kal. Febr. in VI feria.---I. Unde hoc scitis? R. Februarius [Col. 0726A] habet sex regulares, hi quoque et septem concurrentes XIII reddere videntur. Remotis septem, remanent sex Kalendae, sex Idus, XVI Kalend. Mart. XV, VIII Kal. Mart. in sexta feria.---I. Unde hoc certum habetis? R. Quinque regulares Mart. et unus concurrens sex facere dicuntur Kalendae, octo Idus, et Idus, XVII Kal. Aprilis, XVI, XV, VIII Kalendae Aprilis in secunda feria.---I. Qualiter hoc probare potestis? R. Aprilis habet unum regularem sumptum, et unum concurrentem connectimus, sunt simul duae Kalendae, sex Idus, octodecim Kal. Maii, XVII, XVI, XV, VIII Kal. Maii in quarta feria.---I. Quomodo scitis? R. Sui tres regulares et unus concurrens quatuor demonstrant Kalend., octo Idus, et Idus XVII Kal. Junii, XVI, XV. VIII Kalend. Junii in septima feria.---I. Qualiter hoc scire possumus? R. Ipse autem habet sex regulares, et unum habemus concurrentem: hic simul ascitus numerus VII reddere creditur Kalen., VI Idus, XVIII Kal. Julii, XVII, XVI, XV, VIII Kal. Julii in secunda feria.---I. Ostendit quomodo? R. Unus regularis [Col. 0726B] et unus concurrens duos conficiunt Kal., octo Idus, et Idus, XVII Kal. Augusti, XVI, XV, VIII Kal. Augusti in quinta feria.---I. Unde hoc patet? R. Augustus habet quatuor regulares; et unus est modo concurrens: qui numerus in unum nexus quinque facere cernitur Kalend., sex Idus, XIX Kal. Septemb., XVIII, XVI, XV, VIII Kal. Septemb. in prima feria.---I. Pandite utrum ita sit, an non? R. September habet regulares septem, si cum illis saepe dictum jungimus concurrentem, octo sine dubio habebimus. Avulsis septem, remanet unus Kal., sex Idus, XVIII Kalend. Octobr., XXII, XVI, XV, VIII Kal. Octobr., in tertia feria.---I. Tractate ipsum numerum. R. Unus et duo, tres insimul conficiunt Kal., octo Idus; et Idus XVII Kal. Novembr., XVI, XV, VIII Kal. Novembr, in sexta feria.---I. Quo ingenio hoc videri potest? R. Quinque et unum sex reddunt Kalend., sex Idus, XVIII Kalend. Decembr., XVII, XVI, XV, VIII Kal. Decembr. in prima feria. I. Unde hoc scire possumus? R. Unus autem [Col. 0726C] et septem octo ex se procreare visuntur, dimissis septem, restat unus Kalend., VI Idus, XIX Kal. Jan. XVIII, XVI, XV, VIII Kal. Jan. in quarta feria. I. Manifestate hoc. R. Unus autem et tres quatuor reddere arbitrantur.---I. Quota feria est hodie? R. Sexta.---I. Unde nostis? R. Maius habet tres regulares ad feriam hebdomadis inquirendam, et concurrentes sunt modo tres, qui simul juncti faciunt sex: sexta feria est hodie.---I. Quota est luna? R. Vigesima.---I. Unde hoc apparet? R. Maius habet undecim regulares ad aetatem lunae inquirendam, et epactae sunt modo novem, qui simul juncti sunt viginti. Ita hodie aetatem lunae esse credimus. I. Quota feria est hodie? R. Septima. Unde hoc patet? R. Dies istius mensis sunt hodie duo, horum uno detrito, remanet alter. Et si cum illo sex regulares, id est, numerum feriae, quae fuit in Kalendis jungimus, aperte septem esse videmus.---I. Quota est luna? R. Vigesima prima.---I. Unde hoc agnoscere possumus? R. Dies mensis sunt, [Col. 0726D] ut diximus, duo. Si ex ipsis unum sejungimus, et cum altero XX atteximus, sunt simul XX et I, qui quamvis tacite, aetatem lunae produnt.---I. Quota feria est hodie? R. Prima.---I. Unde hoc certum est? R. Dies istius mensis sunt jam praeteriti duo, si enim cum illis sex regulares censerimus, octo in propatulo habemus. Sequestratis septem, remanet unus, quia prima feria est.---I. Quota est luna? R. Vigesima secunda.---I. Unde hoc certum tenetis? R. Duos dies istius mensis scimus esse praeteritos, si autem cum illis XX, id est aetatem lunae, quae fuit in capite istius mensis apponimus, viginti et duo apparent, qui hodiernam lunae aetatem significant.---I. Quota feria legitur hodie? R. Sexta.---I. Qualiter hos scire possumus? R. Dies anni praesentis sunt praeteriti CXX; si ergo cum illis numerum feriae quae fuit in capite istius anni, quatuor scilicet, insuper etiam diem bissexti annectimus, et deinceps hanc summam per VII metimur, sex indivisi restant, qui praedictam feriam [Col. 0727A] demonstrant.---I. Quota est hodie luna? R. Ut reor, vigesima.---I. Quomodo hoc credendum est? R. Sicut jam diximus, dies anni sunt praeteriti CXX; at si cum ipsis aetatem lunae quae fuit in Kal. Jan. XVIII, videlicet, connumeramus, CXXXVIII, insimul efficiunt. Demptis CXVIII, qui sunt quatuor lunationum dies, tum superflui aetatem luna pandunt.

I. Luna vigesima quot punctis lucet? R. Quadraginta; juxta Plinii vero supputationem tria momenta, et tertiam partem unius momenti minus.---I. Quot horis? R. Octo.---I. Qualiter hoc investigare debemus? R. A 20 usque ad 30 sunt 10, qui quater ducti faciunt 40, qui sunt octo horarum puncti.---I. Luna vigesima quot partibus distat a sole? R. Quater 20, 80; item ter 80, 240: tot igitur partibus distat a sole; et post totidem dies eumdem solem venturum esse credimus ad locum quem praesens luna circumfert.---I. In quo signo fuit modo luna prima? R. In Ariete.---I. In qua parte? R. In vigesima sexta.---I. In quo Kalendario? [Col. 0727B] R. In II Idus April.---I. In quo signo commoratur hodie? R. Non possumus ex hoc facile respondere, nisi aliquid inspiciamus undique. Scimus solem nunc habitare in Tauro, et 14 dies jam exactos habere in illo, restareque adhuc 16 de completione signi, quos ex partibus quibus lunam a sole remotam invenimus, illi, id est Tauro, ad explendum in eo iter solis supplere debemus. Recisis de 240 sexdecim, et 224 qui restant per tricenarium numerum expensis, 14 nobis restant, qui tot partes lunam in Capricorno degere conjiciunt.---I. In qua hora, vel in quo puncto erit hodie luna accensa a sole? R. Cyclus lunaris est modo septimus. Si igitur illum quinquies ducimus, ipsumque numerum id est 35, et dies anni praesentis, qui sunt 120, et unum simul conglutinamus, ac deinde per 60 expendimus, 36 restant, qui sunt puncti istius diei: qui etiam in primo puncto octavae horae lunam a sole accendi demonstrant. Iterum autem si praedictum cyclum sexies [Col. 0727C] vergimus, et 36 punctos qui remanserant, nec non et duas monades ob duos sexagenarios, insuper diem etiam praesentem in unum copulamus, ac postremo per 30 findimus, viginti et unus adhuc indivisi manent, qui illam aetatem pandunt quam luna in hora suae accensionis est ingressa.

I. In quo signo fuit modo luna prima? R. In Ariete.---I. Qua parte? R. In vigesima sexta.---I. In quo Kalendario? R. In pridias Idus April.---I. Quota est luna? R. Vigesima.---I. In quo signo commoratur hodie? R. Nonne hoc prout potui superius elicui? Verumtamen si vultis, adhuc arctius replicabimus. Praesens luna nata fuit in 26 parte Arietis, et quatuor partes postea retinuit, per quas cucurrit, 20 et 6 dempsit, quas non tetigit. Ac deinde si probare vultis hodie 20 luna in quo signo sit, multiplicate 20, id est ejus aetatem, per quatuor, fiunt 80 quadrantes. Rursus multiplicate unum ex his quadrantibus [Col. 0728A] per 6, propter horas sex quae in unoquoque quadrante sunt, et insuper sumite sex punctos de septuagesimo nono quadrante, et habebitis septem horas et unum punctum, quae dandae sunt arieti, quia tot horas per eum cucurrit luna quando fuit prima. Denique accipite 78 quadrantes qui remanserant, et date novem Tauro, 9 Geminis, 9 Cancro, 9 Leoni, 9 Virgini, 9 Librae, 9 Scorpioni, 9 Sagittario: et sic restant quadrantes sex, ac desuper 4 horae et 4 puncti, id est horae 40, nec non et quatuor puncti. Ex quibus tamen horis quatuor, sex signis peractis propter illorum bisses dabuntur. Adhuc ergo manent horae 36, insuper et quatuor puncti, quas jam luna in Capricorno pertransit volando.

---I. In quo signo fuit modo luna prima? R. In Ariete.---I. In qua parte? R. In vigesima sexta.---I. In quo Kalendario?---R. In II Idus Aprilis.---I. Quota est luna? R. Vigesima septima.---In quo signo commoratur hodie? R. Haec igitur toties et toties quaeritis? Videte ut hoc magis causa discendi [Col. 0728B] quam reprehensionis faciatis. Scimus solem adhuc habitare in Tauro, et viginti duos dies jam exactos habere in illo, restareque adhuc octo de tringinta, id est, de completione ipsius signi, quos ex partibus quibus lunam a sole remotam invenimus, illi, id est Tauro, ad explendum in eo itinere solis supplere debemus. Abscisis de 324 octo, et ipsos qui restant per tricenarium numerum expensos, 16 indivisi manent, qui totidem partes lunam in Ariete esse designant.---I. Adhuc inquiram, ut saltem aliquam inveniam distantiam, in quo signo suit modo luna prima? R. In Ariete.---I. In qua parte? R. In 26.---I. In quo Kalendario?---I. In pridie Idus Aprilis.---I. Quota est luna? R. Vigesima septima.---I. In quo signo commoratur hodie? R. Quater 20 et 7 100 et 8 quadrantes conficiunt. Ex his quadrantibus triginta sex punctos, id est septem horas et unum punctum, quia hoc quando luna prima fuit, de Ariete sibi retinuit, primum amittere expedit; [Col. 0728C] et tunc reliquos, id est 107 quadrantes, dempta una hora et uno puncto per signa distribuere debemus. Undecies novem 90 et 9. Tot igitur signa (si non fallor) postquam fuit nata pertransiit luna, scilicet Taurum, Geminos, Cancrum, Leonem, Virginem, Libram, Scorpionem, Sagittarium, Capricornum, Aquarium, Pisces. Supersunt adhuc quadrantes 7, horae 4 ac 4, id est horae 47, excepto uno puncto. Ex quibus tamen horis 12 bisses, id est 8 horas oportet abjicere, videlicet ut tria semper signa 27 quadrantes, et insuper binas habeant horas. Et adhuc restant horae 38, nec non et quatuor puncti. Tot jam horas et punctos lunam per Arietem currere dicimus. At vero cum protinus Arieti ipsas octo horas, in quibus luna post viginti septem dies immorari consuevit, addiderimus, nihil illi de octo quadrantibus deerit, quia 7 horis et uno puncto prima luna per eum cucurrit.




[Col. 0727]
COMPUTUS VULGARIS, QUI DICITUR EPHEMERIS, DE FERIA DE LUNA, ET HIS QUAE AD LUNAM PERTINENT, ID EST EPACTIS, MENSIBUS, SIGNIS, TERMINIS, ANNIS CYCLI DECEMNOVENNALIS.



PROOEMIUM.

[Col. 0727D] QUADRATUS hic aequilaterus, qui dicitur tetragonus, a 30 in 900 progreditur. Cujus divisio per quinque senarios facta, lectori occasionem tribuit ut se exerceat [Col. 0728D] in singulis mathematicae disciplinis. Siquidem continuatis proprietatibus medietatum trium artium talis divisio ostendit arithmeticae 6, 12, 18; musicae [Col. 0729A] 12, 18, 24, geometricae 6, 12, 24. Igitur vicesimi termini summi linea est A, quae in infimo spatio habetur pro epactis nulla. A qua videlicet intra A per eamdem lineam singulae litterae Graecae quae ex ordine sequi debuerant, tantum distant, sive sursum, sive deorsum, quantus est numerus epactarum. Nam B, in ordine litterarum secunda, hic habetur 12; et C, ordine tertia, hic est 23; cyclus quoque decemnovennalis talis erit, qualem naturalem ordinem littera tenuerit, quia illo anno pro epactis posui. Siquidem B positione hic est duodecima, cum sit litterarum ordine secunda: et ob hoc constat esse annum cycli decemnovennalis secundum, linearum primae et duodecimae expositio. In priori sententia continetur absque dubio. Denique quia luna moratur in unoquoque signo duobus diebus et semisse, alternatim [Col. 0730A] quibusdam signis duobus, quibusdam tres dies dedi. In 8 linea hujus tabulae, inferius eo numero subnotatae, in duo integra signa quinque dies integros teneant, dum quod uni subtrahitur, alternatim detur. Menses vero contra, in 24 linea posui, ut in quo signo sit sol, singulis mensibus anni advertas. Nam hinc ex majuscula littera Arietem, inde Aprilem, hinc Taurum, inde Maium perspicis, et caetera eodem modo. Ergo per singulos dies lunam in quo signo sit inventurus, scito quota et cujus mensis sit, ac in lineis 18 et 24 considerata prima luna contra se venient menses, et signa contra, ut Aprilis in 24, et Aries in 18. Terminos quoque semper invenies, si observaveris lunam Februarii 10, Mart. 2, Aprilis 14, Maii 20, Junii 4.



INCIPIT EPHEMERIS.
[Col. 0729]

Ephemeris, est supputatio singulorum dierum, aut siderum subtilis inspectio.
[Figure: [Ephemeris] 25Kb]

[Col. 0729B] Hic sunt triginta senarii, et quilibet versus habet triginta mansiones: et per omnia noningentas litteras.

Item quinque sunt ordines in ista tabula:---Primus incipit a dictione Ardua;---Secundus, a Connexae;---Tertius, a Libat;---Quartus,ab Acrari: parte dictionis illius Sacraria; Quintus, ab A formae.

[Col. 0730B] Puncti autem indicant tantum uniuscujusque dictionis complementum.

In litteris majusculis est negotium, in primo enim et tertio ordine alphabetice procedunt. Hae vero majusculae in exemplari scripto, rubrae omnes erant: sed quod posuimus Graecum, erat A viridum.



DE RECURSU EPACTARUM.
[Col. 0731]

Ogdoas, ut est in primis VIJI columnis paginae 808, et Endecas, ut in suis reliquis XI.
[Figure: [Figura] 19Kb]

Quomodo infra viginti octo annos decurrentes recurrantur.

    1 ante 5 post 6
    2 ante 11 post 6
    2 ante 6 post 11
    4 ante 6 post 5





DE RECURSU CONCURRENTIUM.
[Figure: [Figura] 16Kb]

De recursu concurrentium figura haec continet solummodo, ut noverit calculator post aliquot a praesenti [Col. 0732] annos, quot futurae sint concurrentes; verbi gratia, post C, vel caeteros qui in ipsa figura tenentur [Col. 0733A] inserti. Habet igitur figura singulas viginti octo annorum concurrentes, singulisque subjectum numerum post quot annos eaedem concurrentes redeunt. Sed quia ista in membrana per singulos annos inchoare non potuit, coepta est a primo hic conscripto anno cycli solaris, qui habet I concurren. bissextilis. Quod autem ibi fit, hoc omnibus annis de singulis provenit. Quae sequenti ordine a bissexto fuerit, ipse ab hinc 30 eaedem 170 eodem ordine provenient. Quocunque ergo numero annorum peracto concurrentes scire cupis eumdem numerum, vide quoties habet 30, et 30 parte geminata, concordiam vertentium cognoscis annorum praeteritorum vel futurorum.

Figura quae postea sequitur per 28 annos cycli solaris, per quem concurrentes computantur, singulorum mensium Kalendae qua feria proveniant, indicat. Cujus initium sumitur, ubi 12 menses sunt, quorum primus est Martius. Litterae vero singulis annis superpositae, per totum annum primam feriam ostendunt. [Col. 0733B] Quomodo semper quarto anno bissextus redit, infra cycli solaris recursus apparebit per singulos reditus concurrentium, si in hac figura notentur concurrentes, qui vel primo bissexti anno, vel secundo, vel tertio, vel quarto sunt, ut ante fuerint vel post futuri sunt, praefiximus annorum numeros.
[Figure: [Table] 29Kb]

[Col. 0734A] Primo decennovalis cycli anno, quando nulla epacta ponitur, in Kalendis Martiis nova invenitur luna, secundo vigesima, tertio prima, quarto duodecima. Harum Kalendarum Martiarum lunas per decennovales annos collectas primo praefiximus ordine, deinde qui in septem qui sequuntur ordinibus feriarum rationem Paschae descripsimus. Cum igitur decimam quartam Paschalis festi lunam, denique Paschae, cum luna sua cujusvis anni decennovalis cycli desideras invenire, inspecta luna Kalendarum supradictarum consideras, eamque sequens devenies ad feriam in qua praefati mensis habuisti Kalendas, ubi diem Paschae cum sua luna, linea tibi quam tenueris ostendet. Verbi gratia, si prima feria fuerint Kalendae Martiae, in prima feria, quam posuimus ipsum diem Paschae, cum luna sua invenies. Si vero secunda, in ea similiter, ut in prima diximus, diem et lunam paschalem reperies. Quae inquisitio usque ad septimam feriam simili modo procedens, nulla [Col. 0734B] unquam falsitate notatur, quin hujus argumenti ratio per centum triginta annos, quod est anni magni pars quarta, firma stabilitate progrediatur. Quae cum ad finem usque deducta fuerit, rursum in se rediens explicatur, atque explicata in se semper revertitur. Porro hunc cyclum ita ordinavimus, ut in capite decennovalis, quem posuimus, in prima feria reddat Kalendas Martias concurrens tertius, qui ponitur in anno primo praeparationis bissexti. Sed quia solaris cyclus vigesimus octavus lunaris novemdecim peragitur annis, non ante ad eumdem locum concurrens, quem diximus, quam quingentos triginta tres explica annos, id est, hunc cyclum quater circumeat, quam summam uterque circulus per alterutrum efficit, multiplicatus. Sciendum vero quod haec pagina nihil a superiore discrepat, nisi quod illa lunas Kalendarum Januarium, ista continet Martiarum; quae tamen utraeque eumdem continent modum. Hoc quoque differunt quod quae Kalendaria subnotantur, quintae feriae lunationum Januarii, occurrunt Dominica [Col. 0734C] die ipso ordine sub lunationibus Martii. Cumque utriusque paginae eaedem sint Kalendarum lunae feriae, et Kalendaria Paschalis diei cum suis lunationibus, hoc uno differunt quod dissimiliter currunt. Nam (ut dictum est) Kalendaria quae subnotantur quintae feriae Januarii, hic proveniunt Dominica Martii, et quae ibi sexta feria, hic scribitur in secunda, ut tali modo per omnia de caetero sit concordia. Siquidem quartas decimas lunas, ut in superiori pagina, hic nona continet linea. Ex quibus singulis, in eodem versu contra se posita, oriuntur septem Kalendaria, quae sequuntur Kalendarium in quolibet anno decimae quartae lunae debitum, juxta decretum Nicaeni concilii sanctorum trecentorum et octodecim Patrum.


Septizodium.

Feria secunda,
Sabbato, 	a g f e d c b
Dominica, 	b a g f e d c
[Col. 0734D]
c b a g f e d
Feria tertia, 	d c b a g f e
Feria quarta, 	e d c b a g f
Feria quinta, 	f e d c b a g
Feria sexta, 	g f c d c b a

Litterae hujus laterculi, qui vocatur Ratio septizodii, eo quod per septem annorum circulum in semet revolvuntur. Qui secundo a, b, a, usque g, in singulis mensibus positae, pertinent ad rationem bissexti, et ad rationem feriarum, qui per octodecim annos revolvunt



TABULA AD TOTAM RATIONEM COMPOTI UTILIS, CIRCUMSEPTA UNDIQUE ANNIS, QUI SUNT COMPOTO MAXIME APTI.
[Col. 0735A] [Figure: [Table] 45Kb]

[Col. 0737A] Quid subjecta ferat cognosces pagina, lector,
   Hoc prius inspecto carmine perspicuo.
Attica distinctis praefert elementa figuris.
   Assignata suis singula cum numeris.
Quis humanitati hinc designat tempora verbi,
   Hisdem illinc magnum est reperire cyclum,
Hisdem partim annos ab origine digerit orbis.
   Nam partim solito schemate praetitulat,
[Col. 0738A] Myriades etenim nostrate charactere signat.
   Helladici reliquos dant apices numeros.
Marginibus quos extremis hinc inde notavi.
   Septuaginta sequens, Hebraicamque fidem.
Hinc cyclus Graece dictis.
   Quod denis currat mensibus atque novem,
Qui nostro sermone decemnovennalis habetur,
   Per quem paschalis annua luna redit.
[Col. 0739A] Per quem omnes prope decurrunt hac arte figurae,
Phoeniceo primus iste colore rubet.
Cernis et aspergine .
Octo vigintique iste recurrit annis,
Bissextus cunctis in concurrentibus ut sit,
Septem namque quatèr ducta tot efficiunt.
Septeno concurrentes cohibentur arithmo.
Bissextum vero quarta reducit hiems:
His igitur cyclis per semet multiplicatis,
Efficitur Paschae maximus ille cyclus.
Qui post quingentos annos triginta duosque
In semet rediens, cuncta refert eadem.
Pensio ter quinos census indicta per annos,
Illita prasino quaeque colore viret.
Tum concurrentes per totum cerne nigrantes.
Per quas bissextum stigmata terna notant.
Undenis etiam augmentis epacta quotannis
Proficiens, post haec attitulata subest.
Subjectos quartae decimae lunae inspice soles:
[Col. 0740A] Hisque suos cernes suppositos canones.
Terminus hoc Paschae communi dicitur ore.
Hic quia dum redeat, hoc celebrare nefas:
Vindicat extremas in fine characteris oras.
Post cyclum lunae meta Quadragesimae.
Quis Paschae ipsa dies, quadragesimaeque Kalenda,
Quoque anno occurrat, hac ratione nota,
Rubra super concurrentem quacunque figura.
Hanc et in annali, quaere colore pari.
Primo nempe reperta loco quadragesimalem,
Paschalemque dehinc indicat esse diem.

Epactas et paschales terminos cum suis regularibus, nec non cyclum lunae cum terminis Quadragesimae, ut versibus annotatur huic tabulae annotare debuimus. Sed quia in priori tabula, quae huic est proxima, subnotavimus: ideo hic iterare supersedimus. Eamdem enim utilitatem dant ibi semel notata, quam hic praestarent iterata, quia utraeque una conveniunt ratione.



Luna in Kalendis Januarii.

9||20||1||12||23||4||15||26||7||18||29||10||21||2||13||24||5||16||27



Epactae Aegyptiorum.

30||11||22||3||14||25||6||17||28||9||20||1||12||23||4||15||26||7||18



Cyclus lunaris

17||18||19||1||2||3||4||5||6||7||8||9||10||11||12||13||14||15||16



Observatio lunae primi mensis.

non. Dec.||VIII kal. Jan.||idus Dec.||kal. Jan.||XII kal. Jan.||IV idus Dec.||IV kal. Jan.||XV kal. Jan.||VII idus Dec.||VII kal. Jan.||XVIII K. Jan.||III non. Jan.||X kal. Jan.||II idus Dec.||II kal. Jan.||XIII kal. Jan.||V idus Dec.||V kal. Jan.||XVI kal. Jan.



Terminus Quadragesimae.

VIII kal. Mar.||III idus Febr.||VI non. Mar.||XI kal. Mart.||VI idus Febr.||III kal. Mart.||XIV kal. Mart.||non. Mart.||VI kal. Mart.||idus Feb.||IV non. Mar.||IX kal. Mar.||IV idus Feb.||kal. Mar.||XV kal. Mar.||VII idus Feb.||IV kal. Mar.||XV kal. Mar.||II non. Mar.



Ascensio lunae Paschalis.

X kal. Apr.||IV idus Mart.||II kal. Apr.||XIV kal. Apr.||VII idus Mart.||VI idus Apr.||XVI kal. Apr.||non. Apr.||VIII kal. Apr.||II idus Mart.||IV non. Apr.||XI kal. Apr.||VI idus Mart.||III kal. Apr.||XIV kal. Apr.||VIII id. Mart.||VI kal. Apr.||XVII k. Apr.||II non Apr.



Linea Angelica, id est, terminus Paschalis.

non. Apr.||VIII kal. Apr.||idus Apr.||IV non. Apr.||XI kal. Apr.||IV idus Apr.||III kal. Apr.||XIV kal. Maii||VII idus Apr.||VI kal. Apr.||XVIII k. Maii||II non. Apr.||IX kal. Apr.||II idus Apr.||kal. Apr.||XII kal. Apr.||V idus Apr.||IV kal. Apr.||XV kal. Maii.



Terminus Rogationum.

VI idus Maii||II kal. Maii||XV kal. Jun.||VIII id. Maii||V kal. Maii||idus Maii||IV non. Maii||VIII kal. Junii||III idus Maii||VI non. Maii||XII kal. Junii||VI idus Maii||III kal. Maii||XV kal. Junii||non. kal.||VI kal. Maii||idus Maii||IV non. Maii||X kal. Jun



Terminorum regulares.

5||1||6||2||5||3||6||4||7||3||1||4||7||5||1||4||2||5||3



Claves terminorum.

25||15||34||23||12||31||20||39||27||17||36||25||14||33||22||11||30||18||38

[Col. 0741A] Quilibet horum numerorum convenit omnibus totius anni terminis, si singulis annis decennovenalis cycli nosti qui sit, quem his Kalendariis supputare incipis. Septuagesimalem, VII Idus Januar. Quadragesimalem, V Kal. Febr. Paschalem, V Idus Martii, Rogationes, XVII Kal. Maii. Pentecostes, III Kal. Maii.

Paginae quae videntur subscriptae, pene nihil a se differunt in utilitate: utraeque enim habent annos Domini a legentis sinistra, annum vero magnum a dextera. Per totam quoque paginam concurrentes nigrescunt, in quibus bissextiles anni tribus punctis appositis patescunt. Croceus color in ut isque notat cycli solaris, qui per 28 annos currit, initium. Viridis vero, indictionum, qui per 15 annos volvuntur, indicat exordium. Habent etiam argumenta, quae vides subscripta: quae licet nonnisi uni subscribantur, tamen omnibus sequentibus paginis, coloribus et concurrentibus depictis, uno modo, simili ordine junguntur. Ex his argumentis hoc notandum, quid sit quod praetitulatur observatio lunae primi mensis [Col. 0742A] Id. Jan. Ubi sciendum quia annotantur duodecimae lunae, quasi pro terminis secundum ordinem lunaris cycli, qui proprius Romanorum 4 anno decennovalis cycli incipit. Ubi sicut vides in superio ibus 12 luna, in Kal. Januar. quae sequenti anno 12 habetur in 12 Kal. ejusdem mensis. Sicque fit ut secundum Romanos subnotatis Kalendariis observentur communes et embolismares anni ad modum termini paschalis. Ab ipsa datarum in qua praesenti anno 12 lunam Januar. habueris, numera in retro 11 dies, et in 12 lunam 11 habebis, si communis annus fuerit. Quod si embolismus est, in antea numera 19 dies, et in 20 lunam 12 habebis. Hoc nunquam, nisi in 19 anno fallit, propter saltum lunae; nam ipso anno 13 dies numerabis. Haec prior pagina differt ab alia quod concurrentibus alternatim subjicitur paginula, quam venerabilis Beda reperit, ad investigandum in quo signo sit luna 14, constans alphabeti litteris, 12 signis tabulae praefixis.
[Figure: [Table] 26Kb]

[Col. 0741A] Anni ab origine mundi sunt hic Graecis numeris notati, juxta Septuaginta Interpretes.

[Col. 0742A] Anni ab incarnatione Domini notantur chiffris. Utrique anni, a fronte hujus tabulae.

[Col. 0743] Pagina magniflui, quae dicitur Area cycli.

[Col. 0744] Trigintaque duos quingentos qui tenet annos.
[Figure: [Table] 20Kb]

[Col. 0743] In ipso Tabulae medio erant in scripto exemplari XL virides litterae: ipsas autem posuimus Germanicas (hic vero crassiore typo distinctas. Edit.). Incipiunt in 8 littera lineae 11 et finiunt in 12. littera [Col. 0744] lineae 18. Hoc fit in medio octo linearum: quaelibet enim lineae ex illis octo saltem quinque litteras virides aut Teuthonicas capit.
[Figure: [Table] 13Kb] [Figure: [Table] 32Kb]

[Col. 0745] Epactas et Paschales terminos, necnon cycli Lunae, cum terminis Quadragesimae, quae hic subnotari [Col. 0746] debuerant, invenies retro et in sequentibus paginis, cum aliis his competentibus argumentis.
[Figure: [Table] 19Kb]

[Col. 0747] Litterae italico typo in tabula praecedenti figuratae, rubro colore in antiquis editionibus depingebantur.)
[Figure: [Table] 36Kb] [Table: 5Kb]

[Col. 0749] Notandum quod singulis annis anni Domini hic mutantur, et cum ipsis pene omnia hujus paginae argumenta ordiuntur.

[Col. 0749A] Quoniam in primo decennovalis cycli anno in Kal. Januariis luna 9 semper esse solet, in secundo etiam anno ejus cycli in praedictis Kal. luna 20, atque in tertio prima; nota lunas Kal. Januar. in primo ordine positas, ac deinde suis ordinibus omnes 7 ferias positas, id est, diem Dominicum, 2 feriam, 3, 4, 5 et 6, sive sabbatum. Post harum quoque feriarum ordines in 9 ordine positas lunas 14 paschales, et tunc demum computa cujusvis anni Kal. Jan. quota occurrat feria, quotaque in ipsis Kal. fit luna, et incipe ab ipsa luna, tenens ipsum versum, in qua aetatem lunae inveneris, quoniam in Kal. Jan. computasti usque dum venias ad ordinem feriae, in qua easdem Kal. invenisti; et ibi habes Dominicum Paschae cum luna sua, quomodo in eodem anno esse debet. Perge quoque per eumdem versum usque ad ordinem lunarum 14 quae positae sunt in ordine 9, et ibi habes lunam 14, in qua Hebraicum Pascha esse debet. Et quia deciesnovies 7 fiunt 133, tantoties hic sunt dies paschales Dominici descripti. Quos si per 4 partem multi licaveris, [Col. 0749B] id est, quater centeni, quater triceni, quater terni, fiunt in summa 532, quae summa est anni magni. Et cum per 133 annos diversus sit cursus feriarum ad lunam propter rationem bissexti, post 532 annos ad eumdem ordinem redit. Sicque fit ut totius anni magni paschalium ordinum absque errore haec formula contineat veritatem, praeterquam uno tantum in loco, ubi communi anno inveneris 15 lunam in Dominico die Paschae, post multos annos invenies eam 16 ibi esse debere semel tantum, quae res nullum alium affert errorem.
[Col. 0750A] [Figure: [Table] 13Kb]

[Col. 0751B] Primo decennovalis cycli anno, quando nulla epacta ponitur, in Kal. Martii luna 9 invenitur; secundo 20, tertio 1, quarto 12 luna. Harum Kal. Martiarum lunas per 19 annos collectas, primo praefiximus ordine, secundo 14 lunas paschales: at deinde, 7 qui sequuntur ordinibus, feriarum rationem descripsimus. Cum igitur paschalis festi 14 lunam diemque Paschae cum luna sua cujusvis anni decennovalis invenire [Col. 0751C] desideras, inspecta luna Kalendarum supra scriptarum, considerataque feria qua ipsae occurrant Kalendae, tene ipsam lineam a primo ordine, in qua aetatem deprehenderas, eamque sequens devenies ad ordinem secundum, in qua 14 lunam paschalem reperies: inde quoque per eamdem lineam pervenies ad feriam in qua praefati mensis habuisti Kal., ubi diem paschae cum luna sua, linea quam tenueris tibi ostendet. Verbi gratia, si prima feria Kal. Martii, in 1 feria quam posuimus, ipsum diem Paschae cum luna sua invenies; si vero 2, similiter in ea, ut in 1 diximus, diem et lunam reperies annotatam. Quae inquisitio usque ad 7 feriam simili modo procedens, nulla unquam falsitate notatur. Quin hujus argumenti ratio per 133 annos, quod est anni magni pars 4, firma stabilitate progreditur: quae cum ad finem usque deducta fuerit, rursum in sese rediens explicabitur, atque explicata, in se semper revertitur. Porro hunc cyclum ita ordinavimus, ut in capite decennovalis [Col. 0751D] quem posuimus in 1 feria Kal. Martii, et concurrens tertius, qui ponitur in anno 1 praeparationis bissexti. Sed quia solaris cyclus 28 lustris 19 peragitur annis, non ante ad eumdem locum concurrens, quem diximus, revertitur, dum 532 expleat annos, hunc cyclum quater circumeat: quam summam uterque circulus per alterutrum efficit multiplicatus. Sciendum vero quod haec pagina nihil a superiore discrepat, nisi quod illa lunas Kal. Jan., ista continet Martiarum, quae tamen utraeque eumdem continent modum. Hoc quoque differunt quod quae Kalendaria subnotantur 5 feriae lunationum Januarii, occurrunt Dominica die ipso ordine sub lunationibus Martii. Cumque utriusque paginae eaedem sint Kalendarum lunae, feriae, et Kalendaria paschalis diei cum suis lunationibus, hoc uno differunt quod dissimiliter currunt. Nam ut dictum est, Kalendaria quae subnotantur 5 feriae Jan. hic proveniunt Dominica Martii; et quae ibi 6 feria, hic scribuntur in 2; ut tali modo [Col. 0752A] per omnia de caetero sit concordia: siquidem 14 lunas, ut in superiori pagina, hic 9 contineat linea. Ex quibus singulis in eodem versu contra se posita oriuntur 7 Kalendaria, quae sequuntur Kalendarium in quolibet anno 14 lunae debitum, juxta decretum Nicaeni concilii sanctorum CCCXVIII Patrum.
[Figure: [Table] 23Kb]

[Col. 0752D] Menses hic duodecim numerantur ordine juxta numerum et ordinem istarum 12 columnarum, ut infra.

Ogdoas, est ad octo verius endecas autem, ad undecim.
[Col. 0753] [Figure: [Table] 11Kb]

Duodecim menses anni civilis, qui et communis dicitur.

Signa zodiaci sunt 12; tamen hic non sequuntur secundum earum seriem et situm, alioquin Aries deberet esse in loco 1, Taurus in secundo, et sic de caeteris.
[Figure: [Table] 14Kb] [Figure: [Table] 13Kb] [Col. 0755] [Figure: [Table] 9Kb] [Col. 0757] [Figure: [Table] 13Kb]

[Col. 0757A] Communis annus vocatur etiam simplex et planus, et constat duodecim mensibus, quorum et ordo et nomina jam hic sequuntur: videlicet secundum astra et secundum Hebraeos:

1 Aprilis, 	In hisce duobus prioribus, habetur Ver.
2 Maius, 	
3 Junius, 	Et in istis tribus mensibus habetur Aestas.
4 Julius, 	
5 Augustus, 	
6 September, 	Istis tribus mensibus, habetur Autumnus.
7 October, 	
8 November, 	
9 December, 	Et in istis tribus ultimis habetur Hiems.
10 Januarius, 	
11 Februarius, 	
12 Martius. 	Hic incipit prima pars quatuor temporum anni, dicta Ver.

Embolismicus annus dicitur annus transitum habens, seu potius transcensum: quoniam transcendit [Col. 0757B] annum communem uno lunari mense.

Cyclus decemnovalis, aut cursus 19 annorum, est illud certum annorum spatium post quod omnes lunationes in eamdem horam redeunt in qua prius fuerunt.

Epactae est illud residuum dierum, horarum et minutarum, quod manet ex embolismo, et reservatur ad sequentem annum.

Siquidem totam annalis circuitus seriem, quae duodecim mensibus continetur, alphabetis distinximus; ita duntaxat ut primus et secundus ordo vicenos et septenos dies, tertius autem uno amplius complectatur, illo videlicet qui de tertio repetitis octo horis superfluis accrescit, quia luna moratur in unoquoque signo undecim diebus et sex horis et bisse, id est, duas tertias partes unius horae. Bisse ergo repetito duodecies, efficiuntur octo horae in anno, id est, lunari circuitu: ex quibus octo horis per tres annos, id est, lunares circuitus, crescit dies unus: si [Col. 0757C] tamen ille dies non invenitur in pagina regulari, quamvis in annali inveniatur locus vacuus inter o et a in tertio loco. De sex vero horis crescit dies in quarto signo, et propterea quartum signum multiplicatur semper ter, has subit litteras: sed alternis apposuimus, id est, intervalla fecimus, ibi unam scilicet in eo relinquendo vacuam. Plures enim dies sunt in circuitu lunae, in alphabeto, sed quia non singulis diebus apposuimus eidem operi, id est, annali libello: [Col. 0758A] quot enim litteras capit, tot etiam annos, id est lunares circuitus, comprehendit.

Quare non invenitur locus vacuus inter o et a tertia vice in pagina regulari, sicut invenitur in annali serie? Ideo non invenitur quia viginti septem diebus et octo horis luna zodiacum percurrit, et littera uniuscujusque diei, vel locus vacuus in pagina regulari est, et idem alphabetum tredecies computatur in uno anno: et si locus vacuus fuisset, viginti octo dies invenirentur in unoquoque circuitu; et hinc maximus crevisset error, si inter o et a locus fuisset vacuus.

Item quaeritur quomodo in pagina regulari invenitur illud sidus quod per locum vacuum inter o et a significatur in annali serie in tertio circuitu, cum nullus locus vacuus in illa pagina invenitur. Ad hoc breviter respondere possumus, quod inter o et a illud sidus cognoscitur similitudine bissexti, cui nullus est locus vacuus in annali serie, sed inseritur inter duos solares dies, id est, inter septimum et sextum [Col. 0758B] Kalendarum Martiarum.

Item quaeritur quare sidus quartum in alphabeto semper ter scriptum invenitur in pagina regulari. Ad hoc sic respondere possumus quod ideo ter scribitur unum sidus, propter integrum diem, qui de sex horis quater repetitis uniuscujusque sideris nascitur: illi igitur sideri, in quo tunc luna moratur, ille dies deputatur, id est, quarto semper sideri.

Item quaeritur utrum tres dies computantur in aliquo signo, quod ter scriptum non est in pagina regulari. Computantur itaque in tertio circuitu lunari, ubi est locus vacuus inter o et a, in annali serie.

Item quaeritur utrum computantur quatuor dies in signo. Utique computantur quando ter scribitur unum signum propter sex horas supradictas. Et illi sideri computatur ille dies qui nascitur de bisse, id est, octo horis tertio repetitis. Scrutare septimum et octavum annum, et sextum decimum, et septimum decimum, et octavum decimum.

[Col. 0758C] Item quaeritur quare unum alphabetum tredecies in annali serie scribitur in uno anno, si tredecim vicibus non iteratur unum alphabetum. Sic etiam illud solvitur, quod propter numerum solarium dierum quibus sol signiferum circuit, unum alphabetum tredecies iterat in annali serie, hoc est in trecentis sexaginta quinque diebus et quadrante, viginti septem vero diebus et octo horis, sicut supra diximus signiferum circumvolat. Ideo non est necesse ut idem alphabetum [Col. 0759A] iteretur ad significandos eosdem dies ut eadem signa monstrentur.

Item quaeritur quare non aliud inchoat alphabetum uniuscujusque anni in pagina regulari. Sic solvitur: si ab a semper inchoasset, Arietis sidus significaretur semper et illo sidere in quo luna moratur in primo decennovalis circuli anno quando est nona luna in Kalendis Januariis, sub eodem poneretur a, id est, sub Ariete; et in eodem sidere in quo luna moratur in secundo anno supradicti circuli, quando est vigesima luna in Kalendis Januariis, id est Virginis signo, sub quo inscribitur a. Sic etiam de aliis.

Item quaeritur quare Aries scribitur in fine anni, et in principio ejusdem anni. Hoc item ideo agitur, quia in extrema parte Arietis luna pervolat, quando est nona in Kalendis Januarii. Item repetitis octo horis, quia luna moratur in unoquoque signo duobus [Col. 0760A] diebus et sex horis et bisse, id est, duabus partibus unius horae. Bisse ergo repetito duodecies, efficiuntur octo horae in anno. Ex quibus octo horis per tres annos crescit dies unus. Sed tamen ille dies non invenitur in pagina regulari, quamvis inveniatur locus vacuus inter o et a, in tertio loco.

De sex vero horis crescens dies in quarto signo, et propterea quartum signum multiplicatur semper ter.

Si vis invenire in quo loco debent triplicari signa, discito quod luna zodiacum circulum viginti septem diebus et octo horis perlustrat. Signa autem duodedecim bis duplica, fiunt viginti quatuor, et remanent tres dies ex viginti septem, qui ternarius quarta pars est duodenarii, omissis octo horis, quae per ternos annos increscendo, diem integrum efficiunt; propterea, in quarto loco signa triplicari debent.



JANUARIUS.
[Col. 0759]

Primus mensis Romanorum. Habet dies triginta et unum. Luna vero triginta. Nox horarum sedecim est, et dies tantum octo

Decimus mensis Hebraeorum Thebet habet in hoc mense locum, et secundus mensis Graecorum, Eudinios.
[Table: 4Kb]


MARTYROLOGIUM.
[Col. 0759B]

Primum nunc Jani vocitatum nomine mensem,
Unde sacratus eat, recolatque festa canemus.
   [Kal.] Quod veteres coluere patres, umbramque futuri,
Exposuit sancta Christi de Virgine nati,
Circumcisa caro, jam sacrat ecce Kalendas,
Basiliusque sacer meritorum splendet honore:
Euphrosyna simul nitet Almachiusque beatus.
[IV n.] Macarius quartum Nonarum dedicat astum,
Qui tenuit docuitque eremi pius accola morem.
[III n.] Tertia Nonarumque dies celebrat Genovefam.
[II n.] Tum pridie Nonis augenti festa recurrunt,
[Nonae.] Hinc Nonas Simeon confessor possidet almus,
Papa Telesphorus iisdem pariterque coruscat,
[VIII id.] Octavo ante Idus agitur Theophania sanctum.
[VII id.] Septima ab Aegypto Christum celebratque relatum,
Antiochena suum recolit quoque plebs Lucianum.
[VI id.] Iduum post sexto Eugeniano vota feruntur.
[V id.] Quinto Vitali, Fortunato et Revocato.
[IV id.] Quarto Melciades Paulusque eremita beato,
Sublati fine aetherea laetantur in arce.
[III id.] Salvius hinc ternas Carthagine consecrat Idus.
[II id.] Plebs Itachia suum pridie recolit Cyriacum.
[Idus.] Idibus Hilario Pictavae militat urbis,
Plebs devota suo pastor quam fulcit honore.
[XIX k.] Quam nonam et decimam constat Februi ante kalendas
Esse diem, felix sacer et confessor adornat.
[Col. 0760B] [XVIII k.] Bisque novenam Habacuc simul et Micheas honorant.
[XVII k.] Septima post decimam Marcelli martyris, atque
Pontificis summi meritis, et nomine fulget.
[XVI k.] Sextaque cum decima Antonii virtute dicatur:
Haec etiam socio geminorum pollet honore
Lingona quos uno celebrat plebs marmore tectos.
[XV k.] Quinta et dena simul Prisca pro martyre gaudet.
[XIV k.] Bis septena Niceto Hautmaroque coruscat.
[XIII k.] Tertia post decimam Fabiano praesule floret,
Cui parili Sebastianus virtute cohaeret,
Roma quem vectum nunc Suessio laeta frequentat.
[XII k.] Bis sexta est Agnes, quam virgo et martyr honorat.
[IX k.] Undecimam Levita sacer Vincentius ornat,
Huic et Anastasium virtus conjungit opimum.
[X k.] Post Emerentianae decimo laus emicat ampla.
[IX k.] Nono martyrium Babilae virtusque coruscat.
[VIII k.] Octavo ex seclo conversum gloria Paulum,
Projectumque suum celebrans Arvernus adornat.
[VII k.] Septima moxque dies Polycarpi sanguine fulget,
Smyrnae quem vero celebrant pro rege crematum.
Punica terra suum sexto veneratur annum,
[VI k.] Sulpitius, Bathildis et Adelgund quoque vernant.
[V k.] Quintum progenies Romana Agnae dicat almae.
[IV k.] Quarto martyrium Papiae Maurique refulget.
Tunc et Valerio Treviri pro praesule gaudent.
[III k.] Tertia quod Hippolytum Antiochenae personat urbi.
[II k.] Saturnine tuum egregium Thyrsique tropaeum,
Victorisque simul jam determinat orbem.

[Col. 0761A] Principium Jani sancit tropicus Capricornus.

Januarii Februariique menses Numa Pompilius anno adjecit, utrique viginti octo tribuens dies, sed postea Januario unum diem, propter imparem numerum qui diis superis congruebat, addidit, et eum Januarium a Jano nuncupavit, primumque anni esse voluit, tanquam bicipitis Dei mensem, respicientis ac prospicientis transacti finem, futurique principia. Quidam autumant eum inde vocatum quod limes et janua sit anni.

Notandum est quod undecimo anno in quarto Nonarum Januarii luna finitur in embolismo, qui inscribitur [Col. 0762A] Secundo Nonarum Decembris. Anno decimo et luna Januarii, in Kalendis Februarii finitur.

A decimo sexto Kalendarum Februarii, usque in decimum sextum Kalendarum Martii, ubicunque decima luna occurrerit, in proxima Dominica die post illam habes Septuagesimam.

Mense Januario sanguinem non minuas. Potionem contra offocationem accipe, et electuarium sume; et calicem ex optimo vino plenum jejunus bibe, propter infusionem sanguinis. Gingiber et reuponticum sume.

Jani prima dies, et septima fine timetur.

Hora scilicet prima primi diei, ut plurimum, etiam quinta illius septimi.



FEBRUARIUS.
[Col. 0761]

Secundus mensis Romanorum. Habet dies viginti et octo. Luna vero viginti et novem. Nox horarum quatuordecim est, et dies tantum decem.

Undecimus mensis Hebraeorum Sabath, habet in hoc mense locum, et tertius mensis Graecorum, Peritios.
[Table: 4Kb]


MARTYROLOGIUM.
[Col. 0761B]

Nunc etiam Februi texemus carmine cursum,
Quaeque ferat pariter festorum signa dierum.
[Kal.] Brigida virgo potens Februi sibi prima Kalendas
Scotorum sancit miro celebrata favore.
[IV n.] Quartum Nonarum templo illatus dicat Agnus,
Quo lustrante Deo in unum plebs credula templum,
Mente pia locat acceptum, sternitque tribunal.
[III n.] Ternis et nonis Lupicino festa sacrantur,
Hisque cruore pio Celerinus cum Celerina,
Enitet Ignatius Laurentinusque beati.
[II n.] Tum pridie Nonas Aquilinus vindicat almus,
Antistesque inter Phileas cum Philoromo.
[Nonae.] Sicaniae populos Nonis sibi subdit Agathae
Virginis eximio virtus celebrata decore.
[VIII id.] Idibus octavis martyr Dorothea coruscat.
[VII id.] [a 1Kb] Augulae septenis mundum vincendo triumphas.
   Tum quoque ver primos consurgit astris in ortu
[VI id.] Senas Dionysius ornat et Aemilianus.
[V id.] Quinis Ammonem recolunt pia vota beatum.
[IV id.] Sother, Hyreneus et Scholastica virgo quaternis,
Egregia pariter meritorum laude nitescunt.
[Col. 0761C] [III id.] Ternis hinc Desiderius Lugduna coronat,
Moenia; Parthenio et Calocero Roma refulget.
[II id.] Eulaliae festum pridie sanguisque coruscat,
Urbs Barcynon eximia qua martyre gaudet.
[Idus.] Idibus aethereum Julianus scandit honorem,
Sponsa beata animum coelo cui jungit ovantem.
[XVI k.] Tum decimo sextoque die praeeunte Kalendas,
[Mart.] Martyr Vitalis nitet et Felicula virgo,
Atque Valentinum memorant sua gesta beatum.
[Col. 0762B] [XV k.] Hinc decimo et quinto meritum clarescit Agapes,
Hocque die poenis caesos veneratur acerbis
Brixia Faustinum celebrem, sanctamque Jovittam
   Hic etiam geminos scandit sol sidere Pisces.
[XIV k.] Quartus cum decimo Juliana martyre lucet,
Onesimumque colit Paulo doctore beatum.
[XIII k.] Tertius ac decimus Polocroni festa revolvit,
Donatique fides, sanguis, quos jungit et ara,
[XII h.] Bissenumque diem Martialis sanctus honorat.
[XI h.] Publius undecimum simul et Julianus adornant.
[X h.] Mox decimus laudem recolit, famamque coronat.
[IX h.] Victorine tuo nonus de nomine fulget.
[VIII h.] Octavoque Petri cathedrae doctrina coruscat,
Urbs laeta Antiochi, quo primum praesule vernat.
[VII h.] Septimus eximio Polycarpi splendet honore
Presbyter ore, fide, Christi qui jussa secutus
Martyrio turbam potuit servare fidelem.
[VI h.] Sextus apostolica radiat virtute Mathiae,
Occultumque diu caput hoc Baptista retexit.
   Hic Bissextus enim quartoque intexitur anno.
[V h.] Quinta dies Crescenti augetur laude beati.
[IV h.] Nestore quartus ovat socio pariterque Theone.
[III h.] Tertius Hesperiae Leandro antistite floret.
[Col. 0762C] [II h.] Macario pridie Rufinus jungitur almus,
Hic finis Februi concludit lumina mensis.

Hi tres versus qui aeque ordine caeterorum non incipiunt, ex Martyrologio segregantur.

Quivis quartus annus habet Februarium viginti novem dierum, bissexti causa.

Mense Numae in medio solidi stat sidus Aquarii.

[Col. 0763A] Februarium a Februo, id est a Plutone inferorum deo, Numa nominavit, qui lustrationum potens [F. parens] esse credebatur, lustrarique eo modo se [F. eo mense] civitatem necesse erat, quo statuit ut justa diis Manibus vota solverentur. Ideo hunc pari numero diis inferis congruo dedicavit.

Februarius in bissextili anno trigesimam debet accipere lunam, quia et luna quadrantem proba ur habere. Reliquis vero semper annis, viginti novem debet habere. Sed in undecimo anno, in Kalendis Februarii trig sima fit luna, quae non Februario, sed Januario deputatur.

A septimo Idus Februarii, usque in Nonas Martii, ubicunque secunda luna evenerit, in proxima Dominica die post eam habes Quadragesimam.

Epactae solis, id est concurrentes septimanae dies, aptissime in Kalendas Martii mutantur, quia si eas secundum in Kalendas Januarii mutaveris, in bissextili anno bis illas mutare necesse habes; ita ut in [Col. 0764A] Januario et Februario intermissis in solari cyclo concurrentibus utaris; in Martio vero et caeteris mensibus, illis quas in eo de cyclo ascriptas inveneris. Ad concurrentes vero inveniendas, id est [An leg. dies?] praesentibus adjicitur ut sequentes inveniantur. In quarto autem semper anno, duo propter bissextum adduntur, et nunquam septenarium numerum transgrediuntur. Post viginti quoque et octo annos, ad principium semper reditur.

De pollice sanguinem minues, sic tamen ut ante accipias ad deponendum diagridium confectum, et quando hoc es bibiturus, intra in balneum calidum, et cum omnia membra coeperint calefieri, tunc aquam calidam cum vino mixtam bibe: cataplasma capiti imposito, oculos turbulentos sanat. Betas non comedas, quoniam venenum habent.

Ast Februi quarta est, praecedit tertia finem.

Hora scilicet octava quarti diei, ut plurimum, et quinta alterius, cavenda.



MARTIUS.

Tertius mensis Romanorum. Habet dies triginta et unum. Luna vero triginta. Nox horarum tredecim est, et dies tantum undecim.

Duodecimus mensis Hebraeorum Adar, habet in hoc mense locum, et quartus mensis Graecorum, Distros.
[Table: 5Kb]


MARTYROLOGIUM.
[Col. 0763B]

Martius insigni feriatus tempore demum,
Quorum praemineat breviter dicemus honore.
   [Kal.] Martis Donatus tenet Albinusque Kalendas.
Senis mox Nonis Heraclus Paulusque coluntur.
[VI non.] Quinas Magra pio Nonas defendit amore,
[V non.] His et Emitherius Celedonius atque Marinus,
Asteriusque micant effuso sanguine clari.
[IV non.] Lucius hinc papa pretiosa morte quaternis,
Martyrum et octingentorum turba optima fulget.
[III non.] Ternas martyr habet meritorum nomine Phocas.
Sanguine qui mortem vicit, virtute draconem.
[II non.] Victorinus ovat pridie Victorque retrusi
Carcere, qui celso penetrarunt astra volatu.
[Nonae.] Nonis Felicitas micat, et Perpetua, castam
Quae Christo vitam felici morte dicarunt.
[VIII id.] Idus octavas martyr Cyrillus et una
Consimili retinet venerandus honore Rogatus.
[VII id.] Septenis quadrageno sub milite festum
Armeniae recolunt unum sacra templa minoris.
[VI id.] Senis Gaius, Alexanderque coluntur eisdem,
Quadragena et bina cohaeret turba cruore,
Quos pariter saeva celebramus Perside caesos.
[V id] Candidus hinc quinas sibi Valeriusque retentant.
[Col. 0764B] [IV id.] Quartam mox Iduum finis tuus, alme Gregori,
Consecrat aeterna coelum quo laude petisti.
[III id.] Presbyter et ternas Macedonius implet honesta
Conjuge Patritia et nata comitante Modesta.
[II id.] Euphrosius pridie Petro cum martyre fulget.
[Idus.] Thessala plebs Idus matrona martyre servat.
[XVII k.] Septima post decimam Aprilis de more kalendis
Praecedens Cyriaci et Largi splendet honore,
Smaragdique simul pretioso sanguine vernat.
[XVI k.] Bis octona tuo Parici nomine pollet,
Scothica gentilem miserate per oppida cultum,
Hac quoque Getrudae redduntur vota beatae.
[XV k.] Praesul Alexander ter quinam possidet altam,
Presbyter et Romam Pigmenus sanguine lustrat
[XIV k.] Bis septena Joanne eremi cultore coruscat.
[XIII k.] Tertia cum decima Gutbretti laude nitentes
Anglorum ducit per mystica gaudia plebes.
[XII k.] Tum duodena fide Benedicti et nomine fulget,
Coenobiale decus duce quo laetatur in orbe.
[XI k.] Undecima antistes tribuit pia lumina Paulus,
Quo jure exsultat proprio Narbona magistro.
[X k.] Felix hinc decimam et Theodorus cum Juliano
Ornant eximia virtutum laude ferendi.
[IX k.] Romulus et nonam pariterque Secundulus implet.
[Col. 0765A] [VIII k.] Angelus octava venturum nuntiat Agnum,
Agnus et ipse cruce mundi pro morte levatur.
[VII k.] Septima Montanum memorat cum conjuge sancta,
Atque simul quadrageno cum martyre passum.
[VI k.] Agni surgentis resplendet sexta triumpho.
[V k.] Quinta Priscus, Alexander Malchusque coluntur.
Hanc quoque Guntrammus migrans rex optimus ornat.
[IV k.] Eustathius quarta virtutis laude coruscat,
Abba Columbano nituit Quirite magistro.
[III k.] Tertia Domnino comite et Victore refulget.
[II k.] Diodolus pridie emicat Anesusque beati,
Hic Martis volvens determinat orbita mensem.

Martius hic falcem retinens vult caedere vitem.

Martii mensem cum sequentibus novem mensibus Romulus ordinavit, primumque anni mensem illum esse constituit, et eum Marti, cujus se filium credi voluit, dicavit, eo quod hoc mense constet Junonem peperisse Martem in Phrygia. Unde et a Marte Martius nominatur.

In anno undecimo, luna quae debuit in Kalendis [Col. 0765B] Martiis vigesima nona esse, vigesima octava fit, [Col. 0766A] propter quartum embolismum, qui inseritur secundo Nonarum Decembris anno decimo. Quod si bissextus eo anno fuerit, vigesima nona erit. Sed haec luna non Martii, sed Februarii est. Martii autem luna in quinto Nonarum ipsius accenditur.

A duodecimo Kalendarum Aprilis usque in decimum quartum Kalendarum Maii, ubicunque decima quarta luna contigerit, in proxima Dominica die post illam Pascha rite celebratur.

Ab octavo Idus Martii usque in Nonas Aprilis, quaecunque luna accensa fuerit, primi mensis Hebraeorum Nisan initium facit.

Mense Martio, dulcimen jejuni comedant, et merum dulce bibant; agramen coctum edant, et raphana confecta: calido balneo usitent, sanguinem non minuant, solutionem non accipiant, quia ipsa solutio frigores generat: potio eorum sit ruta et libystica.

Martis prima necat, cujus sic cuspide quarta est.

Hora scilicet prima primi diei, ut plurimum, et [Col. 0766B] etiam secunda hora diei quarti, cavenda.



APRILIS.
[Col. 0765]

Quartus mensis Romanorum. Habet dies triginta. Luna vero viginti et novem. Nox, horarum undecim est; et dies, tredecim.

Primus mensis Hebraeorum Nisan, habet in hoc mense locum, et quintus mensis Graecorum, Xandicos.
[Table: 4Kb]


MARTYROLOGIUM.
[Col. 0765C]

[Kal.] Virgineo insignes Agape et Chionia serto
Aprilis socio sacrant sibi jure Kalendas.
[IV n.] Lugduni quartis nonis sacer urbe Nicetus.
[III n.] Evagrius ternis splendet martyrque Benignus,
Atque pari fulget Theodosia virgo nitore.
[II n.] Ambrosius pridie aethereum penetravit honorem.
[Nonae.] Nonis virgo pia de morte refulget, haerent (sic),
[VIII id.] Idibus octavis Xystus martyrque sacerque
Praeeminet, Adriano mortem sub Caesare passus.
[VII id.] Diogenes septenis Eleusiusque feruntur.
[VI id.] Maximus et senas idus tenet atque Solutor.
[V id.] Lampade septena quinis micat Idibus alto
Virgineus radians simul aethere flosque decorque.
[IV id.] Ezechiel vates sancto dicat ore quaternas.
[III id.] Pontifice et summo ternae irradiante Leone,
Splendent, ore, manu, Christi qui pavit ovile.
[II id.] Julius antistes pridie Romana revisit
Moenia catholico clarus pro dogmate pastor.
[Idus.] Idibus, Hermingilde, patrem, rex alme, furentem
Persentis, verum referens de morte triumphum.
[XVIII k.] Octava et decima Maias superante Kalendas
[Col. 0766C] Valerianus ovat, fraterque Tiburtius, ipsos
Maximus effuso comitatur sanguine miles.
[XVII k.] Septima Olympiadem, decimae conjuncta, beatam
Monstrat, eamque simul defendit Maximus alter.
[XVI k.] Sexta et dena Chariso Callistoque refulget,
Quos mare septena mersos cum plebe beavit.
[XV id.] Mappalicus quintadecima Hermonesque Petrusque,
Collucent merito virtute et sanguine clari.
[XIV k.] Bis septena Eleutherius, mater quoque sancta
Anthia praecellent vitam moriendo secuti.
[XIII k.] Gaio, Aristonico, Ruffo, Hermogene, atque Galato,
Tertia cum decima expedito (sic) et martyre fulget.
[XII k.] Marcellinus, Domninus, Vincentius, atque [F. aeque]
Nomine bissenam radiant, festoque fideque
Festa Synesii celebrantur martyris almi,
[XI k.] Pontifices tumulo, doctrina et morte beati,
Undecima Gaius pariter Simeonque coluntur.
[X q.] Terni presbyteri decimam ternaque coronant
Palma Parmeniusque, Elimenes Chrysotelusque;
Hac quoque divino patuerunt prodita nutu
Corpora martyrio Ecclesiam lustrantia trino,
Dionysii, Rustici, Eleutheriique beati.
Felicemque sacrum gemino dignumque ministro,
[Col. 0767A] [IX k.] Nona docet Fortunatumque et Achillea junctos,
Hac etiam, invicto mundum qui sanguine temnis,
Infinita refers, Georgi sancte, trophaea.
[VIII k.] Martyr Alexander triceno martyre laetus,
Ac terno octava Lugduni moenia sancit.
[VII k.] Mox evangelico Marcus tonat ore beatus,
Septima quo capit eximium redimita nitorem.
[VI k.] Sextaque pontificis recolit certamina Cleti
Richarioque nitet vitae cultore beatae.
[V k.] Quinta Anastasium papam celebramus, eidem
Anthimus antistes digna virtute cohaeret.
[IV k.] Quarta Vitalem Christi pro nomine caesum
Commemorat, vitam meruit qui morte perennem.
[III k.] Tertia pontifices ara meritisque dicatos,
Agapium, pariterque Secundinum veneratur.
[II k.] Martyrii Jacobus similem et Marianus honorem,
Sortiti pridie finem metantur Aprili.
Purpureo quem flore sibi ver sancit Aprilem,
Dicemus, quibus attollat sua gaudia festis.

Aprilis rastrum tollendo temperat agrum.

Aprilem mensem, quasi aperilem, Romulus nominavit, eo quod in illo remotis nubibus, pruinis ac [Col. 0767B] tempestatibus hybernis, coelum, terra, mare, horoscopis, agricolis, nautis aperiantur: arbores quoque [Col. 0768A] et verbae in germen, sed et animantia quaeque in prolem se aperire incipiant.

Computista scire debet, quod in octavo et decimo nono anno luna Aprilis in Maio finitur, propter duos embolismos, qui faciunt lunam trigesimam, in secundo Nonarum Aprilis, decimo tertio anno; et in tertio Nonarum Aprilis, decimo nono anno. Item anno undecimo in Kalendis Aprilis, luna trigesima est, scilicet haec Martio deputatur.

A septimo Kalendarum Maii usque in decimum Junii, terminum Rogationum vigesima luna declarat.

Mense Aprili bonum est sanguinem minuere. Potionem ad solvendum accipere. Carnes recentes comedere. A radicibus abstinere. Sanguinem intercutaneum minuere. Calidis usitare. Dolorem stomachi purgare. Unguento calastico usitare. Potio eorum sit betonica et pipinella; et raphanum manducent: quia tunc nascuntur scabies et caligines. Qui haec custodierit, sanitatem naturalem restaurabit.

Aprilis decimo est, undeno et fine timetur.

[Col. 0768B] Hora scilicet prima decimi diei, ut plurimum, et etiam nona hora alterius diei, cavenda.



MAIUS.
[Col. 0767]

Quintus mensis Romanorum. Habet dies triginta et unum. Luna vero triginta. Nox horarum octo est, et dies sedecim.

Secundus mensis Hebraeorum Jair, habet in hoc mense locum, et sextus mensis Graecorum, Artemisios.
[Table: 4Kb]


MARTYROLOGIUM.
[Col. 0767C]

[Kal.] Maias prima sacrat Christi doctrina Kalendas,
Frater ex his Domini Jacobus micat atque Philippus,
Hieremiasque simul vatum celebratur opimus,
Rexque Sigismundus fuso pro sanguine regnat
[VI n.] Sextus hinc Nonis, Athanasi magne, refulges,
Arria quo primum periit victore colubra.
[V n.] Praesul Alexander quinas et Eventius ornant,
Theodolusque, Dei pariter pro nomine caesi,
His quoque celsa crucis radiant vexilla repertae,
[IV n.] Sylvanus quartas Antonia cum Floriano,
Perpetua cingunt mentis virtute decori.
[III n.] Stelliferum ternis Christus transcendit Olympum,
Hilarioque Arelas pollet Vienna Niceto.
[II n.] Praecelsum pridie celebrant Romana Joannem
Templa Dei, qui pleno hausit de pectore verbum.
[Nonae.] Morte pia nonas Juvenalis sanctus honorat.
[VIII n.] Idibus octonis Mediolani urbe coruscat
Martyr praecipuo venerandus Victor amore.
[VII id.] Ter centum radiant septenis Idibus una
Martyrio denique simul decorante beato.
[Col. 0768C] [VI id.] Senis Gordianus et Epimachus ob unam
Caeduntur Christi pariter laudemque fidemque,
Has quoque Job patiendi exemplo sanctus honorat.
[V id.] Quinas eximio antistes splendore Mamertus
Insignit, solemne Deo qui ferre litamen
Jejunii instituit ternis sub luce diei,
[IV id.] Virgo tuos colimus comites Domitilla quaternis,
Nerea, Pancratium, cum quis et Achillea sanctum
Primus apostolico docuit tinxitque lavacro,
Quos Petrus egregia Romae cum virgine junctos.
[III id.] Servatium ternis veneramur in Idibus almum.
[II id.] Pachomius pridie Victorque simulque corona
Splendent, hic eremita potens, illique cruoris
Martyriique Deum socia virtute secuti.
[Idus.] Pontifices septem Hesperiam simul Idibus ornant.
[XVII ik.] Septima Timothei cum dena nomine lucet,
Veridica Paulus docuit quem voce beatus.
[XVI k.] Sextaque cum dena peregrino martyre vernat.
[XV k.] Quintam cum decima martyr Dioscorus implet.
[XIV k.] Bis septena Pudentiana virgine claret.
[XIII k.] Cum dena tertiam retinet fulcitque Basilla,
Baudeliusque simul trabeatus sanguine vernat.
[Col. 0769A] [XII k.] Bissena Polius, Eutychius atque Timotheus,
Praesul et hac Deo martyrque Valens venerandus,
Augia te laetis ducit per gaudia votis.
[XI k.] Undecimam Castus sacer Aemiliusque dicarunt.
[X k.] Lingonicam decima Desiderius sacrat urbem,
Antistesque martyrque Dei galeatus honore
Donatianus, Mamnetes cum Rogatiano,
[IX k.] Fremque pio exornat fidei certamine nonam.
[VIII k.] Octava Urbanus meritorum stemmate fulget,
Insula quem doctrina simul sanguisque beavit.
[VII k.] Augustine, tuum commendat septima nomen,
Lactea quo renitent Anglorum milia verbi,
Principe quo Christum domiti sensere Britanni.
[VI k.] Julius hinc sextum miles martyrque venustat.
[V k.] Quinto Parisii Germanum turba frequentat,
Tunc quoque pontificem celebrat sua Roma Joannem.
[IV k.] Maximine, tibi quarto Trevir alta coruscat.
[III k.] Tertius Hugberto papa et Felice dicatur.
[II k.] Tum pridie Petronella Petri de germine sancto
Fulgida virgo micat Christi trabeata decore,
Hinc Maium aestivo primum sub sole calentem,
Quae longisque ferat, promemus vota diebus.
[Col. 0769B] Cantius et Cantianus cum Cantianella
Collucent, Maium haec claudunt solemnia mensem.

Alligat ad fustes hic Maius in ordine vites.

Maius in honorem majorum, sicut Junium in honorem juniorum: in quos populum divisit, Romulus [Col. 0770A] nominavit: altera enim parte armis, altera consilio tueri rempublicam voluit.

Contendunt alii, Maiam Mercurii matrem, Maio nomen dedisse: quia in hoc mense mercatores Maiae Mercurioque sacrificabant.

In anno octavo, luna quae debuit in Kalendis Maii vigesima octava esse, vigesima septima fit, propter tertium embolismum, qui secundo Nonarum Martii inseritur. Item in anno decimo nono, luna quae debuit in Kalendis Maii vigesima nona esse, vigesima octava invenitur, propter embolismum septimum, qui tertio nonarum Martii incipit.

A septimo idus Maii, usque in octavo Idus Junii, ubicunque quarta luna occurrerit, in proxima Dominica die post illam Pentecostes celebratur.

Mense Maio nullum penitus caput comedant; calidum bibant; calidis usitent; caput purgent; venam hepaticam incidant, et potione contra offocationem accipiant; cataplasma capiti imponant, oculos turbulentos sanat, pruriginem mundat, urinam curat; [Col. 0770B] olera frigida esitent: agramma sumant; bibant absynthium, foeniculum et pyretrum et gilganum.

Tertius est Maio lupus, est et septimus anguis.

Hora scilicet septima, decimi diei, ut plurimum, et etiam decima hora alterius diei, cavenda.



JUNIUS.
[Col. 0769]

Sextus mensis Romanorum. Habet dies triginta. Luna vero viginti et novem. Nox, horarum sex est: et dies, octodecim.

Tertius mensis Hebraeorum Sivan, habet in hoc mense locum, et Octavus mensis Graecorum, Deseos.
[Table: 4Kb]


MARTYROLOGIUM.
[Col. 0769C]

   [Kal] Junii origo tuum sustollit in astra nitorem,
Pamphile, martyrio doctor venerande beato,
Martyris huncque diem festum Nicomedis adornat,
[IV non.] Marcelline sacer, Petre exorcista quaternis
Nonis communem dignamque litatis ad aram,
Lugdunique pio Blandina vocatur honore,
Quadragena quae simul octonaque coruscum,
Cum plebe nexit flammis undisque monile.
[III non.] Pergentinus item Laurentinusque cruoris
Et generis ternas gemino fulgore venustant,
Aureliana suum plebes recolitque Liphardum.
[II non.] Martyr et antistes pridie sacra vota Quirinus,
Accumulans proprio Christum de sanguine placat,
[Nonae.] Nonis antistes fulget Bonifacius, Anglis
Editus, ad Christum Oceani qui traxit alumnos,
Eresonum puro submittens colla lavacro.
[VIII id.] Octonas idus Ceratus episcopus ornat,
[Col. 0770C] Urbem qui fulsit Gratiano principe dictam.
[VII id.] Paulus septenas, praesul tuus, alta Byzanti.
[VI id.] Progenies meritumque pium quos jungit et ara,
Gildardus senas pariterque Medardus honorant.
[V id.] Quinas primus habet, juncto sibi Feliciano.
[IV id.] Quartae Basilide, et his deno martyre vernant.
[III id.] Barnabas ternas exornat apostolus idem.
[II id.] Cyrinus pridie effulget Nazarque Naborque,
His et Basilidem festo sociamus eodem.
[Idus] Idus illustrat Felicula virgo cruore,
Lac, Petronella, tibi verbum, quam junxit et aetas.
[XVIII k.] Octavo Juli et deno ante exordia mensis,
Vates Heliseus, simul Abdiasque refulgent,
Hic quoque Valerio et Rufino martyre gaudet.
[XVII k.] Septeno deno Vitus cum virgine clara
Margarita martyrii splendore nitescit,
Hocque Modestus et alma nitet Crescentia virgo.
[XVI k.] Sedecimo Cyricus Julitta cum genitrice
Clarescit vera Christi pietate fideque.
[Col. 0771A] [XV k.] Quindecimus septem, quinquagenisque ducentis
Martyribus jucundam mittit ad astra coronam.
[XIV k.] Quartum cum deno pretioso sanguine fratres
Marcellianus pariter Marcusque sacrarunt,
Hunc quoque Balbinae lustrat meritumque decusque.
[XIII k.] Gervasius terdenum Protasiusque coronant.
[XII k.] Vitalisque pater natos sequitur duodeno.
[XI k.] Martyr Rufinusque undeno et Martia pollent
[X k.] Albanus decimo defendit laude Britannos.
Paulinusque Nolam meritis et nomine lustrat.
[IX K.] Anglorum nono Ediltrud de germine fulget.
[VIII k.] Octavo natus colitur Baptista Joannes.
[VII k.] Septeno Romam Luceia exornat amore,
Scampio bis deno et bino martyre laeta,
De quibus Aceias socio conlucet honore.
[VI k.] Sextum martyr habet Paulus simul atque Joannes,
Germine, amore, fide, virtute et sanguine fratres,
Cum quibus augusto radiat Constantia serto,
Salvius et sanctus Scalditum littora visit.
[V k.] Hesperiam quinto antistes martyrque Zoelus
Martyribus cumula junctus denisque novemque.
[IV k.] Praesule quartus ovat verbi et doctore Leone.
[III k.] Tertius auralam sustollit ad aethera Romam
[Col. 0771B] Martyrio pariter Petri Paulique beato.
[II K.] Lemovicum pridie colitur Martialis honore,
Junius his celsum festis determinat orbem.
Junius imbrifugo aestatis sub caumate fervens,
Templa, quibus festa velet de fronde canemus.

Tellurem curvo Junius proscindit aratro.

[Col. 0772A] Ardentis penetrat quoque Phoebus sidera Cancri.

Centra hic Solstitium medio, summoque coruscat.

Junius, a junioribus populi Romani appellatur: sive (ut Cyngius arbitratur) Junonius ante vocabatur, a Junone: et post, detritis quibusdam litteris, Junius dictus est. Nam et aedes Junonis Monetae, calendis Junii dedicatae sunt.

Intuendum est, quod in octavo anno, in quarto nonarum Junii, luna trigesima est, sed haec Maii est. Luna autem Junii in Julio finitur.

Item anno decimo octavo in calendis Junii trigesima luna invenitur, sed haec Maio deputatur. Luna vero Junii finitur secundo calendarum Julii.

A priori quarta feria Martii, qua jejunium celebratur, usque ad jejunium Junii, quatuordecim hebdomadae sunt: et ab hoc tempore usque ad jejunium Septembris, sunt quoque quatuordecim hebdomadae.

Mense Julio omnibus diebus mane jejuni, plenum calicem de aqua frigida bibant. Cervisiam, sive (ut nonnulli vocant) Medum, non bibant. Sinapim esitent. [Col. 0772B] Lactucas manducent. Acetum bibere oportet. Et ex herbis, salviam et savinam in potiunculis bibant: quia tunc cerebrum humores producere solet.

Junius in decimo, quindenum a fine salutat.

Hora scilicet quinta, decimi diei, ut plurimum, et etiam quarta hora alterius diei, cavenda.



JULIUS.
[Col. 0771]

Septimus mensis Romanorum. Habet dies triginta et unum. Luna vero triginta. Nox horarum octo est, et dies sedecim.

Quartus mensis Hebraeorum Thamuz, habet in hoc mense locum, et octavus mensis Graecorum, Phanemos.
[Table: 4Kb]


MARTYROLOGIUM.
[Col. 0771C]

   Julius hinc flavis humeros redimitus aristis,
Quos supplex aris veneransque colat, memoremus.
   [Kal.] Primus qui veteris populi legisque sacerdos
Exstitit incensi primusque litavit ad aram
Aaron orditur Juli sacratque Kalendas,
Has quoque contemptor mundi Carilephus honorat.
[VI n.] Processus sextus retinet cum Martiniano.
[V n.] Nonas martyrii laeto irradianteque decore,
Pontifices quintas Anatolius Eulogiusque.
[IV n.] Lauriane tenes meritorum nomine quartas,
Ossaque Martini tumulo mutata venustant.
[III n.] Domitius ternas dicat, et clarissima Zoe
Auxit martyrio coetumque jure beatum.
[I n.] Eximius vatum pridie defectus in orbe
Martyrio Esaias virtute atque ore coruscat,
[Col. 0772C] Tranquilline, simul duplici splendore refulges,
Sanctorum genitor sanctos comitate peremptos,
Tumque Goar Christi colitur famulusque sacerque
[Nonae.] Pantemnonis splendet meritumque fidesque.
[VIII id.] Octavo ante Idus Cilianus Procopiusque,
Excellent Christum virtute et morte secuti
[VII id.] Audax septeno pariterque Anatol a claret.
Nec minus et contemptor opum sacer eminet Ephrem.
[VI id.] Sexto germana Christo pro sorte coronam,
Progenie septena dicat Felicitas alma,
Quam genuit gratamque Deo praemisit ad aram.
[V id.] Martyrio quintum sancit Januarius atque
Consimili decorat Pelagia sancta nitore
Tum Beneventanis translata montibus almi,
Busta patris Benedicti nunc Liger altus honorat.
[Col. 0773A] [IV id.] Hermagoram quarto supplex Aquileia frequentat,
Antistes precibus populum qui fulcit et urbem.
[III id.] Tertius Aegyptum praesentat Serapioni,
Attalus et martyr coelesti flore nitescit.
[II id.] Antistes pridie et martyr petit aethera Phocas,
[Idus.] Idibus effulgent Cassianus Syricusque,
Et Jacobus meritis celebratur episcopus amplis.
[XVII k.] Cum decima Augustum praesignans septima mensem,
Hilarine tuos martyr nitet optime festo.
[XVI k.] Sedecimam votis Carthago spectat opimis,
Martyrii plebem duodenam laeta frequentans;
Scyllitana simul capiti, quos patria misit.
[XV k.] Quindecimam genitrix septena prole dicavit,
Symphorosa pio pariter germine caesa.
[XIV k.] Arsenius quartam denamque eremita venustat.
[XIII k.] Et ternam denam Philibertus sanctus adornat.
[XII k.] Praxedis duo dena effulget virginis, atque
Prophetae Danielis nomine, fine fideque,
Ipsa luce pii solemnis dedicatio Petri.
[XI k.] Undecimam Christo felix miserante Maria,
Ornat septeno caruit quae daemone, quamque
Magdala progenitam signat cognomine origo:
[Col. 0773B] Vandregisle, tibi hac monachorum vota recurrunt.
[X k.] Hinc decimam praeclarus Apollinaris honorat.
[IX k.] Mox nonam Christina, Aquila et Niceta sacrarunt.
[VIII k.] Octavam Jacobus Zebedei filius ornat,
Primus apostolicum vero pro rege cruorem,
Qui dedit, hunc Cucuphas Christophorusque sequuntur
[VII k.] Septimam Adrianus tenet Aemyliusque beati,
Martianus cum quis simili virtute triumphat.
[VI k.] Presbyter Hermelaus sexta martyrque coruscat.
[V k.] Quintam Nazarius cum Celso possidet, hancque
Pantaleon martyr proprio sibi sancit honore,
Insignem meritis Petri Paulique beatis,
Praesul Romanus Stephanus tum consecrat aram,
Templo quae Dionysii gemmata refulget,
Signis martyrii, monitis visisque fideque.
[IV k.] Felix, Simplicius, Faustinus, et alma Beatrix,
[Col. 0774A] Tricassique Lupus quartam communiter aurant.
[III k.] Abdon et Senen, designat tertia sanctos,
Regni quos Romae tribuit de germine Persis.
[II k.] Martyrii pridie Fabium pia gloria texit,
Julius haec orbi excedens solemnia linquit.

Julius ergo secat gramen fenumque reservat.

Julius prius dictus erat Quintilis, quia a primo tunc mense Martio quintus est mensis. Verum postea in honorem Julii Caesaris dictatoris. legem ferente Marco Antonino consule, Julius appellatus est, quoniam hoc mense ad quartum Idus Quintilis procreatus est.

Sciendum postea est, in octavo anno, quod in Kalendis Julii mensis trigesima luna, secundum regulam debuit esse, sed propter tertium embolismum vigesima nona luna haec est, et etiam mensis Julii.

Item anno decimo nono, nos qui epactas lunares a Septembre incipimus, in tertio Kalendarum Augusti trigesimam Julii lunam, saltus ratione praetermittimus, [Col. 0774B] ita ut eadem die pro trigesima dicamus primam.

Sicque in Kalendis Augusti tertia sit, cum secundum regulam non esse debuerit, quatenus in Kalendis Septembris, quinta effici possit.

Mense Julio, Venere non usitent. Sanguis non minuatur ullo modo. Potionem non bibant. Rutam et salviam usitent: flores apii et uvae bibant. Plenum calicem de aqua jejuni bibant, propter choleras solvendas.

Tredecimus Julii decimo minuit ante Kalendas.

Hora scilicet undecima decimi tertii diei, ut plurimum, et etiam nona hora illius septimi diei, cavenda.



AUGUSTUS.
[Col. 0773]

Octavus mensis Romanorum. Habet dies triginta et unum. Luna vero viginti et novem. Nox horarum quatuordecim est, et dies decem.

Quintus mensis Hebraeorum Aab, habet in hoc mense locum, et nonus mensis Graecorum, Laos.
[Table: 5Kb]


MARTYROLOGIUM.
[Col. 0773C]

   Augustus demum pleno jam farre refertus,
Quis nova sacra ferat monstremus carmine sanctos.
   [Kal.] Quos ferus in mortem Antiochus cum matre subegit,
Venturo sanguen, qui Christo sponte dicarunt,
Augustas retinent Machabaei jure Kalendas,
Carcere Roma Petrum celebrant vinclisque reductum,
[Col. 0774C] Eusebiumque suum Vercelli rite frequentant.
[IV n.] Nonarum Stephanus martyrque et papa beatus,
Quarto festivae tribuit pia gaudia Romae.
[III n.] Terno mox Stephani colitur solemne reperti,
Primus qui mortem Christi est moriendo secutus,
Gamaliel, Nicodemus, Abibon pariterque
Inventi voto fulgent et laude perenni.
[II n.] Justinus pridie proprio celebratur honore,
[Col. 0775A] Presbyter in numero sanctorum caede peremptus
Crudeli exquirens tumulis qui condecoravit.
[Nonae.] Nonas Cassianus, Memmius atque Osvaldus
Rex pius Anglorum merito et virtute retentant.
[VIII id.] Idibus octonis mortem passura, crucemque
Christi sancta caro aetheream dedit ante figuram,
Praesul et his Sixtus Romae martyrque colendus,
Juxta et Felicissimus Agapitusque triumphant.
[VII id.] Septenas pariter Donatus et Afra bearunt.
[VI id.] Aethereum senis penetrat Cyriacus honorem.
[V id.] Romanus quinis martyr milesque refulget.
[IV id.] Quartis Laurenti merito splendescis opimo,
Ignem qui passus tortorem vincis iniquum.
[III id.] Ternis flosque decusque pium petis astra, Tiburti,
Has et Goaricus confessor possidet almus.
[I id.] Martyrii palmam pridie capis, Euple, perennem.
[Idus.] Idibus Hippolytum comitem Laurentius astris,
Pro Christi parili recipit certamine passum,
Reginam meritis virtute fideque colendam
Tellus tum venerans Radegundam Aquitana frequentat.
[XIX k.] Quae decima et nona est Septembris ante Kalendas
Eusebium Romae sancit celebratque beatum.
[Col. 0775B] [XVIII k.] Octava et decima mundi lux flosque Maria
Angelico comitata choro petit aethera virgo.
[XVII k.] Septenam denamque tenes, Arnulphe, sacerdos.
[XVI k.] Martyre sedecima effulget Mammete beato.
[XV k.] Agapitus quintamdecimam certamine sancit.
[XIV k.] Magnus et Andreas quarta denaque coruscant,
Septem nonaginta et quingenti comitantur,
Quos pariter sancti simul his bis mille sequuntur.
[XIII k.] Tertia post denam Samuele excellet ab ipsis,
Quem Domino cunis genitrix devota sacravit.
[XII k.] Martyris hinc duodena privati sanguine vernat.
[XI k.] Undecimam Romae Timotheus passus honorat,
Aeduatumque suum celebrat plebs Symphorianum,
Mater quem Christo pariter moritura dicavit.
[X k.] Lucius et Ptolemaeus denam virtute coronant,
[IX k.] Bartholomaeus nonam exornat retinetque beatus
India quo doctore Dei cognovit honorem,
Herculis et Bacchi insanis vix eruta sacris,
Hinc illum fama est varia pro sorte sepulcri,
Aeoliam, Laparen, Beneventi et templa tenere,
Tum quoque Genesio resplendet martyre Roma,
Audoenum tumque pium Radumagus honorat.
[Col. 0775C] [VIII k.] Octava hinc Arelas celebrat te, sancte Genesi.
[VII k.] Martyrio septenam Irenaeus et Abundus ornant.
[VI k.] Rufe, tuos recolens ostendit sexta triumphos.
[Col. 0776A] [V k.] Hermen quinta probat felici morte beatum.
Ecclesiae lumen, populi sacra norma fidelis,
Africa quo pastore orbis doctore coruscat,
Augustine pater, festo celebraris eodem,
Aurea quem servant Italis nunc templa sepultum,
Santonus alta sui Vibiani hac fulget honore,
Urbs Alamannorum recolit Constantia sanctum,
Hac quoque Pelagium fuso pro sanguine clarum.
[IV k.] Praeco Dei, Verbi vox et Baptista Joannes,
Quem effera saltanti tribuerunt jussa puellae,
Insignit quartam meritorum laude perenni,
Virgo Sabina simul Romae sua templa revisit.
[III k.] Terna cum Felice pio praecellet Adauctus.
[II k.] Paulinus pridie Treverorum moenia lustrat,
Exsilio antistes vero pro dogmate clarus.
Augusti his demum clauduntur limina festis.

Augustum mensem leo fervidus igne perurit.

Augustus metit, et fruges in horrea mittit.

Herigone hic Phoebo sociat sua sidera Virgo.

His quoque consurgit Autumni tempora laeti.

Augustus mensis, Sextilis antea vocabatur: donec [Col. 0776B] honori Augusti Caesaris daretur, ex senatusconsulto: eo quod ipse, die prima mensis hujus, Antonium cum Cleopatra superaverit, et imperium populi Romani firmaverit.

Considerandum est, quod in decimo sexto anno, in secundo Kalendarum Septembris, trigesima luna invenitur; sed haec non Augusti mensis luna est, sed sexti embolismi, qui incipit quarto Nonarum Augusti mensis, nulloque nisi (sic) deputatur, quia omnis luna embolismi mensibus cunctis superflua est.

Item anno decimo nono in Kalendis Augusti, propter saltum lunae, quo trigesima Julii luna transilitur, tertia luna fit: cum secunda, juxta regulam, esse debuerit.

Mense Augusto caules et malvas non comedant; agramina comedant; cervisiam minime bibant, et met. Betas non manducent, quia tunc amarae sunt et liquidae, et choleram nigram generant: gilganum bibant.

[Col. 0776C] Augusti nepa prima fugat de fine secundam.

Hora scilicet prima primi diei, ut plurimum, et etiam septima hora alterius diei, cavenda.



SEPTEMBER.
[Col. 0775]

Nonus mensis Romanorum. Habet dies triginta. Luna vero quoque triginta. Nox horarum duodecim est, et dies etiam duodecim.

Sextus mensis Hebraeorum Elul, habet in hoc mense locum, et decimus mensis Graecorum, Gorpios.
[Table: 4Kb]


MARTYROLOGIUM.
[Col. 0777A]

   Miti September praegustans pocula Baccho,
Quos aris venerando colat memoretque canemus.
   [Kal.] Legifer haeredem proprii quem linquit honoris
Promissam populo terram, qui sorte per astra,
Per loca, per celsos montis distinxit et urbes,
Septembres Josue tenet orditurque Kalendas
Priscus, et has martyr trabeatus sanguine lustrat,
Praesul et his Senonum Lupus aede coruscat ab alta,
Has et Verenae rutilant solemnia sanctae.
[IV non.] Quartas hinc nonas Lugduni Justus honorat.
[III non.] Ternis Antonine puer martyrque triumphas,
Tunc et Aristeus antistes de morte beatur.
[II non.] Legis divinae lator, susceptor et autor,
Colloquio visuque Dei dignate frequenti,
Praecelso pridie tumularis monte Moyses,
Nulli post licuit cujus cognoscere bustum,
Tunc etiam Cabalon Marcelli sanguine vernat.
[Nonae] Nonis Ferreolus cum Ferrutione refulget,
Donatus Capuam pariterque Arcontius ornant.
[VIII id.] Vates Zacharias octonas obtinet Idus.
[VII id.] Antistes septenas servat Evortius, atque
[Col. 0777B] Regali insignis Chlodoaldus stirpe sacerdos.
[VI id.] Qua Deus humanam suscepit virgine formam,
Illustrat senas ortus de luce Maria,
Martyr et Adrianus Romam tum sanguine comit.
[V id.] Gorgonius quinas fama meritisque retentat,
Romae quem passum nunc Gallia poscit adorans.
[IV id.] Sosthenes et Victor quartis memorantur eamdem
Christi pro regno sortiti et laude coronam.
[III id.] Prothus hinc ternas, fraterque Hiacynthus honorant.
Qui Eugeniam pariter legem docuere sacratam,
Has simul et Felix felici morte dicavit,
Martyrio Regulae juncto pariterque beatve.
[II id.] Martyr mox pridie Celsus petit aethera Syrus.
[Idus] Idibus abba nitet merito et cognomine Amatus.
[XVIII k.] Octono et decimo octimbrem vocitante futurum,
Exaltata crucis fulgent vexilla relatae,
Perside ab indigna victor quam vexit Heracleus,
Corneliusque suam virtute et sanguine Romam,
Antistes fulcit, et Cypriano laeta coruscat
Carthago, insigni doctore et martyre, totum,
Ecclesiae scribunt, cujus sacra dicta per orbem,
Praesulis hic etiam meritum celebratur Eparci.
[XVII k.] Septenum denum Nicomedes presbyter ornat,
[Col. 0777C] Virgo tuus Petronilla comes martyrque beatus.
Pontifices ara meritis vitaque colendi,
Carnutes Leobinus, Aper, Leo quosque tuentur.
[XVI k.] Hinc sextodeno Martinus papa beatur,
Euphemiamque pio sanctam veneramur amore,
Lucius hoc simul excellet cum Geminiano,
Condecorat pariter passos quos laurea Christi.
[XV k.] Lantpertus quintum denum virtute coronat,
Factio quem caesum semper tremebunda pavescit.
[XIV k.] Ore, fide antistes, signis et sanguine martyr
Methodius, quartum denum celebrandus honorat.
[XIII k.] Virtutis specimen patiendi, et forma decusque
Martyrii Eustathius terno denoque triumphat.
[XII k.] Virgoque bissenum Fausta atque Evigilasius ornant.
Deseruit Christo, mundi qui lucra, vocante,
[XI k.] Undecimum Matthaeus Evangelico ore sacravit.
[X k.] Mauricius denum socia legione coronat,
Effuso mortem pariter quae sanguine vicit,
[Col. 0778A] Emmerammus eum socio comitatur honore,
Quem genus insignis Britannia voce reposcit.
[IX k.] Nonum Tecla tenet, roseo perfusa cruore,
Liberiusque dicat Romanam papa per urbem
Levita et Sosius merito splendescit honore.
[VIII k] Octavum sterili conceptus ventre Joannes,
Andochiusque sacrat martyrque et presbyter almus,
Quem Tyrsus, Felixque pari comitantur amore.
[VII k.] Septeno Lupus antistes Lugduna revisit
Moenia, devotae pastor memorabilis urbi,
Ambiana micat Firmino martyre plebes.
[VI k.] Sexta martyr ovat Cyprianus, virgo beata
Quem Justina Dei fecit cognoscere regnum,
Artibus insanis tandem furiisque relictis.
[V k.] Quinto cum fratre excellet Cosma, Damiano.
Antimus hos sequitur, Leontius Euprepiusque,
Qui unum Christe tibi sertum, qui morte dicarunt,
[IV k] Faustus, Martialis, quartum et Januas ornant,
Martyrii trabea simul et certamine clari.
[III k.] Aetheria virtute potens princepsque supernae
Militiae Michael terno sibi templa sacravit.
[II k.] Interpres legis veterisque novaeque probatus,
[Col. 0778B] Instructor doctrinae, haeresis damnator iniquae,
Hieronymus pridie Septembrem claudit ovantem.

Aequatura diem Soli cum Libra inhaeret.

Libra pares lucis somnique hic efficit horas.

Sidere virgo tuo Bacchum September opimat.

September lectos terit hic cum fuste corymbos.

September, quasi septimus imber appellatur: eo quod septimus a Martio, primo quondam mense, numeretur, et plerumque imbribus seu nubibus obscuretur.

Considerandum est, quod in quinto anno, in quarto Nonarum Septembris, secundi embolismi luna incipit, et finitur in Kalendis Octobris trigesima, quae nec Septembri nec Octobri deputatur.

Epactas, id est, adjectiones lunares, Aegyptios nos sequentes, a Septembri mense inchoamus, semperque ibidem novas sumimus. Sed epactae (secundum doctissimos) cum concurrentibus, et lunari cyclo in [Col. 0778C] Kalendis Januariis mutantur.

Ad epactas vero inveniendas, semper undecim praeientibus adduntur, ut sequentes inveniantur. Excepto decimo nono anno, quando octodecim epactis, non undecim, ut in caeteris, sed duodecim adjungimus: ut triginta epactas, quas nullas dicimus, efficere queamus.

Mense Septembri buccellas lacte infusas jejuni comedant quotidie; et omnia quaevis accipe, quia omnis esca et fructus in hoc tempore confecti sunt. De pollice sanguinem minue. Potio sit agrimonia et apii semen. Porros coctos et crudos comede. Bibe costum et mastice.

Tertia Septembris vulpis ferit a pede denam.

Hora scilicet undecima decimi tertii diei, ut plurimum, et etiam nona hora alterius diei, cavenda.



OCTOBER
[Col. 0777]

Decimus et antepenultimus mensis Romanorum. Habet dies triginta et unum. Luna vero viginti et novem. Nox horarum est quatuordecim, et dies decem.

Septimus mensis Hebraeorum Thisri, habet in hoc mense locum, et undecimus mensis Graecorum, Hyperberetreos.
[Table: 4Kb]


MARTYROLOGIUM.
[Col. 0779A]

   Spumanti musto pomisque Octimber onustus,
Quis pateras calathosque ferat, memorando sequemur.
   [Kal.] Francos qui primus docuit domuitque feroces
Remigius proprio Octimbrem praesignat honore,
Germanusque simul doctrina insignis et actu,
Tum propriam munit meritis Autisiodorum,
Qui Oceano fidei refugas et dogma nefandum
Reppulit, et signis te, picta Britannia, texit,
Hos virtute Bavo et sancto comitatur honore.
[VI non.] Mox sextum nonarum Leodegarius ornat
Seditione potens, quem dux populusque peremit.
[V non.] Euvaldi meritis gente et cognomine et ara
Doctrinaque pares quintum sibi more dicarunt.
[IV non.] Marcus Marcianusque suo implent munere quartum
Germine, martyrio, natura et funere fratres.
[III non.] Ternas tum nonas Apollinaris honorat,
Praesul templa frequens cujus Ravenna coronat.
[II non.] Virgo Fides pridie hinc felici morte triumphat.
Nonis. Pontifices nonas Linus Marcusque retentant
[Col. 0779B] VIII id. Octavo ante idus Demetri sancte bearis,
Nomine pro Christi tortores passus iniquos.
[VII id.] Exemplum fidei parendi et norma salubris
Excelsi patris primum cognomine dictus,
Gentibus inde pater coelesti sorte vocatus,
Septenas Abraham sancit retinetque beatus,
His quoque martyrio insigni trinoque coruscant
Orbem templa suo lustrantia lumine cunctum,
Dionysius aetherio qui splendet honore,
Gallia doctorem Paulo instituente beatum,
Quem meruit gemino comptum junctumque ministrum,
Domninoque Itali claro tum martyre fulgent.
[VI id.] Senas justitiae titulus Loth sanctus adornat,
Cassius et Gereon, Victor, Florentius, atque
Martyrii comites plebs tum conjuncta triumphat.
[V id.] Quinas mox Tarcus, Probus Andronicusque coronant,
Virtutis mortisque pares quos gloria reddit.
[IV id.] Idus tum quartas meritis Edistius auget,
Urbs Ravenna suo celebri quo martyre pollet.
[III id.] Ternas Marcellus, Faustus, Januarius implent,
Tum quoque Petre tibi Dionysique sacratum
Templum, et Chrysantho Dariaeque coruscat, et ara
[Col. 0779C] Tolbia cum plano quo praeminet aequore castrum.
[II id.] Callistus pridie antistes martyrque trophaeo
Praecellens multo, et comitatus martyre fulget,
[Idus.] Idibus inde tibi Maurorum turba vocatur
Agrippina animis pariterque laeta beatis
Militiam Christo virtute et morte dicavit.
[XVII k.] Septeno denoque Novembrem qui venientem
Praesignat, Gallus colitur confessor, et una
Bis centum et decies septem memorantur, iniquus
Quos furor ob Christum simili mactavit honore.
[XVI k.] Sedecimum sacer Antistes Florentinus ornat.
[XV k.] Lucas ter quinum festo officioque dicatum
Monstrat Paule tuo Christum sermone locutus,
Regni calcatrix juxta et Triphonia claret.
[XIV k.] Beronicus bis septeno atque paedagogia fulget.
Quos pariter quadraginta atque novem comitantur.
[XIII k.] Ternum cum deno Caprasi martyr honoras.
[XII k.] Presbyter Asterius duodeno laude coruscat,
Egregia, multos docuit qui vincere sanctos
Undique bella piis diram minitantia mortem,
Hunc et Hilarion eremi bonus accola comit,
Tunc numerosa simul Rheni per littora fulgent
Christo virgineis erecta trophaea maniplis
Agrippinae urbi, quarum furor impius olim
Milia mactavit ductricibus inclyta sanctis.
[Col. 0780A] [XI k.] Undecimum festo Philippus episcopus auget.
Hermas hoc ipso nitet Eusebiusque beatus.
[X k.] Severine tuos decimo sacer inde colonos,
Inspectas primi radians de culmine templi.
[IX k.] Nono quadrageni effulgent sexque triumpho
Romae milia et sancto certamine clari.
[VIII k.] Octavum Crispinus habet cum Crispiniano
Flammas qui passi saevum vicere tyrannum,
Gemmas martyrii geminas festo veneremur eodem
Chrysantum Dariamque novo quos munere Christi
Roma nunc vectos tumulis nova cella venustat,
Qua Rheni celsis succedunt aequora silvis,
Hilarius hic etiam nitet amplo praesul honore.
[VII k.] Pontifices fama signis tumulisque coruscos
Septimus ostendit vero de nomine Amandum,
Vedastumque simul meritisque et tempore junctos.
[VI k.] Hinc sextum martyr pugnans Vincentius ornat,
Chrysete hoc pariter Sabinaque virgo triumphant.
[V k.] Simonis et Judae praecellet quintus honore,
Quos opulenta Deo Persis mittente receptis,
Fidos martyrio et signis tumulare patronos
Promeruit fidei cultrix, si deinde fuisset
[Col. 0780B] Caesare nata micat, Decio hic Cyrilla beatis
Virgo animis et cui Decius haud editor esset,
Hic etiam matronae colitur per littora Pharo.
[IV k.] Presbyter hinc retinens quartum Zenobius aurat.
[III k.] Terno Marcellus Christi galeatus amore
Centuriam coelo dignam geminamve sacravit
Martyribus bis centum et bis denis comitatus.
[II k.] Quintinum pridie celebrant sua gesta beatum
Qui insigni et vario ob Christum certamine victor,
Octimbrem clauso componit in orbe ruentem.

Seminat October, quod maturum metit.

Aequat et October sementis tempore Libram.

Scorpius Autumni hinc moderatur tempora laeti.

October, sicut et September, a numero et imbribus appellatur, significans quotus a Martio computetur, et quod imbribus saepius irrigetur.

Notandum est, quod quinto anno in Kalendis Octobris, trigesima luna est, et embolismi secundi est, [Col. 0780C] luna vero Octobris in tertio Kalendarum Novembris finitur.

Indictiones in octavo Kalendarum Octobris semper incipiunt, et finiuntur, ibique mutantur.

Indictiones autem propter Regum tempora signanda, repertae sunt: scilicet, ne aliquis in temporibus error oboriri possit, quae et propter facilitatem computandi, tantum quindecim annos complectuntur.

Mense Octobri racemos et framustum usitent, quia corpus sanat, et solutionem facit: porros leviter coctos esitent, quia crudi venenum habent, cocti ad antidotum valent. Lac caprinum aut agnilinum jejunus bibe, propter sanguinem dulciandum, et calculum discutiendum, et pulmonem curandum. Bibe cariophylum et piperum.

Tertius Octobris, gladius: decem in ordine nectit.

Hora scilicet quinta tertii diei, ut plurimum, et etiam nona decimi diei, cavenda.



NOVEMBER.
[Col. 0781]

Undecimus et penultimus mensis Romanorum, Habet dies triginta. Luna vero viginti et novem. Nox horarum sedecim est, et dies tantum octo.

Septimus mensis Hebraeorum Maresuan, habet in hoc mense locum, et duodecimus mensis Graecorum, Dios.
[Table: 4Kb]


MARTYROLOGIUM.
[Col. 0781A]

   Nunc quoque quis longa vigilet sub nocte November
Quos vigilando canat promemus carmine sanctos.
   [Kal.] Caesarius prima designat fronte Novembrem
Eximio cujus laetatur Roma triumpho,
Mensis et hic reliquos stellato vertice vincens,
Uno Omnes sanctos celebrans conjungit honore
Regia quos coeli pariter retinetque fovetque.
[V n.] Quartis Victorine sacer martyrque bearis,
Nonis his etiam Julianus, hisque Benignus
Presbyteri fulgent virtute et sanguine clari.
[III n.] Ternis Germanus, Vitalis, Caesariusque,
Theophilusque pari collucent lumine festi.
[II n.] Hinc pridie Rutenos confessor Amantius ornat.
Nonae Nonis Zacharias vates templique sacerdos,
Eminet oblitam nati, qui munere vocem
Vatis et officium prisco de more recepit,
Hasque sacer felix, monachusque Eusebius augent
[VIII id.] Idibus octonis martyr Felix celebratur.
[VII id.] Septenas Amarante pia de morte sacrasti,
Has quoque Villibrodus habet, quo principe plebis
[Col. 0781B] Eresonum multi Christum sensere vocantem.
[VI id.] Claudi, Castori, Simplici, Symphoriane, et
Nicostrate pari fulgetis luce coronae,
Senas ornantes idus merito atque cruore.
[V id.] Quinae mox idus Theodoro martyre vernant.
[IV id.] Quartis modestus Florentia Tyberiusque
Trino martyrio, trino pro nomine fulgent.
[III id.] Senas sanctus ovat, ternis virtute fideque,
Confessor merito officio et sermone sacerdos.
Atque fide martyr lato famosus in orbe
Martinus votis festoque vocatur eodem,
Exilium, flagella, minas, tormenta necemque
Pro Christo perpessa simul Domicilla triumphat.
[II id.] Agrippina tuus pridie excellet Chunibertus
Leonum Sequanae recolunt quoque littora sanctum.
[Idus] Idibus hinc haeres tuus, o Martine, retentat.
Brixius exilio lacrymis signisque probatus.
[XIX k.] Clementinus habet Theodotus Philuminusque.
[XVIII k.] Octavam decimamque Decembres ante Kalendas,
Hac pariter passi tortoris jussa cruenti.
[XVII k.] Septena Eugenius martyr denaque nitescit.
[XVI k.] Eucherius sextam cum dena Gregoriusque,
Implent Lugduni hic, Neocaesariae ille sacerdos.
[XV k.] Quindecima antistes Ligeris per littora, perque
Festivos populos Amanus laude coruscat,
Aeterna merito signis prece consilioque
[Col. 0782A] Urbem qui propriam hostili de clade redemit.
[XIV k.] Hisychius martyr quartam denamque coronat,
Romanusque urbs Antiochi quis laeta recurrit.
[XIII k.] Tredecimam Felicianus cum Severino,
Cumque Exuperio fidei certamine sancit.
[XII k.] Ponciane tibi duodenam Roma dicato
Obsequio sacrat antistes martyrque beate.
[XI k.] Undenam abba Columbanus sibi servat ab ipso
Oceano multis vitae qui dogmata sanctae
Relligione pia sparsit sermone manuque.
[X k.] Caecilia illustrat denam mox sancta nitore
Perpetuo claris semper vulganda trophaeis,
Virgo hinc cognato sanctoque hinc fulta marito.
[IX k.] Nonam papa tenet Clemens certamine et altis
Virtutum titulis mortem qui passus in undis,
Repperit extructum divino munere templum,
Tum quoque septena genitrix cum prole beato
Praecellens radiat Felicitas alma triumpho.
Hicque suos Trudon mundi contemptor adornat.
[VIII k.] Chrysogonus meritis octavam et funere sancit.
[VII k.] Septenam Petrus antistes martyrque venustat,
Urbis Alexandri populus quo praeduce fultus,
[Col. 0782B] Errorum curvos spernit caecosque meatus.
[VI k.] Sextam Line sacras, roseo de sanguine papa.
[V k.] Martyrio quintam Agricola et Vitalis honorant.
[IV k.] Syleas Paule tuus quartam comes auget et ornat.
[III k.] Tertiam Saturnine tibi Mauroque dicamus.
[II k.] Andreas pridie praecellet Apostolus amplis
Virtutum fulgens radiis, titulisque per orbem,
Qui indomitos verbo signisque subegit Acheos.
Brumalem haec claudent populorum vota Novembrem.

Scorpius hibernum praeceps jubet ire Novembrem.

Sed purgat semper fruges tundendo November

Hic hiemis brumae oriuntur frigora durae.

Arcitenens gelido hinc contristat sidere coelum.

November nomine suo, sicut priores, quotus a Martio sit, significat; et quod imbres saepius habeat.

Sciendum est, quod in decimo octavo anno, quidam, qui epactas a Januario incipiunt trigesimam Novembris lunam in septimo Kalendarum Decembris, saltum lunae ibi ponentes transiliunt, ut in Kalendis Januariis, in primo anno nona luna possit inveniri.

Notum sit omnibus hominibus. ut officium primun [Col. 0783A] de Adventu Domini, nec ante quintum Kalendarum Decembris inchoetur; nec post tertium nonarum ipsius mensis differatur; sed vel ipsis, vel in medio positis diebus, quandocumque Dominica dies evenerit, rite et absque dubio cantandum erit.

Mense Novembri et Decembri, bonum est stadium habere: venam hepaticam incidere, quia tunc temporis [Col. 0784A] omnes humores sunt commoti: a balneis abstineant se, nullum penitus caput comedant: petio eorum sit cinamomum.

Quinta Novembris acus, vix tertia mansit in urna.

Hora scilicet octava quinti diei, ut plurimum, et etiam hora quarta alterius diei, cavenda.



DECEMBER.
[Col. 0783]

Duodecimus et ultimus mensis Romanorum. Habet dies triginta et unum. Luna vero viginti et novem. Nox horarum octodecim est, et dies tantum sex.

Octavus mensis Hebraeorum Casleu, habet in hoc mense locum, et primus mensis Graecorum, Aphileos.
[Table: 4Kb]


MARTYROLOGIUM.
[Col. 0783B]

   [Kal.] Eligius Noviome tibi sub luce Decembrem
Prima designat, condigno praesul honore
[IV non.] Vero et Securo quartis litat Africa nonis.
[III non.] Cassianoque eadem libat sub martyre ternis.
[II non.] Tum pridie cum Victorio praecellet Heracleus.
[Nonae] Dalmatius martyr nonas Crispinaque servant.
[VIII id.] Octonas idus Nicolaus episcopus ornat.
[VII id.] Septenas retinet Polycarpus cum Theodoro.
[VI id.] Eutychiane nites senis Felici papa cruore
Has quoque Zenon habet conjuncto martyr honore.
[V id.] Sebastianum quinis celebramus ab urbe
Translatum, proprio quo Gallica rura patrono
Exsultant, ingens templum, cui surgit et ara,
Antiquoque nitent aequantia culmina fastus,
Has quoque virgo sibi meritis Leucadia sancit.
[IV id,] Eulaliam sancto quartis veneramur amore,
Hispanam Emeritam, cujus cruor ossaque servant.
[III id.] Roma litat Damasi ternis solemnia papae,
Occurrunt, parilemque simul Victoricus, atque
Fuscianus habent festi votique nitorem,
[Col. 0783C] Ambiana virent, quorum nunc rura cruore
Hermogenes, Donatus, bis denique coruscant.
[II id.] Tum pridie et bini conjuncto sanguine sancti.
Idus Idus Syracusa tibi Lucia dicavit,
Paschasium Christi pro nomine passa tyrannum,
Spiritus immobilem quam fecit sanctus iniquis
Esse viris, Vidoch pariter Colerisque sacerdos,
Egregiae Oceani cedunt cui saepe procellae.
[XIX k.] Nonum cum decimo jam de more calendas,
Qui vocat antistes Nicasius auget honore,
Spiridionque die praesul celebratur eodem.
[XVIII k.] Octavum cum deno Maximine retentas,
Aureliana ferax praebent, cui rura Lyaeum.
[XVII k.] Impia qui Assyrii temserunt jussa tyranni,
Quorum nec crepitans valuit terrere fidelem,
Constantemque animum fornacis flamma furentis,
Terni septeno et decimo pueri memorantur.
[Col. 0784B] [XVI k.] Ignatius sanctus deno sextoque triumphat,
Antiochenae urbis pastor martyrque, ferarum
Quem dentes panem vivum fecere, sequuntur
Quem fuso ob Christum Ruphus Sosinusque cruore
[XV k.] Quindecimus denum Moysitis sanguine vernat.
[XIV k.] Quartum cum deno Zosimus Dariusque coronant
[XIII k.] Terno cum decimo antistes Zephyrine coruscas.
[XII k.] Translati Thomae celebrat duodenus bonorem,
Aurea quo structore Dei cognoscere regnum,
India promeruit signis comitata tremendis.
[XI k.] Undecimum celebrat triceno martyre Roma.
[X k.] Victoria Christi decimus de virgine fulget.
[IX k.] Nono venturae cumulantes munera luci
Lumina pervigilesque aras, et templa paramu,
Virginibus quadraginta hic splendet quoque coelo,
Quae dignam vitam voto et virtute dicarunt.
[VIII k.] Octavo servi dignatus sumere formam,
Errantemque hominem veniens revocare Creator,
Partu virgineo mortales induit artus,
Eugeniam quoque tum memoramus Anastasiamque
Consimili Christum comitatas mente fideque.
[VII k.] [Septimus hinc Stephano Levita et martyre primo
[Col. 0784C] Excellet natum regem passumque beata,
Qui vita atque fide pugna est et morte secutus.
Anni supremum dicemus tempore mensem,
Quorum festa colat, brevibus referatque diebus
[VI k.] Dilectus Domini, verbi inspectorque superni
Pectore de Christi fontem, qui haurire perennem
Promeruit, sextum sancit lustratque Joannes.
[V k] Uberibus matrum rapuit quos dira cupido
Regnandique sitis, Christum dum perdere natum
Herodes cupit, infantes quinto veneramur.
[IV k.] Vates rexque pius divinae et stirpis origo
Insignit quartum David sermone fideque,
Urbsque Arelas Trophimo gaudens pastore coruscat.
[III k.] Mansuetus ternum, simul et Florentius ornant.
[II k.] Sylvestri pridie Romanam papa per urbem
Laetantis populos votis sibi subdit amicis,
Pontificum primus tranquillam cernere pacem
[Col. 0785] Qui meruit, dominosque orbis purgare lavacro,
Virgo Columba simul palmam virtute perennem
Percepisse suo Christum comitata cruore,
Cumque Potentiano Sabinianus eodem
Occurrit festo, aequales ara atque triumpho,
Urbem qui Senonum primi docuere patroni:
Haec tandem claudunt extremum festa Decembrem.


Terminat Arcitenens medio sua signa Decembris.
Solstitio hinc patet, celsos remeante dies,
Incipit hinc Phoebus conversus adaugere lumen.
Ecce suem fastos parat nunc iste Decembres.

December, a numero et imbribus (sicut priores tres proximi) nominatur. Hos autem decem menses Romulus ordinavit, uni triginta et unum, alteri vero triginta alternatim dies tribuens, et omnes in trecentis et quatuor diebus concludens. Sed postea Numa, quinquaginta dies et unum in duobus mensibus addidit annumque ad lunae cursum pene computans. [Col. 0786] Post hunc tandem Julius ille Caesar decem dies adjecit, annumque in trecentis sexaginta quinque diebus et sex horis, ad solis cursum (ut etiam hodie servatur) instituit.

In anno decimo tertio, in Kalendis Decembris, trigesima luna est; sed haec quinto embolismo, qui quarto Nonarum Novembris incipit, deputatur. Luna vero Decembris, in tertio Kalendarum Januarii finitur. Luna primi embolismi in quarto Nonarum Decembris incipit, et in secundo Kalendarum Januarii finitur.

Mense Decembri caules non comedant, quia ex illis sanguis de se venit infusi veneno cauli: spicum Judaicum bibe.

Dat duodena cohors septem, inde decemque Decembris.

Hora scilicet prima septimi diei, ut plurimum, et etiam hora octava decimi diei, cavenda.



ANNI DISTRIBUTIO.
[Col. 0785]

In his versibus tot syllabas, quot dies sunt in civili anno, nempe trecentos sexaginta quinque, juxta quas syllabas invenies quoto die cadunt feriae magis celebres: quilibet mensis anni, binos habet versus.
[Table: 3Kb]

Mensium nomina.

XII menses.

Ja., Fe., Mar., Ap., Ma., Jun., Jul., Aug., Sept., Oct., Nov., Dec.


Septimanae litterae.

VII litterae dierum.

Grandia frendet equus, dum cernit belliger arma


De adventu.

Cadit haec feria 26 Novembris.


Adventus Domini sequitur solemnia Lini,
Dominica semper prae Barbar. incohat Advent.


Quatuor anni partes.

19 Nov., 22 febr., 25 Maii, 24 Aug.


Elisabeth hiemem dat, Petrus ver cathedratus
Aestuat Urbanus, autumnat Bartolomaeus.


Quatuor angariae.

Lucia, 13 Decemb., Crux, 14 Sept., alia duo mobilia.


Feriam temporum affectant jejunia quartam,
Cinerem, et quae Luciam, Spiritum sequitur Crucem.


Quatuor temperaturae.


Aestas sicca calens, Autumnus siccus et algens,
Friget et humet Hiems, calidum Ver sitit humensque.


Aequinoctia.

17 Sept., 24 April.


Lambert. Gregori, nox est aequata diei.


Solstitia.

15 Jun., 13 Decemb.


Vitus, Lucia, sunt duo solstitia.


[Col. 0787] De bissexto.

24 Februarii.


Bissextum sextae Martis tenuere Kalendae,
Posteriore die celebrantur festa Mathiae,
Sabbata si teneant ibi, non alibi celebrantur.


Dies mensium.


Triginta Aprilis, Juni, Septemque, Novemque.
Uno plus alii. Viginti Februus octo:
At si bissextus fuerit, superadditur unus,
Et tunc bis sexto Martii conscribe Kalendas.


Kalendae, Nonae, Idus.


Sex nonas Maius, October, Julius et Mars.
Quatuor at reliqui. Dabit Idus quilibet octo.
Vendicat Ausonias Saturna Juno Kalendas.


Anni dies.


L, X, V, tria CCC, sex horas continet annus:
Hae Bissextilem dant, quarto quolibet anno.




[Col. 0787]
DE EMBOLISMORUM RATIONE COMPUTUS.



JANUARIUS, PRIMUS MENSIS.
[Figure: [Table] 18Kb]

Summopore notandum est, quod undecimo anne in quarto Nonarum Januarii luna finitur quarti embolismi, qui inseritur secundo Nonarum Decembris anno decimo, et luna Januarii finitur in Februario.


[Col. 0788] Tetrastichon ad hunc mensem primum.


Mensis amat tepido Jani decurrere victu,
   Et refici grato saepe liquore jubet:
Vena tibi nullos exsudet secta cruores,
   Sed calida fas est mergere corpus aqua.



FEBRUARIUS, MENSIS SECUNDUS.
[Col. 0787] [Figure: [Table] 8Kb]

[Col. 0789] Summopere notandum est, quod Februarii lunatio sine bissexto undetrigesima est: cum bissexto autem trigesima computatur, sive ante, sive post Kalendas Martias computetur. Et notandum, quod undecimo anno Luna Januarii, in Kalendis Februarii finitur trigesima, et non est Februarii, sed Januarii. Februarii luna finitur in Martio.


[Col. 0790] Tetrastichon ad hunc mensem secundum.


Februa olus, volucresque cibis odere palustres,
   Esseque inertifica febre timenda solent:
Pharmaca tunc hauri, tunc scinde in pollice venam,
   Et calido multum flumine membra fove.



MARS MENSIS TERTIUS.
[Col. 0789] [Figure: [Table] 10Kb]

In eodem videlicet undecimo anno, luna quae debuit in Kalendis Martii vigesima nona esse, vigesima octava erit, propter embolismum, qui in secunda Nonarum Decembris inseritur, si bissextus non est. Si autem bissextus fuerit vigesima nona in Kalendis Martii, et trigesima in sexto Nonarum, non ejusdem mensis, sed Februarii computabitur ista luna.


[Col. 0790] Tetrastichon ad hunc mensem tertium.


Martius humores, et terrae, et corporis auget
   Tunc ratio est puri magna tenenda tibi:
Dulcia tum prosunt acri condita sapore,
   Pharmaca non prosunt, venam aperire nocet.



APRILIS, MENSIS QUARTUS.
[Col. 0789] [Figure: [Table] 19Kb]

[Col. 0791] In isto igitur argumento animadvertere monemus lectorem, quod in octavo et decimo nono anno cycli decennovalis luna Aprilis in Maio sumatur, propter duos embolismos, qui faciunt lunam trigesimam in secundo Nonarum Aprilis, et in tertio Nonarum Aprilis. Item undecimo anno in Kalendis Aprilis trigesima luna est, sed Martio adscribatur.


[Col. 0792] Tetrastichon ad hunc mensem quartum.


Frigore vim lentae revocat telluris Aprilis,
   Tunc etiam est tenuis perque forata cutis:
Tunc intus sunt aucta magis, suntque omnia plena,
   Solvere se venter, vena aperire jubet.



MAIUS, MENSIS QUINTUS.
[Col. 0791] [Figure: [Table] 12Kb]

In octavo anno luna quae debuit esse vigesima octava (juxta regulam) in Kalendis Maii sit vigesima septima, propter embolismum qui inseritur secundo Nonarum Martii. Et quae in Kalendis Junii trigesima esse debuit, vigesima nona erit.

Item decimo nono anno cycli decennovalis, quae debuit vigesima nona esse in Kalendis Maii: vigesima [Col. 0792] octava erit, propter embolismum, et tertio Nonarum Martii inseritur.


Tetrastichon ad hunc mensem quintum.


Omnia jam florent, jam formosissimus annus,
   Jamque sibi cuncti mollius esse volunt:
Balnea nunc cole, nunc sit pharmaca sumere cura,
   Et tibi nunc misso sanguine vena fluat.



JUNIUS, MENSIS SEXTUS
[Col. 0791] [Figure: [Table] 18Kb]

[Col. 0793] Intuendum est, quod in octavo anno, quarto Nonarum Junii, luna trigesima est, sed Maii esse debet. Luna vero Junii, in Julio finitur.

Item anno decimo nono in Kalendis Junii, luna trigesima est, et est Maii. Luna vero Junii finitur in Kalendis Julii mensis.


[Col. 0794] Tetrastichon ad hunc mensem sextum.


Junius et gaudet gelidis, et pascitur herbis
   Vivifico humori, tunc inimica fuge:
Laetitia et recreet tunc mentem blanda voluptas,
   Affligat corpus nec medicina tuum.



JULIUS, MENSIS SEPTIMUS.
[Col. 0793] [Figure: [Table] 14Kb]

Intuendum etiam est, quod in octavo anno, in Kalendis Julii luna trigesima esse debuit, sed vigesima est, et est Junii.

Hucusque pervenit perturbatio tertii embolismi, qui in secundo Nonarum Martii inseritur.


[Col. 0794] Tetrastichon ad hunc mensem septimum.


Aeris ignifluos intendit Julius aestus,
   Hoc brevior somno tempore danda quies,
Balnea vitentur, nec venam tangere ferro,
   Nec dominae petulans accubuisse velis.



AUGUSTUS, MENSIS OCTAVUS.
[Col. 0795] [Figure: [Table] 18Kb]

Considerandum est in anno decimo septimo, quod in secundo Kalendarum Septembris trigesima luna invenitur, propter sextum embolismum, qui incipit quarto Nonarum Augusti, et non est Augusti.

Luna enim quae est embolismalis, nulli mensi re putabitur, sed quasi superflua est.


[Col. 0796] Tetrastichon ad hunc mensem octavum.


Ipse etiam Augustus somnum restringit et escas,
   Et veneris cupidos gaudia ferre vetat;
Pharmaca nemo bibat, faceret neque corpora ferro,
   Nec gelidas intra delicietur aquas.



SEPTEMBER, MENSIS NONUS
[Col. 0795] [Figure: [Table] 18Kb]

Considerandum autem est, quod in quinto anno, quarto Nonarum Septembris, secundus embolismus incipit, et finitur in Kalendis Octobris.


[Col. 0796] Tetrastichon ad hunc mensem decimum.


Poma dat et gratos September ab arbore fructus,
   Tunc etiam presso pascere lacte caprae;
Pharmaca nil prohibet tunc sumere, scindere venam,
   Nec tuus externum vitet aroma cibus.



OCTOBER, MENSIS DECIMUS.
[Col. 0797] [Figure: [Table] 18Kb]

Notandum, quod in quinto anno in Kalendis Octobris triginta invenitur, et embolismi luna est. Luna vero Octobris in tertio Kalendarum Novembris finitur.


[Col. 0798] Tetrastichon ad hunc mensem ultimum.


Octobri offertur venatio, vina, volucres,
   Utere, nec dubites non tenuisse modum;
Sic tamen ut ne oneres nimio praecordia victu,
   Cumque modo studeas non tenuisse modum.



NOVEMBER, MENSIS UNDECIMUS.
[Col. 0797] [Figure: [Table] 22Kb]

Sciendum est, quod in novissimo decemnovenalis cycli anno, in septimo Kalendarum Decembris, luna trigesima esse debuit; sed ibi prima invenitur, propter saltum, quem ibi Latini colliserant, quia trigesima luna ibi dirimitur et transilitur, ut in primo anno luna nona fiat tertio Kalendis Januarii.


[Col. 0798] Tetrastichon ad hunc mensem penultimum.


Esse salutaris perhibetur mulsa Novembri,
   Gingiber et dulce fissile melle natans:
Tum neque saepe laves, Veneris neque sacra frequentes
   Ante senex tempus ne videare suum.



DECEMBER, MENSIS DUODECIMUS.
[Col. 0799] [Figure: [Table] 18Kb]

Notandum autem, quod in decimo tertio anno in Kalendis Decembris, luna trigesima invenitur, propter quintum embolismum, qui in quarto Nonarum Novembris incipit, et non est Decembris, in tertio Kalendis Januarii finitur.


[Col. 0800] Tetrastichon ad hunc mensem ultimum.


Juxta mense focum calidis utare Decembri,
   Tunc jactant mensis gramina nulla tuis;
Lucidas capitis defensi a frigore venam,
   Cinnameoque tuus fragret odore calix.



DE RATIONE ANNI A JULIO CAESARE INSTITUTI
[Col. 0799]

[Col. 0799A] Januarius, Augustus et December, quatuor Nonas habent, et novemdecim Kalendas, post Idus dies triginta et unum.

Martius, Maius, Julius et October, sex Nonas habent, et septemdecim Kalendas, post Idus, dies triginta et unum.

Aprilis, Junius, September et November, quatuor Nonas habent, et octodecim Kalendas, post Idus, dies triginta.

Februarius vero quatuor Nonas habet, et sedecim Kalendas, post Idus, dies viginti octo.

Quando vero bissextus est, tunc habet dies viginti novem, et lunam trigesimam.

Omnes vero menses, octo Idus habent.



De locis Embolismorum.

Primus embolismus, id est supercrescens mensis, quarto Nonarum Decembris incipit, quando epactae viginti duae sunt et in secundo Kalendarum Januarii [Col. 0799B] finitur.

Secundus embolismus quarto Nonarum Septembris inchoat, quando viginti quinque epactae incipiunt, et in Kalendis Octobris finitur.

Tertius embolismus secundo Nonarum Martii, quando septemdecim epactae sunt, inseritur; et in secundo Nonarum Aprilis finiens, trigesimam lunam facit. Unde in Kalendis Maii vigesima septima luna fit, quae secundum regulam vigesima octava debuit esse; et in Kalendis Julii, quae triginta esse debuit, vigesima nona fit.

Quartus embolismus secundo Nonarum Decembris orditur, quando epactae sunt viginti; et in quarto Nonarum Januarii finiens, trigesimam lunam facit. Ideoque in Kalendis Martii, vigesima octava luna fit, [Col. 0800A] quae secundum regulam vigesima octava esse debuit, si ei bissextilis adjectio diei non subvenerit.

Quintus embolismus quarto Nonarum Novembris implicatur, quando epactae viginti tres sunt, et in Kalendis Decembris finem sortitur.

Sextus embolismus in quarto Nonarum Augusti incipit, quando epactae quindecim finiuntur, et in secundo Kalendarum Septembris finem accipit.

Septimus, qui et ultimus embolismus, in Nonis Maii inseritur, quando octodecim epactae sunt, qui terminans in tertium Nonarum Aprilis, trigesimam lunam facit. Unde in Kalendis Maii vigesima octava luna contingit: quam regula vigesimam octavam esse voluit. Item eodem anno, in tertio Kalendarum Augusti, saltus lunae apte ponitur, ita ut trigesima Julii luna ibidem transiliatur, et prima in loco trigesimae dicatur; sicque in Kalendis Augusti tertia fit, quae secunda esse debuit, quatenus in Kalendis Septembris, quando nullae epactae incipiunt, quinta effici possit.



De regularibus ad inveniendum ferias et lunam.
[Col. 0800B] [Table: 1Kb] [Col. 0801A] [Table: 1Kb]


Punctuli in altum elevati, prope numeros hic positi, tanquam medietatum videntur significationem habere.

De bissextili anno.---Si vis scire quando bissextus fiat, sume annos ab incarnatione Domini, et eosdem per quatuor partire, et si unum vel duo vel tria remanserint, [Col. 0801B] bissextus non erit. Si vero nihil remanet, eo anno bissextus fiet. Item, si annis ab initio mundi duos addideris, et sic eos per quatuor partiris, eodem modo bissexti annum reperies.

De feria Kalendarum.---Si feriam Kalendarum volueris scire, regulares supra dictos concurrentibus, anni cujuslibet adjunge, et si septem vel minus fuerint, tota feria erit. Si autem super septem creverint, septem dimitte; et quod super fuerit, pro feria tene. Si autem quamlibet aliam feriam scire vis, computa quot dies praeteritos sine praesenti habeat mensis: his adde feriam quota in Kalendis fuit, et haec per septem divide: et quod remanserit, feriam tibi indicabit.

De epactis inveniendis.---Sume annum circuli decemnovenalis, quotus sit, et unum dimitte; et reliquos per undecim multiplica; et cum multiplicaveris triginta, semper dimitte, et quod superfuerit, epactam tibi indicabit. Item omni anno quota luna in undecimo [Col. 0801C] Kalendarum Aprilis evenerit, tota eodem anno epacta erit.

Unde oriantur epactae.---Si vis scire unde oriantur epactae, id est adjectiones lunares, scias quia solaris annus habet trecentos sexaginta quinque dies. Lunaris vero, id est duodecim lunationes, continent dies trecentos quinquaginta quatuor. Sicque solaris annus lunarem praecedit undecim diebus. Qui undecim dies epactas creant. In primo namque decennovalis cycli anno, ideo nullas habemus epactas, quia novemdecim anni lunares, supplentibus septem embolismis mensibus, totidem solares annos aequiparant, pariter incipiunt, pariterque finiuntur. Unus vero solaris annus, lunarem unum, diebus undecim (ut diximus) praecedit. Ideo post nullas, undecim habemus epactas. Duo quoque solares anni duo lunares, bis undecim, id est viginti duobus superant diebus. Ideo undecim epactas, viginti duo sequuntur. Sic per ordinem, si solares annos lunaribus totidem [Col. 0801D] comparabis, epactarum omnium rationem videbis.

De regularibus lunae.---Si vis scire unde regulares ad inveniendam lunam procedant Kalendarum, scias quia eo anno quo nullae sunt epactae, quota luna in Kalendis cuique mensi evenerit, tot regulares mensium quisque in caeteris annis habebit, ut adjunctis epactis anni cujuslibet luna Kalendarum inveniri possit.

Quota sit luna in Kalendis singulis.---Si luna Kalendarum volueris scire quota sit, hos regulares epactis anni cujuslibet adjunge; et si triginta fuerint, vel infra remanserint, tota et luna erit. Si ante triginta fuerint supergressi, triginta tolle; et quod superfuerit tibi, lunae aetatem manifestabit. Si vero intra mensem, cujuslibet lunae aetatem scire vis, computa quot dies praeteritos, sine illo de quo quaeris, habeat mensis, binis adde lunam quota in Kalendis fuit; et de his ipsius mensis lunationem tolle; et quod superfuerit, lunam tibi sic indicabit.



Loca termini Paschalis, cum regularibus suis.
[Col. 0802A] [Table: 2Kb]


De termino Paschali inveniendo.
[Col. 0802B]

Si Paschalem terminum, id est luna decima quarta primi mensis, volueris nosse, versiculos supra scriptos Nonae Aprilis notator, quinos memoraliter disce, quibus novemdecim loca diversa decimae quartae ejusdem lunae, per novemdecim annos, fixa panduntur ratione, qui singuli versus, singulis annis tibi ejusdem termini locum, sine omni manifestant dubietate. Ad feriam vero ejusdem termini inveniendam, sume versuum eorumdem regulares, et eis anni cujuslibet, adjunge concurrentes, et si septem fuerint, vel infra remanserint, talis et feria erit. Si vero supra creverint, septem dimittit; et quod superfuerit, pro feria tene. Et si haec feria Dominica dies fuerit, in sequenti Dominica Pascha erit. Si autem alia feria erit, confestim sequenti Dominica Pascha celebrabitur.



De regularibus terminis Paschae.

Si vis scire unde ipsi regulares oriantur, computa a decimo quinto Kalendarum Aprilis, qui primus dies [Col. 0802C] saeculi est, usque ad locum decimae quartae lunae Paschalis. Et si septem vel minus inveneris, tot etiam regulares habebis. Si vero plus, septem semper dimitte, et remanent regulares.

Quindecim anni decemnovalis cycli, diverso numero superponuntur: infra autem quatuor subnotantur, qui cum superioribus sibi appositis, unam lineam vocalium subtus positarum ad inveniendam lunam sortiuntur, cujus aetas a dextris et a sinistris requirenti occurrit.
[Figure: [Table] 4Kb]

[Col. 0802D] Quadrata haec tabella, quoniam in longitudine et latitudine eamdem scilicet denumerationem habet.



Clavorum terminum.
[Figure: [Figura] 3Kb] [Col. 0803] [Figure: [Table] 11Kb]

[Col. 0803A] In hac figura singulae litterae binos complectuntur dies. Sunt autem omnes simul viginti novem, id est primum alphabetum usque quinque nudis utrinque litteris. Alterum punctis ante signatum usque ad l, et per ordinem duas explicat lunationes, id est novem dies. Sed quia singulis duos signantibus unus remanet, bis novemdecim, quinquaginta octo sunt tantum. Ideo in secundo semper alphabeto, prima littera ternos explicat dies. Inventa die quam quaeris, notataque littera quam habent Martyrologia quinta retro linea, reversus ad hanc paginulam, annoque cycli decemnovenalis supra invento, et in eadem linea reperta littera, numerum quem retro contra scriptum videris, ipsa est luna quam quaeris. De anteriore numero, sicut et in superiori et supra facito. Sequens [Col. 0804A] paginula continet viginti litteras, quae singulae nudis utrinque lateribus ternos dies complectuntur. Sed quoniam ter viginti sexaginta sunt, in duabus autem lunationibus quinquaginta novem dies solummodo existunt: una littera videlicet u, binos dies complectitur. Unde fit ut viginti litteris aequentur quinquaginta novem dies geminatae lunationis. Inspecta igitur septima linea in annali, quae littera u binos dies complectente clauditur, et notata littera vel spatio, quod instat, redi ad sequentem paginulam, et decemnovalis cycli qui sit praeviso, circumspice numerum eidem litterae praefixum, qui profecto aetatem lunae cujusque ostendet: per totum anni vertentis spatium per lineae decemnovalis cycli processum.
[Col. 0803] [Figure: [Table] 35Kb]

[Col. 0803A] Numeri inferiores septem, denotant:---1, primum embolismum, quarto Nonarum Decembris;---2, secundum embolismum, quarto Nonarum Septembris;---3, [Col. 0804A] (Ogdoas,) tertium embolismum, secundo Nonarum Martii;---4, quartum embolismum, secundo Nonarum Decembris;---5, quintum embolismum, [Col. 0805A] quarto Nonarum Novembris;---6, Sextum embolismum, quarto Nonarum Augusti;---7, (Hendecas,) septimum embolismum, tertio Nonarum Martii.

Hanc autem figuram ad hasce patentes [a 1Kb] paginas extensas, superior exponit sententia. Sequentem vero, talis manifestat ratio. A sinistra legentis ad dexteram, ordinantur ex transverso in duabus lineis tertia alphabeta illis simillima, quae per lunae circuitus absque ullo spatio, quinquaginta novem dies complectuntur, ut supra ostendimus. Unde et easdem in annali habet litteras, secunda scilicet retro linea tantum differens, quod anni decemnovalis cycli sunt ad sinistram legentis hic dispositi. Lunae autem aetatem demonstrans, numerus est in figurae frontispicio praefixus. Quapropter in annali reperta cujuslibet diei littera absque puncto, vel etiam quam punctus ante vel retro determinat: redi ad hanc figuram, et invento cycli decemnovenalis anno percurre geminas ex transverso lineas terna alphabeta continentes, [Col. 0805B] et ubi similem litteram inveneris, rursum retro ductu [Col. 0806A] aetatem lunae notabis. Ante ipsam figuram in margine, cernis septem embolismorum annorum lunationes embolismares, per quas quo Kalendario debeat inchoari. Post hanc quae sequitur figuram ostendit, in quo signo sit luna. Siquidem totam annalis seriem ita alphabetis distinximus, quae in o finiuntur, ut primus et secundus ordo viginti septem dies; et tertius autem uno amplius complectatur; et litteras non singulis diebus, sed alternis opposuimus. Quia propter haec regularis pagina, juxta numerum dierum, quibus luna zodiacum pervolat, viginti septem lineas habet in longitudine, nominibus signorum ante, nominibus vero mensium retro annotatis, novemdecim quoque lineas in latitudine, quae decemnovalium cyclum supra notandum demonstrant. Cum igitur in quo signo sit luna quaeris, in annali retro tertia linea, notabis quae diei littera praeposita sit: quam notato anno cycli decemnovalis hic investigabis, et ante ac retro incipiens, quod signum signoque debitum [Col. 0806B] mensem e regione invenies.



Aetas lunae a Kalendis Januariis invenienda.
[Col. 0805] [Figure: [Table] 15Kb]

[Col. 0805B] Hic igitur numerus a capite propter linearum numerum ponitur. A dextris et a sinistris epactae notantur, a quibus praesentis anni hinc vel inde fit introgressus usque ad litteram a, in qua aetatem lunae Kalendis Januarii cujusvis anni computabis: dehinc [Col. 0806B] per eamdem lineam descendens. Vel si non fuerit inventa a capite ejusdem lineae descendendo, praesentis diei lunam invenies, quam prius in Martyrologio paucis connumerasti.



INCIPIT ORDO SOLARIS CUM ANNI LITTERIS A SANCTO HIERONYMO SUPERPOSITIS, Ad explorandum per septimanae dies, lunae aetatem, quotidie per novemdecim annos.
[Col. 0805]

[Col. 0806B] Me legat, annales qui vult cognoscere causas,
   Tempora qui varia, et qui simul astra poli
[Figure: [Table] 5Kb] [Col. 0807] [Figure: [Table] 7Kb]

Series numerorum pro Aureo numero, qui sunt tantum novemdecim, videlicet.
[Table: 3Kb]

[Col. 0809] Hae viginti litterae alphabeti, possunt in eodem loco geminari usque ad sextum Kalendarum Augusti, quemadmodum habet sequens tabula.


Litterae feriarum.
[Figure: [Table] 20Kb] [Col. 0810] [Table: 1Kb]

De aureo numero.

Si numerus qui aureus dicitur, hoc anno habetur sex, annus proxime sequens habebit septem, et alius illi conjunctus habebit octo, hinc novem, hinc decem, et sic usque ad novemdecim. Deinde redeundum erit ad unum, postea ad duo, deinde ad tria, item ad quatuor, postea ad quinque. Et sic per circuitum semper, ab uno usque ad novemdecim.


Proxime praecedentis tabulae seu figurae expositio.

Huic annali sunt praepositae septem dierum litterae, a b c d e f g, quarto repetitae, signantes singulae omnia Kalendaria, uno ordine contra se posita, una eademque per totum annum occurrere feria. Itaque dum contra unamquamque litteram quatuordecim sint Kalendaria, manifestum est per totum annum quinquaginta duobus Kalendariis unam praeesse litteram, et una provenire feria.

Alphabetum vero a b c d e f g h i k, quod hic pertingit saltem usque ad decem, in superiori exposuimus figura.

Alterum, nempe a b c d e f g h i k l m n o p q r s t u, cum duobus spatiis, pertingens usque ad viginti, sequenti tabulae versifice factae aptatur: licet hic in duabus lineis inferius positis, eadem ratio sit, quae in prima et duodecima linea tabulae sequentis. Hoc ipsum tamen digessimus in annali superius. Quae duo alphabeta eo sunt communia, quod post hujus u extremum, uno spatio, utraque alphabeta parum inchoant.

Si qualis sit luna per singulos dies quaeris, scito prius qualis sit epacta ipsius anni. Qua inventa, quaere in hoc annali vel in superiori alphabetum quod duobus a se spatiis distat, pertingens usque ad u litteram, et illius diei cujus lunam scire vis, littera vel spatio reperto, in hisce duabus lineis, eamdem litteram vel idem spatium investigabis. Quod dum inveneris, ab eo loco secundum numerum epactarum ipsius anni in antea supputabimus. Qui numerus ubi finietur, ibi profecto lunae ipsius diei aetas esse creditur: quoniam in hac figura, puncti pro numero habentur.

Siquidem primo scribuntur octo, deinde duo puncti, qui habentur pro decem et undecim. Et rursus scribuntur duodecim, et sequuntur duo puncti, qui habentur pro tredecim et quatuordecim. Idem quoque intelligitur in omnibus aliis.

Hac figura bene et diligenter considerata, in prima et duodecima linea tabulae versifice factae, nullo modo dubitabis, quomodo eadem ratio existit.

Habent etiam hae duae lineae hoc notabile, quia quae luna prima incipit in litteris vel spatiis superioris lineae, vigesima octava finitur in inferiore; et e contra, hujus prima superius finitur trigesima, nisi tertio anno cycli decemnovalis. Et ut de reliquis pateat, eo anno quo epacta est vigesima tertia in Kalendis Augusti, secundum spatium primo a a est. Quod spatium repertum in inferiori linea, ab eo vigesimo tertio loco luna monstratur septima, quae coepta est (id est, in annali) secundo spatio post k litteram prima.

Eadem omnia in versibus investiga, quibus meo studio satisfeci; et sagacitati non quorumlibet simplicium, sed studiosorum consului: [Col. 0811A] quippe minus eruditi, in aliis invenient figuris, quicquid ego pro exercendis etiam gravis, utiliter hic digessi.
[Table: 1Kb] [Table: 2Kb] [Table: 3Kb]

Haec autem dinumeratio decemnovalis decemnovies numerata, se extendit usque ad CCCXLII annos.
[Figure: [Table] 20Kb]

[Col. 0811A] Carmen inversivum, ad negotium tabulae.


Ara tenet messem suus oro tepet, teget esse
[Col. 0812A] Non permutantur, quocumque tenore legantur.
Grammate praesenti signantur tempora Christi.

Haec autem tabula respondet et concordat cum [Col. 0813A] proxima praecedente pagina: ita quod hae duae simul conjunctae, faciunt saltem unam integram tabulam.

[Col. 0814A] Puncti hic post quamlibet quaternitatem litterarum, indicant bissextiles annos.
[Figure: [Table] 21Kb]

Sequentia tabulae.
[Figure: [Table] 22Kb]

Residuum tabulae.
[Figure: [Table] 23Kb]

[Col. 0813A] Terno ordine alphabetum disposuimus, quorum primum sine punctis, secundum ante, tertium retro punctis notatur: quibus tota perficitur series annalis, [Col. 0814A] servantibus singulis litteris per totum annum usque ad finem, unam eamdemque lunationis aetatem, nisi embolismus interveniat, aut bissextus impediat. [Col. 0815] Quocirca in his paginis a sine punctulo habet lunam Januarii, per singulos novemdecim annos: [Col. 0816] quam aetatem custodit, ubicumque inventa fuerit Quod intellige quoque de reliquis.
[Figure: [Table] 56Kb]

PRIMA TABULA DE FERIIS.


[Col. 0815] Expositio praecedentis tabulae.

Primae septem litterae in capite hujus paginae a b c d e f g, designant septem ferias, quibus eveniunt [Col. 0816] Kalendae Januariae. Sed et litterae d p, quae habentur in principio, per totam paginam sparsae, praefiguntur Kalendariis, quibus per novemdecim annos Dominica [Col. 0817A] utriusque festivitatis occurrit. Nam d, diem initii Quadragesimae, et p Pascha, certum est significare.

Scribuntur praeterea e latere Romanorum epactae, quas praecedit numerus ab uno in triginta, naturali serie progrediens, nullum numerum, nisi qui in epactis reperitur, admittens. Quapropter Dominicum diem Quadragesimae et Paschae inventurus, scito qua feria fuerint Kalendae Januarii, et quae sint epactae Romanorum ipsius anni; et in fronte, qui in latere hujus paginae est, apparebunt feriae et epactae. Si ergo cujuslibet anni vis scire ubi sit Dominicus dies Quadragesimae et Paschae, scito, ubi sit epacta ejusdem anni e regione, quae profecto Romanorum propria [Col. 0818A] semper habetur ante epactam Aegyptiorum retro tertia linea. Siquidem qui apud Romanos decennovalis cycli est tertius annus, apud Aegyptios habetur primus.

Sicque fit ut si addas octo cuilibet epactae Aegyptiorum, reddatur tibi epacta Romanorum, ita tamen si infra triginta summa numeri excreverit.

Sin ultra triginta, his demptis, quod remanserit sume pro epacta Romanorum. Qua inventa, in altero numero sequenti tandem investiga; et ubi inveneris, per ipsam lineam accedes contra litteram, quae designat feriam Kalendarum Januarii, et ibi occurret initium Quadragesimae, et Dominica Paschae cum sua lunatione.


Secunda tabula de Feriis.
[Figure: [Table] 67Kb]

Expositio praecedentis Tabulae.

Tabula praecedens indicat initia Quadragesimae, Paschae et Rogationum, singulis annis decemnovalis cycli. Cujus fronti concurrentes suo ordine praefigunt, cum septem feriarum litteris, quae Dominicum diem signant, in marginibus vero a sinistris legentis epactae, [Col. 0818] a dextris anni decennovalis cycli annotantur.

Si ergo volueris in quolibet anno cycli decemnovalis Quadragesimae, Paschae, Rogationum initia, quae signant litterae q p r in ipsa pagina, scito quot sint concurrentes praesentis anni, quotve epactae, et per lineam concurrentium a capite paginae deorsum [Col. 0819A] descendens, per lineam vero epactarum in transversum a sinistra in dexteram introrsum accedens, ubi orthogonum sua fecerint convenientia, sine dubio invenies ipsorum initiorum annotata Kalendaria. Verbi gratia: Hoc anno fuit unus concurrens proximus ante bissextum, epactae vero viginti quinque, ipsa initia, q quinto Nonarum Martii, p decimo octavo Kalendarum Maii, r decimo tertio Kalendarum Junii.


Tabula prima.
[Figure: [Table] 22Kb]

[Col. 0819C] Tabula secunda.
[Figure: [Table] 8Kb]

[Col. 0820A] Tabula tertia (vel Septizodius).
[Figure: [Table] 3Kb]

In tabulam primam.

Haec figura demonstrat qua feria Kalendae contingant singulorum mensium per viginti octo annos cycli solaris.

Figura haec etiam ad feriam cujusque diei inveniendam [Col. 0820B] est facta. Constat vero viginti octo lineis, secundum numerum annorum cycli solaris per quem concurrentes ire notissimum est.

Habet vero septem tantum litteras in alphabeto priores, quia totidem constat esse ferias.

Cum ergo feriam cujuslibet diei in universo anno invenire volueris, vide in annali, quoniam litteram habeat ipsa dies annotatam retro juxta se, et redit ad hanc figuram, invento cycli solaris anno, ex numero retro scripto.

In ipsa linea, reperta diei littera, sursum respiciens, invenies feriam quam quaeris ascriptam.


In tertiam tabulam.

Laterculus hic, qui vocatur Septizodius, eo quod per septem annorum circulum in sese resolvitur, habet septies septem cancellos, hoc est, quadraginta et novem litteras inclusive. Quae vero sunt [Col. 0820C] in secundo ordine, ab a usque ad g litteram, in singulis mensibus positae, pertinent ad rationem bissexti, et ad rationem feriarum, quae per viginti et octo annos revolvuntur. Quae sicut haec bissextilibus tantum annis est necessaria, a Kalendis Januarii usque in diem bissexti. Harum autem figurarum alphabeta in annali eamdem habent litteram ultimo die anni, id est, II Kal. Januar., scilicet, a. Quarto igitur anno, qui est bissextilis, hanc minorem figuram ingressurus, quaere primum in illa majori feriam pridie Kalend. Januar, qui est ultima dies anni praecedentis, quam supra scriptam reperiri certissimum est. Sequenti autem die, qui est sequentis anni primus, veniens ad istam, quaere camdem a, in eadem feria. Sed illa linea dimissa, sume a, sequentis lineae eidem suppositum, et retro respiciens, invenies feriam Kalend. Januar. Sicque per totum illum mensem et per Februar., usque ad diem bissexti per eamdem lineolam, non in transversum sicut in illa majori, sed in longum, ut vides ferias annotatas, more solito, singulorum [Col. 0820D] dierum invenies feriam. Dies autem VI Kalend. Mart., qui bis computatus, bissextum facit, semel in annali tantum est descriptus, et habet f litteram. Illam ergo feriam, qua primum VI Kal. Mart. legitur, in hac minori consuete repeties e contra f. Sequenti autem die, cum verum VI Kalend. Mart. propter bissextum dicis, redi ad illam majorem figuram, et illa linea quam ingressurus es, quam hinc cyclus Solis, illinc notatur, designat bissextus, quaere eamdem f, et sursum respiciens invenies iterum feriam illius dici. Et sic deinceps toto illo anno per eamdem lineam incedes, et sequentibus tribus annis, per tres sequentes lineas, donec quarto ordine, quo dictum est, hanc rursum repetas.




[Col. 0821]
MANFREDI EMBOLISMORUM RATIO. (C)*

[Col. 0821A] In primo anno igitur embolismi, hoc est, in ogdoade tertia, sunt epactae viginti duo, et ideo est luna in Kalendis Septembris et Octobris viginti septem, in Kalendis Novembris et Decembris viginti novem; ipsa autem luna quae vigesima nona est in Kalendis Decembris, et exstinguuntur illic. Ipsa autem luna quae quarto Nonarum Decembris incipit primo, et terminatur in Kalendis Januariis, trigesimus embolismus est. Quae autem in Kalendis Januarii est, prima luna ipsius est, quam et ipsa in triginta terminare debet.

In secundo anno embolismi, hoc est, in ogdoade, septem sunt epactae, vigesima quinta luna in Kalendis Septembris, trigesima est, et exstinguuntur illic, luna ipsius est. Illa autem luna quae mutatur primo, quarto Nonarum Septembris, et finitur trigesima, in Kalendis Octobris embolismus est. Et illa quae incipit primo, sexto Nonarum Octobris, et finitur trigesimo nono, in tertio Kalendarum Novembris luna [Col. 0821B] Octobris est, in Kalendis Novembris et Decembris, fit luna secunda. In Kalendis Januarii quarta, sicut ordo est.

In tertio anno embolismi, hoc est, in ogdoade ultima, sunt epactae decem septem, luna vero in Kalendis Septembris et Octobris vigesima secunda, in Kalendis Novembris et Decembris viginti quatuor. In Kalendis Januarii vigesima sexta, in Kalendis Martii viginti sex, in Kalendis Aprilis et Maii viginti septem, in Kalendis Junii et Julii, viginti novem, in Kalendis Augusti, et in Kalendis septembris tertia. Cur facis unam aetatem lunae in Kalendis Aprilis et Maii? Quia nusquam sic in calculo reperitur. Ideo quippe quia luna quae secundo Nonarum Martii incipit primo, et vigesima sexta est in Kalendis Aprilis, in quarto Nonarum Aprilis vigesima octava, in secundo Nonarum Aprilis, trigesimus embolismus est, et exstinguitur; et illa quae initiatur, primo in nono Aprilis ipsa est Paschalis, et evenit decima quarta in decimo quarto Kalendas Maii, et terminatur vigesima [Col. 0821C] nona in quinto Nonarum Maii, luna vero quae est prima in quarto Nonarum Maii, et finitur trigesima in quarto Nonarum Julii, luna Maii est. Luna enim quae initiatur in quarto Nonarum Junii, finiturque vigesima nono Kalendarum Julii, luna Junii est. Luna quae incipit primo, sexto Nonarum Julii, terminaturque trigesima, secundo Kalend. Augusti luna Julii est, postea autem fit luna ratio Kalendarum Augusti primo, in Kalendis Septembris a quarto, sicut ordo est. Nam si non fuisset unam aetatem lunae in April. Kal. et Maii, evenisset tibi illud in termino paschali, quod est decimo quinto Kal. Maii, non decimo quarto, sed quindecimo, et fuisset error in Pascha, sive in aetatibus lunae.

In primo igitur anno embolismi, hoc est, in hendecade, sunt epactae viginti, et idcirco est luna in Kalendis Septembris et Octobris, vigesima quinta, in Kalendis Novembris et Decembris vigesima septima, in Kalendis Januariis vigesima nona, in quarto Nonarum [Col. 0821D] trigesima, quae est Januarii; illa autem secunda luna, quae quarto Nonarum Januarii incipit primo, et exstinguitur trigesimo Kalendarum Februarii, embolismus est; illa vero luna, quae quarto Nonarum Februarii incipit primo, et finitur sexto Nonarum Martii, vigesima nona luna Februarii est. Et si bissextus fuerit ipso anno, tunc ipsa luna Februarii trigesima computatur, sicut et in aliis bissextilibus annis. Porro luna quae quinto Nonarum ipsius mensis incipit primo, et finitur trigesima in Kalendis Aprilis, luna Martii est; illa autem luna quae quarto Nonarum Aprilis incipit primo, et finitur vigesima nona, secundo Kalendis Maii, luna Aprilis est. Quae autem in Kalendis evenit, prima luna ipsius [Col. 0822A] est. Caeteri vero ordinem suum sequuntur. In ipso autem embolismo, anno secundo in hendecade sunt epactae viginti tres, luna vero in Kalendis Septembris et Octobris vigesima octava, in Kalendis Novembris et Decembris trigesima: illa autem luna quae in Kalendis Novembris trigesima terminatur, luna ipsius est, et illa quae quarto Nonarum Novembris incipit primo, et in Kalendis Decembris trigesima terminatur, embolismus est. Quae vero prima quarto Nonarum Decembris, in Kalendis Januarii fit luna secunda, in Kalendis Februarii tertia: caeterae deinceps ordinem suum sequuntur. In ipso autem tertio embolismico anno, hoc est, in hendecade, sunt epactae viginti sex. Nullatenus tamen embolismum per ipsas epactas reperies, nisi ad epactas anni communis superioris revertaris. Nam in anno praeterito communi, fuerunt epactae quindecim. Ideo autem luna in Kalendis Augusti est vigesimo nono, ibique terminatur, quia luna ipsius est; illa vero quae quarto [Col. 0822B] Nonarum Augusti inchoatur primo, finiturque trigesima secunda Kalendarum Septembris, embolismus est; in Kalendis Septembris et Octobris per epactas viginti sex fit luna prima, caeterae vero ordinem subsequuntur. Sunt namque epactae in ultimo embolismo hendecadis octodecim; in Kalendis Septembris et Octobris, luna vigesima tertia; in Kalendis Decembris et Novembris, vigesima quinta; in Kalendis Januarii, vigesima septima; in Kalendis Februarii, vigesima octava; in Kalendis Martii, vigesima septima; in Kalendis Aprilis et Maii, vigesima octava; in Kalendis Junii, trigesima; in Kalendis Julii, prima; in Kalendis Augusti tertia, propter saltum lunae; in Kalendis Septembris, quinta. Ideo autem facimus unam aetatem lunae in Kalendis Aprilis et Maii, quia luna quae tertio Nonarum Martii incipit primo, et in Kalendis Aprilis est vigesima octava, in quarto Nonarum Aprilis, vigesima nona, in tertio Nonarum trigesimus embolismus est. Illa enim luna quae secundo Nonarum Aprilis initiatur primo, et extenditur usque [Col. 0822C] in sextum Nonarum Maii, vigesima nona luna Aprilis est, paschalis etenim est, et evenit decima quarta in quindecimum Kalendarum Maii; et nisi ita fecisset, evenisset ter in termino paschali luna decima quinta, et fuisset error in Pascha et in aetatibus lunae. Luna vero quae inchoatur in quinto Nonarum Maii, et finitur trigesima in Kalendis Junii, luna Maii est, Junii quoque luna, tertio Nonarum ipsius initium sumit, finiturque secundo Kalendarum Julii vigesima nona. Quae ergo tertio Kalendarum Julii est prima, et exstinguitur vigesima nona, luna Julii est. Et quamvis tertio Kalendarum Augusti trigesima terminari debuisset, unum diem amittit propter saltum rationum, et computatur luna Augusti tertia, in Kalendis ipsius, cum hanc ratione argumenti secundam existere doceat, quae etiam vigesima nona sexto Kalendarum Septembris finitur. Et caeterae ordinem suum sequuntur, Martius quinto, Aprilis primo, Maius tertio, Junius sexto, Julius primo, Augustus [Col. 0822D] quarto, September septimo, October secundo, November quinto, December septimo, Januarius tertio, Februarius septimo, September quinto, October quinto, November septimo, December sexto, Januarius nono, Februarius decimo, Martius nono, Aprilis decimo, Maius undecimo, Junius duodecimo, Julius decimo tertio, Augustus decimo quarto. Vigesimo sexto, decimo quinto, trigesimo quarto, vigesimo tertio, duodecimo, trigesimo primo, vigesimo, trigesimo quinto, quarto, vigesimo octavo, decimo septimo, trigesimo sexto, trigesimo quinto, trigesimo quarto, trigesimo tertio, trigesimo secundo, trigesimo primo, trigesimo, decimo quinto, quarto, trigesimo octavo. Ad terminum Septuagesimae, a septimo [Col. 0823A] Idus Januarii numera; ad terminum Quadragesimae a quinto Kalendarum Februarii numera; ad terminum Paschae, a quinto Idus Martis numera; ad [Col. 0824A] terminum Rogationum, a decimo septimo Kalendarum Maii, numera; ad terminum Pentecostes, a tertio Kalendarum Maii, numera.




[Col. 0823]
IN CIRCULOS BEATI CYRILLI ET DIONYSII ROMANI AC BEDAE STUDIOSI CUJUSDAM PRAEFATIO.

[Col. 0823B] Dionysius abbas genere Romanus, paschales circulos mira brevitate composuit, ut pote utriusque linguae peritia insignis. Quos quidem, ut ipse ait, ab anno ducentesimo quadragesimo octavo Diocletiani tyranni potius quam principis inchoavit. Sed Incarnationis dominicae magis quam ejusdem tyranni memoriam agere deliberans, quinque decennovenales circulos edidit, quibus annos Christi annotavit. Siquidem sanctus Cyrillus usque ad ipsius Dionysii tempora paschalem observantiam quinque decennovenalibus circulis comprehenderat. Quorum quintum praefatus Dionysius suis quinque anteposuit; ac sic incipiens ab anno dominicae Incarnationis, quingentis triginta duobus, in septingentis viginti duos, sua dispositione perduxit. Sed quoniam hi, exacti, redire in se nullo modo poterant, qui a sancto Cyrillo nonaginta quinque annis comprehensi fuerant, sicut nec illi quos eodem spatio temporum ipse ordinaverat (nunquam enim nisi finito anno magno solis [Col. 0823C] lunaeque computus totus ex integro, sine aliqua confusione reperitur, ut idem fatetur); idcirco praecipit ut, peractis sex annis, qui de quinto circulo beati Cyrilli tunc temporis supererant, eosdem sobrius lector non repetat, sed a suo primo, qui quingentis triginta duobus annis omni praetitulatur, ordiendum non ignoret. Cujus quinque decennovenalibus circulis, viginti tres alii adjecti magnum annum compleverunt, qui quingentis triginta duobus annis perficitur, viginti octo constans circulis decennovenalibus. Qui annus propterea per sua in se vestigia, sine ulla confusione revolvitur, quoniam circulus solaris viginti octo, et lunaris decem novem annis peragitur, qui cum eo tenore quo pariter coepti sunt, finiuntur. Magnus annus quingentorum triginta duorum annorum iteratur, ut paschalis ratio ad solem et lunam pertinens inerrato repetatur. Sicque fit ut dum in eo sunt viginti octo cycli decennovenales, sive lunares, sint etiam in ipso decem et novem cycli solares. Quorum solaris nono anno sui cycli etiam [Col. 0823D] in his circulis Dionysii incipit, et in octavo desinit. Decemnovenalis vero manifestus in ipsis totam lunae rationem regit. Quapropter decies novies viginti octo, seu vicies octies novemdecim multiplicati, in quingentos triginta duos certum est procul dubio exundari. Quo numero annorum conficitur (ut dictum est) magnus annus, qui paschalis dicitur. Nam et in epactis, et in concurrentibus, sive cyclis decennovenali, vel lunari, necnon termino paschali ac Dominica Paschae cum luna ipsius diei, qualis fuit quingentesimus trigesimus secundus dominicae Incarnationis annus, talis erit millesimus sexagesimus quartus: qualisque fuit ipsius incarnati Verbi annus primus, et ab eo quingentesimus tricesimus tertius, talis erit etiam millesimus sexcentesimus decimus quintus, et deinceps pari ordine usque ad finem triplici annorum Domini serie ubique hanc concordiam servante, quarum prima omnino praeteriit, secunda, ac si secundus annus magnus, adhuc imminet; de [Col. 0824B] tertia quantum futurum sit (quam tamen adhibui) in his circulis, Deus solus novit. Cum haec ita sint, quaeritur de anno dominicae passionis, qui, a Nativitate tricesimus quartus, terminum Paschae, decimam quartam, scilicet, lunam (qua Deus ad immolandum traditur), facit occurrere per concurrentes et regulares ejusdem lineae, licet catholica fides habeat, post peractam coenam feriae quintae traditum, et decima quinta luna feriae sextae crucifixum. In cujus quaestionis obscuritate Dominus Beda plurimum observatus, nihil lucis infudit, nisi tantum quod Evangeliorum fidem hujus viri auctoritati praetulit, qui beatum Theophilum quodammodo videtur secutus, qui ait Dominum undecimo Kalendarum Aprilium traditum, licet unum adjiciat praedictus vir, et duodecimo Kalendarum Aprilium, et decimam quartam lunam tunc fuisse scribit. Qui etiam in eo ab omnibus ecclesiasticis doctoribus discrepat, quod Dominum decima nona luna crucifixum demonstrat. Nam Theophilus, [Col. 0824C] sicut et alii, decima quinta luna crucifixum astruit, dum octavo Kalend. April. refert eum resurrexisse a mortuis, post multa quae tractaverat cum suis coepiscopis de origine mundi. Igitur tanti viri hoc unum peccatum ita indulserunt posteri, ut eum sequantur in omnibus Ecclesiis. Sed mihi aliud occurrit, quod non debeo oblivioni tradere. Anno ab Incarnatione Domini 529, imperante Justino imperatore, sanctissimus monachorum Pater Benedictus, in Italia virtutibus claruit, ut testatur Victor Capuanensis episcopus, seu Paulus Cassiniensis monachus, hujusque Dionysii contemporalis exstitit; qui, videlicet, Benedictus Pater, Sabbato sancto Paschae ex hac vita migravit XII Kalend. Aprilium, sicut legitur in gestis veracissimis. [a 1Kb] Requisitus talis annus in circulis saepius nominandi Dionysii, in quo Sabbatum sanctum contingat praedictis Kalendis, tertio in toto anno magno inveniri poterit; in tribus, scilicet, tantum decemnovenalibus cyclis, id est, 4, 22 et 27. Sed dum Benedictus Pater, post annum Domini [Col. 0824D] 529, Cassini miraculis vivens coruscavit, constat quod nec 22, nec 27, cycli ex hoc mundo decessit. Qui vero vitae ejus mirabilis relator papa Gregorius anno ab Incarnatione Domini 605 obiit, certum est quod nec quarto cycli ex hujus vitae aerumnis moriens transiit. Quippe ejus monasterium a Longobardis eo mortuo jam fuerat pervasum. Quare nisi summa fides gestorum esset, praelibatus cyclus de utriusque, Domini, scilicet, ac servi, transitu calumniam induceret. Qua calumnia impulsus discutere coepi quid faceret controversia hujus modi, et primum de annis Domini ad chronicorum dicta me contuli. Eusebii maxime Caesariensis, et Hieronymi divinae legis interpretis, ut quot anni essent ab Incarnatione Christi usque ad imperium Diocletiani comprehenderem, quoniam inde usque ad primum annum cyclorum Dionysii CCXLVIII deprehendissem. Instans ergo diutius, ab unius nativitate usque ad alterius principatum, comperi spatium CCLXXXVI [Col. 0825A] annorum, vet CCLXXXVII, quoniam Christus natus est tertio anno CXCIV Olympiadis, et Diocletianus imperium usurpavit secundo anno ducentesimae sexagesimae sextae rursus Olympiadis. Cum ergo Olympiades LXXI in medio transierint, ex quibus CCLXXXIV fiunt, ex duabus extremis Olympiadibus duo, sive tres anni colliguntur. Assumpti vero in unum, ab Incarnatione Domini omnes pariter usque ad primum cyclorum Dionysii, qui fuerunt ante vel post principatum Diocletiani, fiunt collecti undique DXXXIV, vel magis DXXXV. Haec dicens non praejudico, nec damno aliorum sententias, sed ex authenticis libris quod verum est investigans, cui juxta fidem Niceni concilii assero quod nullus annus alicujus cycli decemnovenalis Dominicae passioni ac resurrectioni competit, nisi tredecim habens decimam quartam lunam octavo Kalendarum Aprilium. Annus quoque talis qualis quaeritur, in transitu Patris Benedicti, nunquam evenit, nisi decimo sexto anno ejusdem cycli habente decimam quartam lunam, [Col. 0825B] duodecimo Kalendarum Aprilium. Ut vero ille terminus feriae quintae contingat, concurrentes quinque regularibus septem coeunt; et ut iste Sabbato sancto eveniat, concurrentes tres cum regularibus quatuor produnt. Transierunt autem a passione Domini usque ad transitum sancti Patris Benedicti CCCCXCVII anni. Quibus divisis per triginta, et tricesima parte geminata, ad notitiam venit quod praeter tertium nullus concurrens esse poterit anno CCCCXCVII a passione Domini. Quam divisionis regulam, qui plenius nosse desiderat, LV capitulum Domini Bedae de reditu concurrentium legat, quod idem sanctus presbyter in circulorum suorum adjectione debuit advertere, unde potuisset alterius negligentiam cavere. Quam [Col. 0826A] et si tetigit, solvendam posterioribus relinquit, qui nil calculi eum putant latere, et ob hoc tanti faciunt ejus auctoritatem tot labentibus annis servatam, ut vix corrigi possit pluribus obnitentibus causis. Nos tamen omnibus his XXVIII decemnovenalibus cyclis duos subjecimus, ut quod Dionysium facere debuisse diximus, ejus lectoris diligentiae manifestemus. His enim inspectis, de reliquis per totum annum magnum peritus calculator non dubitabit, si tamen saltem dubitare placuerit. Sciendum denique quod in his circulis Dionysii, anni Domini sua serie prodeunt, et XV annis evolutis, indictione redeunt, nec ad solem nec ad lunam pertinentes, et idcirco, finito anno, non eo modo quo coeptae sunt redeuntes.


Joannes Noviomagus lectoris studioso, S. P.

Scripsit Beda annorum qui sunt a Christo nato, usque 1595, circulos decemnovenales LXXXIV, seu (si mavis, et quod idem est) XXVIII ter geminatos, qui partim temporum injuria et descriptorum inscitia [Col. 0826B] depravati sunt, partim etiam interierunt, eos quantum potuimus alibi reposuimus, alibi emendavimus ut essent integri usque ad 1595. Posterior aetas ubi horum annorum fuerit terminus adjiciet plura. Sciendum tamen est posse hos LXXXIV circulos redigit in XXVIII quorum quisque circulus constare triplici serie annorum, nam DXXXI quoque anno redeunt omnia eadem. Constant enim magnus circulus totidem annis, quibus exactis, propter solis et lunae cursum, necesse est omnia redire, quae sunt circulis decemnovenalibus eodem ordine et modo, exceptis indictionibus et litteris Dominicae diei. Vale et nostram operam boni consulito.




[Col. 0825]
SEQUUNTUR BEDAE PRESBYTERI DECEMNOVENALES CIRCULI Una cum his quos scripsit Dionysius Romanus, cognomento Exiguus, et beatus Cyrillus usque ad millesimum quingentesimum nonagesimum quintum annum salutis, quibus continentur tres circuli magni. (S)





Circulus primus, secundum Dionysium Romanum.
[Table: 3Kb]




Circulus secundus, secundum eumdem Dionysium.
[Table: 3Kb]




Circulus tertius, secundum eumdem Dionysium.
[Table: 3Kb]




Circulus quartus, secundum eumdem Dionysium,
[Table: 3Kb]




Circulus quintus, secundum eumdem Dionysium.
[Table: 3Kb]




Circulus sextus, secundum eumdem Dionysium.
[Table: 3Kb]




Circulus septimus, secundum eumdem Dionysium.
[Table: 3Kb]




Circulus octavus, secundum eumdem Dionysium.
[Table: 3Kb]




Circulus nonus, secundum eumdem Dionysium.
[Col. 0829A] [Table: 3Kb]




Circulus decimus, secundum eumdem Dionysium.
[Table: 3Kb]




Circulus undecimus, secundum eumdem Dionysium.
[Table: 3Kb]




Circulus duodecimus, secundum eumdem Dionysium.
[Table: 3Kb]




Circulus decimus tertius, secundum eumdem Dionysium.
[Table: 3Kb]




Circulus decimus quartus, secundum eumdem Dionysium.
[Table: 3Kb]




Circulus decimus quintus, secundum eumdem Dionysium.
[Table: 3Kb]




Circulus decimus sextus, secundum eumdem Dionysium.
[Table: 3Kb]




Circulus decimus septimus, secundum eumdem Dionysium.
[Table: 3Kb]




Circulus decimus octavus, secundum eumdem Dionysium.
[Table: 3Kb]




Circulus decimus nonus, secundum eumdem Dionysium.
[Table: 3Kb]




Circulus vigesimus, secundum eumdem Dionysium
[Table: 3Kb]




Circulus vigesimus primus, secundum eumdem Dionysium.
[Table: 3Kb]




Circulus vigesimus secundus, secundum eumdem Dionysium.
[Table: 3Kb]




Circulus vigesimus tertius, secundum eumdem Dionysium.
[Table: 3Kb]




Circulus vigesimus quartus, secundum eumdem Dionysium.
[Table: 3Kb]




Circulus vigesimus quintus, secundum eumdem Dionysium.
[Table: 3Kb]




Circulus vigesimus sextus, secundum eumdem Dionysium.
[Table: 3Kb]




Circulus vigesimus septimus, secundum eumdem Dionysium.
[Table: 3Kb]




Circulus vigesimus octavus, secundum eumdem Dionysium.
[Table: 3Kb]




Circulus vigesimus nonus, secundum eumdem Dionysium.
[Table: 3Kb]




Circulus trigesimus, secundum eumdem Dionysium.
[Table: 3Kb]




Circulus trigesimus primus, secundum eumdem Dionysium.
[Table: 3Kb]




Circulus trigesimus secundus, secundum eumdem Dionysium.
[Table: 3Kb]




Circulus trigesimus tertius, secundum eumdem Dionysium.
[Table: 3Kb]




Circulus trigesimus quartus, secundum eumdem Dionysium.
[Table: 3Kb]




Circulus trigesimus quintus, secundum eumdem Dionysium.
[Table: 3Kb]




Circulus trigesimus sextus, secundum eumdem Dionysium.
[Table: 3Kb]




Circulus trigesimus septimus, secundum eumdem Dionysium.
[Table: 3Kb]




Circulus trigesimus octavus, secundum eumdem Dionysium.
[Table: 3Kb]




Circulus trigesimus nonus, secundum eumdem Dionysium.
[Table: 3Kb]




Circulus quadragesimus, secundum eumdem Dionysium.
[Table: 3Kb]




Circulus quadragesimus primus, secundum eumdem Dionysium.
[Table: 3Kb]




Circulus quadragesimus secundus, secundum eumdem Dionysium.
[Table: 3Kb]




Circulus quadragesimus tertius, secundum eumdem Dionysium.
[Table: 3Kb]




Circulus quadragesimus quartus, secundum eumdem Dionysium.
[Table: 3Kb]




Circulus quadragesimus quintus, secundum eumdem Dionysium.
[Table: 3Kb]




Circulus quadragesimus sextus, secundum eumdem Dionysium.
[Table: 3Kb]




Circulus quadragesimus septimus, secundum eumdem Dionysium.
[Table: 3Kb]




Circulus quadragesimus octavus, secundum eumdem Dionysium.
[Table: 3Kb]




Circulus quadragesimus nonus, secundum eumdem Dionysium.
[Table: 3Kb]




Circulus Quinquagesimus, secundum eumdem Dionysium.
[Table: 3Kb]




Circulus quinquagesimus primus, secundum eumdem Dionysium.
[Table: 3Kb]




Circulus quinquagesimus secundus, secundum eumdem Dionysium.
[Table: 3Kb]




Circulus quinquagesimus tertius, secundum eumdem Dionysium.
[Table: 3Kb]




Circulus quinquagesimus quartus, secundum eumdem Dionysium.
[Table: 3Kb]




Circulus quinquagesimus quintus, secundum eumdem Dionysium.
[Table: 3Kb]




Circulus quinquagesimus sextus, secundum eumdem Dionysium.
[Table: 3Kb]




Circulus quinquagesimus septimus, secundum eumdem Dionysium.
[Table: 3Kb]




Circulus quinquagesimus octavus, secundum eumdem Dionysium.
[Table: 3Kb]




Circulus quinquagesimus nonus, secundum eumdem Dionysium.
[Table: 3Kb]




Circulus sexagesimus, secundum eumdem Dionysium.
[Table: 3Kb]




Circulus sexagesimus primus, secundum eumdem Dionysium.
[Table: 3Kb]




Circulus sexagesimus secundus, secundum eumdem Dionysium.
[Table: 3Kb]




Circulus sexagesimus tertius, secundum eumdem Dionysium.
[Table: 3Kb]




Circulus sexagesimus quartus, secundum eumdem Dionysium.
[Table: 3Kb]




Circulus sexagesimus quintus, secundum eumdem Dionysium.
[Table: 3Kb]




Circulus sexagesimus sextus, secundum eumdem Dionysium.
[Table: 3Kb]




Circulus sexagesimus septimus, secundum eumdem Dionysium.
[Table: 3Kb]




Circulus sexagesimus octavus, secundum eumdem Dionysium.
[Table: 3Kb]




Circulus sexagesimus nonus, secundum eumdem Dionysium.
[Table: 3Kb]




Circulus septuagesimus, secundum eumdem Dionysium.
[Table: 3Kb]




Circulus septuagesimus primus, secundum eumdem Dionysium.
[Table: 3Kb]




Circulus septuagesimus secundus, secundum eumdem Dionysium.
[Table: 3Kb]




Circulus septuagesimus tertius, secundum eumdem Dionysium.
[Table: 3Kb]




Circulus septuagesimus quartus, secundum eumdem Dionysium.
[Table: 3Kb]




Circulus septuagesimus quintus, secundum eumdem Dionysium.
[Table: 3Kb]




Circulus septuagesimus sextus, secundum eumdem Dionysium.
[Table: 3Kb]




Circulus septuagesimus septimus, secundum eumdem Dionysium.
[Table: 3Kb]




Circulus septuagesimus octavus, secundum eumdem Dionysium.
[Table: 3Kb]




Circulus septuagesimus nonus, secundum eumdem Dionysium.
[Table: 3Kb]




Circulus octogesimus, secundum eumdem Dionysium.
[Table: 3Kb]




Circulus octogesimus primus, secundum eumdem Dionysium.
[Table: 3Kb]




Circulus octogesimus secundus, secundum eumdem Dionysium.
[Table: 3Kb]




Circulus octogesimus tertius, secundum eumdem Dionysium.
[Table: 3Kb]




Circulus octogesimus quartus, secundum eumdem Dionysium.
[Table: 3Kb]




Circulus octogesimus quintus, secundum eumdem Dionysium.
[Table: 3Kb]




Circulus octogesimus sextus, secundum eumdem Dionysium.
[Table: 3Kb]




Primus circulus Dionysii Rom. secundum ordinem annorum Domini, talis esse debuit.
[Table: 3Kb]




Secundus cyclus Dionysii talis esse debuit, secundum ordinem annorum Domini.
[Table: 3Kb]




Cyrilli episcopi Alexandrini primus cyclus decemnovennalis.
[Table: 3Kb]




Secundus cyclus decemnovennalis D. Cyrilli episcopi Alexandrini.
[Table: 3Kb]




Annus primus.
[Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb] [Table: 2Kb]

Et hic est postremus decemnovennalis annus.


FINIS.




[Col. 0857]
[DE CYCLO PASCHALI.]



BEDAE PRESBYTERI DE CYCLO PASCHALI, PRAEFATIO.

[Col. 0857D] Cyclus idem paschalis octo est lineis communitus. Primus ordo continet annos ab Incarnatione Domini, unius, singulis annis, augmento crescentes. Secundus indictiones Romanorum, quae in se semper 15 annorum cursu revolvuntur. Tertius, epactas 11 lunares, quae per singulos annos solares ad cursum lunae succrescunt, et ad lunam Kalendarum quaerendam semper adjiciuntur, positae XI Kalend. Aprilis. Quartus, concurrentes septimana dies, quae positae IX Kalend. Aprilis propter dispendium bissexti, necessario [Col. 0858D] 28, annis implentur. Quarum ratio cogit cyclos decemnovales 28 describi, ut singuli concurrentes singulos cyclos inchoent, totaque summa paschalis calculi 532, annis explicetur. Quintus, cyclum lunarem quem tribus annis decemnovennalis praecedit 19 annis, etiam ipse comprehensus. Sextus, 14 lunam, qua veteres pascha faciebant, quae a XII Kalend. Aprilis, usque in XIV, Kalendas Maias vario dis ursu vagantes tempus, incensionis a VII Idus Martii, usque in Nona Aprilis accipiunt A 14 autem luna, usque ad 14 ann. [Col. 0859A] sequentis, dies sunt 354, si communis annus est; si embolismus, 384. Septimo, dies Dominici Paschae reperiuntur, ab XI Kalen. Aprilis usque in VII Kalend. Maias, ob rationem embolismorum licenter extenti. Ultimo, luna festi paschalis, a 15 usque 21, propter diem Dominicum, variata. Adimit enim saltus noctem, addit vero aetatem, quae per omnem cyclum adolevit. Sed in hoc nox adimitur, quod ante luna deficit quam putatur. Naturaliter vero nox ipsa perseverat, quae nox initium est futuri anni, et cycli incipientis exordium, propter quod idem ultimus annus epactas 18 tunc retinens, primo anno non 11, ut in caeteris annis fieri solet, sed 12 dies [Col. 0860A] accommodat; et quia 30, dierum fine revolvuntur, nulla 0, epacta in principio cycli ponitur.



CARMEN DE EADEM RE.


Linea Christe tuos prima est, quae cominet annos,
Atque secunda tenet cycli quae indictio constat.
Servabit numeros epactis tertia certos.
Quarta dies numerat septem bissextilis anni.
Quinta tibi cyclos lunaris computat anni.
Jam quartas decimas designat sextaque lunas.
Septima nam Paschae ostendit tempusque diemque
Aetatem lunae monstrat novissimus ordo.



BEDAE PRESBYTERI CIRCULI AD DEPREHENDENDAS CUJUSQUE ANNI LUNAS PASCHALES, AB ANNO 1 USQUE IN ANNUM CHRISTI 1595.
[Col. 0859] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb] [Table: 4Kb]

[Col. 0877] FINIS.




[Col. 0877]
CANONES LUNARIUM DECEMNOVENNALIUM CIRCULORUM.

[Col. 0877] Si nosse vis quotus sit annus secundum Graecos duntaxat, multiplica 15 per 418, fiunt 6270. Adde indictiones anni cujus volueris, quae praesentis anni 2 esse comprobatur, et fiunt 6276.

Si nosse vis indictionem quota sit, sume annos ab Adam quos habueris, et eos partire per 15, quot remanent, tanta est indictio; si nihil remanet, 15 est.

Si nosse vis quotus sit circulus solis, sume jam dictos annos, et eos partire per 28, et quot remanent, tantus est circulus solis.

Si vis scire quid sit concurrens, sume circulum solarem, qui nunc 28 esse comprobatur, et quartam ejusdem numeri ipsi adjicias, partire per septem, et quot remanent, tantus est concurrens in IX Kalendarum Aprilium.

[Col. 0878] Si nosse vis quotus sit circulus lunae, sume annos ab Adam, et hos partire per 19, et quot remanent, totus est circulus.

Si vis scire quota est epacta, sume annos decemnovennales quot fuerint, et de ipsis subtrahe semper unum, et illos alios multiplica per 11, et postea partire per 30, et quot remanent, tota est epacta.

Si nosse vis quotus sit annus ab Incarnatione Domini nostri Jesu Christi, scito quot fuerint ordines indictionum, ut puta quinto anno Tiberii principis 46; hos per 15 multiplica, fiunt 690. Adde regulares 12, quia quarta indictione secundum Dionysium Dominus natus est, et indictione anni cui volueris, ut puta in praesenti, una fiunt 703. Isti sunt anni Nativitatis Domini.

[Col. 0879A] Si vis quota sit indictio scire, sume annos ab Incarnatione Domini, id est, 775. His semper adjice 3, fiunt 778. Hos partire per 15, remanent 13. Tertia decima est indictio anni praesentis; si nihil remanet, 15 est.

Si nosse vis quotus sit circulus lunae, sume annos Domini, ut puta 774; et subtrahe semper duo, et remanent 762. Hos partire per 10 et 9, remanent duo, secundus circulus lunae decemnovennalis est; quoties nihil remanet, 19 est.

Si vis scire quotae sint epactae, computa a primo anno decemnovennali, usque in diem quem volueris, ut puta in quintum annum. Dimitte semper 1, remanent 4. Multiplica per 4 annos 11, annuas epactas, et facies quater undecim, 44. 14 est epacta in [Col. 0879B] secundo circulo decemnovennalis. Ita per omnes 10 et 9 annos sub hac breviatione computabis.

Si nosse vis adjectiones, id est, concurrentes septimanae dies, sume annos ab Incarnatione Domini quot fuerint, ut puta 764 per indictionem secundam, et annorum qui fuerint quartam partem semper ipsis adde, id est, nunc 190 et 1. Fiunt simul 955. His adde regulares 4, et fiunt 959. Hos partire per 7, remanent 7. Septem sunt epactae solis, id est, concurrentes septimanae dies, per superscriptas indictiones 2.

Si vis scire quotus sit annus cycli 10 et 9 annorum, sume annos Domini quot fuerint, ut puta 764, et unum semper adjice, et fiunt 765. Hos partire [Col. 0879C] per 10 et 9, remanent 5. Quintus est annus cycli decemnovennalis; quod si nihil remanserit, 19 est.

Si nosse vis quota sit indictio, sume annum Domini, et adjice 3. Partire per 15, et quod remanet, ipsa est indictio anni praesentis.

Si vis scire quotae sint epactae lunares, partire annos Domini per 10 et 9, et quod remanet multiplica per 11. Item partire per 30, et remanent epactae.

Si nosse vis concurrentes septimanae dies, sume annum Domini, et eorumdem annorum qui fuerint quartum semper adjice super annum Domini. His quoque 4 adde, quia quinque concurrentes fuerunt Nativitatis Domini: hos partire per 7, et remanent epactae solis.

[Col. 0879D] Si vis scire quotus sit annus circuli decemnovennalis, sume annum Domini, et unum addens, quia secundo ejusdem anno natus est, partire per 10 et 9, et quod remanserit, ipse est annus circuli decemnovennalis.

Si nosse vis quotus cyclus lunaris est, sume annos Domini et unum, divide per 9, et quod remanserit, ipse est annus circuli lunaris.

Si vis scire bissextilem annum, partire annum Domini per 4, quantum remanserit, tot anni sunt a bissexto.

Si nosse vis quot punctos unaquaeque luna in die luceat secundum Romanos, sume dies a Januario, ut puta in Non. Martii 66. Vide quotus sit cyclus lunae, ut puta 6. Multiplica ipsum circulum lunae quinquies, [Col. 0880A] fiunt 75. Adde ad dies 200. Januarii, fiunt 115. De 60 bis 120. Remanent 6. Ipsi sunt puncti lunae ipsius quod luxerit, id est, hora et punctus horae secundae.

Si ipsam lunam vis invenire, memento quod habueris in summa, antequam per 40 partieris, et quoties deduxisti 40, tot asses adjicias ad summam eamdem, et iterum multiplica tuum circulum lunae sexies, junges ad summam, deinde per 30, et lunam ejusdem diei invenies.

Si vis scire initium quadragesimae quando annus communis est, require a pascha usque in Idus Apriles, quot dies ibidem inveneris, totidem computa dies a Kalend. Mart. retro, hoc erit initium Quadragesimae. Quando vero embolismalis annus fuerit, [Col. 0880B] computa a pridie Iduum April. usque in Pascha, et quot dies ibidem habueris, totidem dies require a Kalend. Mart. ante, et hoc erit initium Quadragesimae. Et hoc nolo te fallere, quia communibus annis Pascha semper ante pridie Idus Aprilis habetur. Embolismus semper antea extenditur.

Si vis scire quota sit epacta anno quo volueris, computa quota sit luna in XI Kalend. Aprilis, et ipsa luna erit epacta. Verbi gratia: si luna fuerit 9, in XI Kalend. April. ipsa erit epacta, vel quo numero lunam inveneris, ipsum numerum epacta habebit. In quali autem articulo vel junctura in eodem anno epactam habueris, in ipso terminum paschalem et cyclum lunae ibidem tenebis.

Si vis scire quota sit luna in initio Quadragesimae, [Col. 0880C] computa in quo volueris anno, in quota feria evenerit terminus paschalis, et in ipsa feria incipe, et computa a secunda luna per singulas ferias, usque in Dominicam, et quodammodo ibi lunam inveneris, sic erit initio Quadragesimae. Similiter et in Rogationes lunam computa, in ipsa feria a 21 usque in secunda feria post Dominicam, et quomodo ibi inveneris, ita erit luna Rogationis. Si in XI Kalend. April. fuerit luna 15, seu 14, aut 13, vel minus, in ipsa lunatione poteris Pascha celebrare. Sin autem in XI Kalend. April. fuerit a 16, aut 17, vel amplius, in ipsa lunatione, nullo modo poteris pascha celebrare, nisi peracta ipsa lunatione, et alia subsequente pascha in illa lunatione sine ulla ambiguitate poteris celebrare. Si vero in VIII Idus Martii fuerit nata luna, [Col. 0880D] aut post VII Idus Mart. usque in Nonas April., in ipsa lunatione pascha nullo modo celebrabis.

Si vis scire quota sit luna initio Quadragesimae, sume lunam Paschae anni cujus volueris, et tolle inde semper 12, et quot remanent, tota luna erit initio Quadragesimae, Verbi gratia: Si 15 erit luna Paschae, tolle inde 12, remanent 5. Tertia erit luna in initio Quadragesimae

Si vis scire quando bissextus sit, sume annum Domini, ut est annus praesens 688. Hos partire per 4. Si nihil remanserit, bissextus est. Si autem 1, aut 3, aut 2 remanserint, bissextus non est. Et ne tibi forsitan aliqua caligo erroris occurrat per omnem computum quem ducis, si nihil superfuerit, [Col. 0881A] scias eumdem computum esse, per quem ducis, ut puta si per 10 et 9 ducis, et nihil superfuerit, scias 10 et 9 esse; si per 15, 15; si per 7, 7.

Quaerenda est nativitas lunae 14 a VIII Idus Mart. usque in Nonas April., quae primi mensis novorum initium ostendit, a XII Kalend. April. usque ad XIV Kalend. Maii, in quacunque die luna 14 occurrerit, ipsa te ad celebrationem sancti Paschae perducet. Si vero 14 luna ante XII Kalend. April. occurrit, hoc est, aut XIII Kalend. April., aut XIV, aut XV, Kalend. April., scito quoniam paschalis luna non est: sed cum eamdem lunam 30 produxeris, alia die nata fuerit, in ipsa caute sanctum Pascha celebrabis. Similiter cautus esto, ut XIV Kalend. Maii luna 14 non transcendat, aut ad XIII Kalend. Maii, aut ad [Col. 0881B] XV Kalend. Maii. Nam incipies in magnum deduci errorem. Christianorum vero pascha ab XI Kalend. April. usque in VII Kalend. Maii, quocunque die Dominico luna occurrerit, sanctum Pascha modis omnibus celebrabis. Quod ante XI Kalend. April. etiam si luna occurrerit, vel post VII Kalend. Maii, Pascha nullatenus celebrabis.

Tribus ergo locis bissextus intercallatur. Primo VI Idus Februar.; secundo ubi frequentissime ponitur VI Kalend. Mart.; tertio Nonas Mart.

[Col. 0882A] Cyclus Graece, circulus Latine, ogdoas 8 anni, hendicas 11 sunt. Hen Graece, 1 Latine, decas 10. Computus est a Natali Domini usque ad Natalem, id est, lunae cyclus. Item alius computus est a Pascha usque ad Pascha, ubi prima luna erit in Januario anno praesenti. Ibi iterum in secundo, in eodem loco erit luna 11. Communis annus qui 12 lunationes habet. Embolismus qui 13 lunationes habet. Decemnovennalis, ex corruptis compositus est, ex 10 et 9, et annalis. Bissextus in uno mense 20 momenta; in duobus horam; in anno sex horas; et ideo bissextus dicitur, quia bis Kalend. Mart. habet. Saltus lunaris crescit singulis annis horam et 10 momenta, et dimidium momenti, et 19 partem dimidii momenti. Ad complendum vero lunae saltum [Col. 0882B] annuatim (ut diximus) hora et punctus, et decima nona pars unius puncti accrescit. Non ergo eisdem articulis temporum vel coeli climatibus lunae celebratur accensio, sed semper aliquanto citius, quam praecedente mense, ut sit undenus anno 19, decimus transiliebatur dies. VIII Kalend. Julii, longissimus dies et brevissima nox totius anni, solstitium aestivale faciunt. VIII Kalend. Januar., longissima nox et brevissimus dies totius anni, solstitium hiemale faciunt.




[Col. 0881]
BEDAE PRESBYTERI DE MUNDI COELESTIS TERRESTRISQUE CONSTITUTIONE LIBER.

[Col. 0881C] Mundus iste sensibilis constat ex quatuor elementis, et eis totis, ita quod nulla pars illorum extra mundum relinquatur; ideoque mundo nihil aliunde accedit, nihil ab eo alias recedit. Dico autem mundum ex eis totis constare, ad differentiam humanorum, seu aliorum corporum, quae quia non totis constant elementis, aliquid illis accedit et recedit. Similiter arboribus, herbis succus quidam a terra radicibus additur, qui per omnes partes diffusus, et naturali quodam calore induratus, transit in robur. Cum autem accedit aliquid vel re, ab homine si hoc ordine proportionali fiat, integer homo manet; sin aliter, corrumpitur.



Humores.
[Col. 0881D]

Sunt enim quatuor humores in homine, qui imitantur diversa elementa, crescunt in diversis temporibus, regnant in diversis aetatibus. Sanguis imitatur aerem, crescit in vere, regnat in pueritia. Cholere imitatur ignem, crescit in aestate, regnat in adolescentia. Melancholia imitatur terram, crescit in autumno, regnat in maturitate. Phlegma imitatur aquam, crescit in hieme, regnat in senectute. Hi cum nec plus nec minus justo exuberant, viget homo. Quod autem aliquid homini accedit et recedit, haec naturalia perhibent instrumenta influxionis, scilicet, os et inferiora. Sunt praeterea subtilia quaedam foramina, quae poros vocamus, per quae ventus subintrans turgidam reddit faciem, qui per sudoris [Col. 0882C] effluxionem magis deprehenduntur. Nihil vero diximus mundum accidentaliter propter perfectam ejus compositionem, sed partium ejus recontextio, totius et redintegratio, secundum diversos auctores. Nam ignis spissatus transit in aerem, aer spissatus in aquam, aqua densatur in terram. Rursus per recontractionem terra diluitur in aquam, aqua tenuatur in aerem, aer transit in ignem. Elementa autem, quibus mundus constat, quilibet sibi locum capit, secundum sui naturam, ignis sui levitate supremum, terra gravitate infimum, huic aqua circumfunditur, his duobus aer. Supra firmamentum autem secundum divinos sunt supercoelestes aquae, supra quas [Col. 0882D] sunt spirituales coeli, in quibus angelicae virtutes continentur. Terra vero una ita se mediam locavit, ut aequaliter undique a firmamento distet, praeter exstantias montium et subsidentias vallium, transitque per meditullium ejus intellectualis linea de arctico polo ad antarcticum, quae et aeris circumfusione ita ligatur, ut nusquam deflectatur.



Forma terrae.

Nunc de forma terrae disseramus, quam Anaxagoras rotundam et planam in modum ancilis volebat. Alii exstantias extremarum partium, et gremium cavernosum in modum scutellae, ubi quidquid caderet, ibi vero recipi volebant. Sed secundum hos multa sequerentur inconvenientia, nam vicissitudines solis et lunae tunc omnibus aequaliter apparerent, et semper [Col. 0883A] haberent aequinoctium, quia omnes dimidietatem omnium parallelorum viderent, sicque nec noctes, nec dies abbreviarentur, omnibusque esset idem Oriens, idem Occidens et Meridies. Restat autem terram rotundam dici, et ob declivem positionem hominum diversis modis coeli partes intueri; nam declivi vere abscondunt. Hiemalis tropici unam partem videmus, et tres latent, aestivales tres videmus, et una latet; et quando sol in illis est, per tantum spatium eum videmus quantum ipsorum cyclorum nobis apparet. Habemus quoque diversos ortus, et occasus et meridies secundum firmamenti volutionem, et terrae globositatem. Nam cum est meridies Orientalibus, ortus est Meridionalibus; et cum occasus Orientalibus, ortus est Occidentalibus.



Zonae.
[Col. 0883B]

Terra quoque per zonas est divisa, quarum media perusta est solis frequentia, et aliorum planetarum, secundum hos qui etiam illis calorem attribuunt, duae extremae sine caloris beneficio, aliae duae, hinc calore, hinc frigore temperantur. Si latitudinis magnitudinem perpendere volueris, intellige a Septentrione circulum protendi in Austrum tam in inferiori hemisphaerio quam in superiori. Hunc autem per sexagenas divide et attribue vicinae frigidae sex, temperatae quinque, perustae octo, temperatae ulteriori quinque, frigidae sex. Ecce ea proportione qua se numeri isti habent adinvicem, eadem quoque se habent zonarum dimensiones.



Climata.

[Col. 0883C] Sciendum quod qui in medio perustae esset, talem haberet dispositionem, quod semper haberet aequinoctium; omnes enim parallelos videres dimidios, et in fine sui horizontis utrosque polos. Sed quanto magis Septentrioni accederet, tanto magis illi partes ejus elevarentur, et Austri deprimerentur, et hoc secundum diversa climata, id est, inclinationes. Sunt enim octo, secundum alios septem; sed qui octo volebant, quaedam tam perustae quam frigidarum asserebant. Frequentior autem usus octo volebat, tria vero sunt hujus habitabiles. Primum quod est inter Meroen et Syenem, in quo dies longissimus est tredecim horarum, brevissimus undecim, ubi duae horae faciunt differentiam. Inde etiam clima radiorum, ubi dies longissima est quindecim horarum, [Col. 0883D] brevissima octo; ibi differentiam sex horae faciunt. Ultimum clima nostrae habitationis dicitur Borestenicum, a Borestene lacu, monte, civitate Armeniae, ubi, secundum Bedam de Temporibus, longissimi dies sunt octodecim borarum, ubi sex; ibi differentiam septem horae faciunt. Si aliter ab astrologis dicitur, forsan aliter quoque climata disponunt. Si vero aliquis tantum procederet, qui polum supra verticem haberet, ille dimidium tantum zodiacum videret, et totum aequinoctiale parallelum, unde habet et per dimidium annum diem continuum, et per dimidium noctem continuam. Videndum quid in primo climate singulis mensibus de sex triens accrescit, et in aliis sex mensibus tantum decrescit. [Col. 0884A] In Rhodiorum climate singulis de sex integra hora accrescit, et in singulis aliis integra decrescit. In Borestenico singulis de sex duae horae, et in aliis totidem decrescit. Haec autem divisio climatum facta est secundum computistas, sed aliter etiam secundum philosophos, qui naturam ipsam perpendunt, ut in climate Rhodiorum compertum est. Nam in primo sex mensium duodecima pars accedit, id est, dimidia hora; in secundo, undecima; in tertio, quarta et dimidia; in quarto, quarta; in quinto, sexta; in sexto, duodecima.



Terraemotus.

Terra quoque movetur, quod terraemotum vocamus; unde dantur conjecturae. Terra ad imitationem arteriarum per quas spiritus discurrit in homine, [Col. 0884B] habet cavernas, foramina et tracones, per quae venti et flumina discurrunt. Nam flumina mare intrant omnia, nec tamen redundat, quia ad suos alveos per tracones redeunt. In cavernas et foramina etiam quidam venti intrant, unde dum quaeruntur erumpere, tanto ruunt impetu, ut terrae partes illis finitimae inde commoveantur. Alii dicunt quod terra sit concava in modum fornacis, vel duorum hemisphaeriorum, quae cum aliquando moles montium corruant, inde moveatur. Alii dicunt supra abyssum locatam terram; et mota abyssus, moveatur. Alii dicunt Leviathan animal terram complecti, tenetque caudam more suo, qui aliquando sole exustus, nititur illum comprehendere, sicque indignationis ejus motu terram quoque moveri. Haurit quoque aliquando immensitates [Col. 0884C] fluctuum, ut etiam omnia maria sentiant in reddendo inundationem, et inde terrae moveantur.

Post singulares terrae proprietates de communibus terrae et aquae disseramus, sunt enim haec duo elementa invicem sibi mista, ut enim liquido pateat quid eorum alio sit superius. Nam in superficie terrae aquas videmus, et in venis ejus fodiendo invenimus. Verum autem Oceanum in medio perustae positum ideo physici referunt, ut ignis, solis, et aliarum planetarum aquis contemperetur. Calor enim humorem attrahit, et inde pascitur.



Retrusiones.

Oceanus ille verus et mediterraneus duas facit refusiones, alteram ab Oriente in Austrum, alteram in Septentrionem, alteram ab Occidente; item in Austrum [Col. 0884D] et Septentrionem. Sed his duabus quae ad Austrum verguntur, secundum quosdam, nulla est cognitio. Quae vero in Septentrionem conveniunt, tanto impetu concurrunt, ut impulsione sua illam famosam accessionem et recessionem faciant, terramque modo obruant, modo retegant. Ut sol flammis suis solet aquas attrahere Oceani, quae dum non valent in aere diu sustineri, pondere relabuntur; unde, inundatione facta, aliquando terrae obruuntur. Alii dicunt quia venti aquas impellant, et sic terras obruant; cumque illas remiserint, ad alveum suum revertantur. Alii dicunt habitationes nostras vicinas esse ori Leviathan, qui dum haurit fluctus, terra apparet; et dum remittit, obruitur.



Exustiones.
[Col. 0885A]

Sunt praeterea aestuationes minores, scilicet, malinae et ledones. Ledones, a quinta luna, similiter et a vigesima incipiunt; et quot horis accedunt, tot recedunt. Malinae sunt majores, quae a tertia decima et vigesima septima luna incipiunt, et sex diebus et quindecim horis durant, et sunt citiores in accedendo, tardiores in recedendo. Exaestuat quoque mare inter diem et noctem ter; bis in aestivo die, et semel in nocte; bis in hiemali nocte, semel in die, et dodrantem et semunciam horae durat; sed sive exaestuent, sive vento impellantur, dein et dein fluctus ordinantur, quorum decimus est maximus. Augetur quoque mare secundum lunae incrementum et detrimentum. Nam incipiente illa crescere, crescit [Col. 0885B] mare per dies septem, et per totidem proximos decrescit. Rursus per sequentes septem recrescit, usque ad vigesimum primum diem, et inde terra decrescit usque ad vigesimum octavum diem. Notandum vero licet hoc modo augeatur, non tamen ad proprium statum, nisi post octo annos redeat. Luna quoque quo plus Septentrionales partes attigerit, tanto plus mare crescit; minus vero, quo illa magis Austrum possidet. Dicunt physici lunare corpus quasdam influxiones et effiuxiones habere, et hoc magis ex dulcibus aquis provenit, solaris vero de salsis. Praeter has refusiones sunt aliae refusionum refusiones, quae factae dicuntur per Herculem, qui cum habitationem nostram dulces tamen aquas habere videret, perfregit radices duorum montium, [Col. 0885C] scilicet, Adamantis, et Calpes, quorum alter, id est, Atlas, remansit in Mauritania, Calpes in Hispania.



Mediterraneum.

Inter hos montes, id est, Calpen et Adamantem, fretum immissum latitudinem habet quinque milliaria, dividitque Africam ab Europa. Facit autem famosos sinus, Galiciam in Narbonensi regione ad montem Pessulanum, facit Corsicam insulam, diciturque Tyrrhenum in finibus Italiae: qui Carthaginem respicit, scilicet, inter Italiam et Siciliam, dicitur Ionium, circa Siciliam Adriaticum, qui in Oriente Italiam alluit; facitque maritima Graeciae loca versus Austrum plurima, Cyprum, Rhodum, Carpathum, et ubi desinit dare terminum inter Africam [Col. 0885D] et Asiam, incipit Nilus versus Septentrionem, et dicitur Hellespontus, inter Seston et Abydon, in ulteriori Pontus, inde Propontis, inde Bosphorus, ibique desinit dare terminum. Inter Europam et Asiam stat Tanais, qui de Riphaeis montibus oritur, et stagnantes Maeotides paludes facit. Similiter et in Oriente Caspium erumpit Erythreum, qui et Rubeum dicitur, nam alluit littus Rubrum; unde aquae marinae colorantur, fertque ibi lapides pretiosos. Asia magnitudinem Europae et Africae possidet, et incipit ab hortis Eden, id est, a deliciarum hortis; in Oriente et in Austro Nilo terminatur, in Septentrione Tanai. Africa in angulis suis habet Cyrenen civitatem, et Catabathmum versus Austrum in Occidentem. Mauritaniam et Atlantem, in Septentrionem [Col. 0886A] civitates famosas, Adrimetum octo millia, Hippone. Europa habet in Occidentem Hispaniam et Calpen, in Septentrionem Maeotidem paludem, versus Austrum Graeciam.



Nebulae.

Haec duo elementa invicem sibi mista sunt. Terra enim evanesceret, nisi aquarum humoribus conglutinaretur: quae dum aliquando humores exhalat, ascendentes nebulae dicuntur, dum coeli faciem aperiunt nubes, dum vi ventorum stringuntur, aut solis calore depluunt, et dicuntur pluviae. Pluviae autem sunt, cum juges sunt et lentae; imbres fiunt, cum salutares veniunt, ut in vere cum gramina producunt; nimbi sunt, cum subito et damnose veniunt.



Nives.

[Col. 0886B] Cum humores nebularum ascendunt, si terreno frigore praeveniuntur, in nives convertuntur: quae magis in montes cadere solent, quam in loca campestria, vel quia illis magis celsitudo montium obstet, vel quia ibi magis spiracula frigoris abundant. Sunt autem duplices, quae in mulcebri aere cadunt, ut grossae, quae statim liquescunt; et aliae minutae, quae in uredine frigoris cadentes tecti foramina penetrant. Nives etiam in alto mari non cadunt, sed secus littus. Nam calida est aqua salsa, et terrenum frigus impedit ne aerem super se attingat. Hinc quoque sententia illa astruitur, quia sol de calidis aquis maris pascatur. Luna vero de dulcibus tantum et frigidis, quae et proprio calore caret et lumine. Alii dicunt omnia coelestia corpora de dulcibus pasci; [Col. 0886C] nam dulces aquae mare intrantes feruntur in ejus superficie, unde mare sibi attrahere dicuntur planetae. Fit quaestio, cum calida sit aqua, quare tunc homo contactu illius frigescat magis quam terrae? Et solvitur: quia hoc de dulcibus tantum evenit, non de salsis. Vel potest hoc etiam esse tam de salsis quam de dulcibus, et frigescit ex hoc magis homo, quia conglutinatior aqua est, et magis adhaeret homini quam terra, si illi imponatur, ideoque subtilitati aquae hoc attribuas, quae magis poros penetrat, aut illis se applicat. Fit quoque quaestio, cum de salsis aquis nebulae proveniant, cum pluviae dulces ad nos descendant, quia poteris imputare sive immensis tractibus aeris, sive calori solis. Quod autem tantam potestatem habet ignis, videmus in amaris herbis, [Col. 0886D] quas ad patientiam gustus excoquit, vel in aere dulci amaritudinem amittit humor amarus, sicut dulces aquae in mare cadunt, et rursum per tracones quosdam ad alveum suum revertuntur dulces. Hoc autem experiri poteris. Nam si dulces aquas per algam maris colaveris, amarescent.



Grando.

Nubes, ut diximus, vi ventorum, vel solis calore dissolvuntur, et fit pluvia; quae si terreno frigore in cadendo praeveniuntur, in grandinem commutantur et dealbantur: quarum duplex est genus. Nam minuta nivi admista venit in frigore. Alia in vernis et aestivis diebus et magis quam in nocte. Nubes etiam quanto altius elevantur, incipiunt attenuari, et per [Col. 0887A] aerem dispergi; et quando sol non potest aquas attactas sibi incorporare, et immensitates aquarum permittit decidere, frequentius cadunt in mare; et sic Deus parcit terrae. Quia manubias dicimus compositum a manu, quod est bonum, et nubibus per antithesin, quasi minime bonum nubium.



Aer.

Postquam de terra et aqua diximus, de aere proximo illo disseramus, cujus motus causa perhibetur aqua: quae mota, naturaliter movet aerem. Sed cum moveatur ab Oriente, Eurus dicitur; et cum ab Occidente, Zephyrus; cum a meridie, Auster; cum a Septentrione, Aquilo. Si quaeritur cur potius naturaliter aquam quam terram moveri dicamus, respondeo: quia perpetuo aquas moveri videmus, non semper [Col. 0887B] aerem. Si perstiterit aliquis, dicens: Ubi est efficiens causa alicujus rei, debet esse effectum; respondeo, vicinum illum aquae motum, vel dicas non ubique moveri, sed in aliquo. Alii quia levis crispatio quaedam aeris, quam auram vocamus in terris, altanum vero in mari, offendatur in montibus, ibique tumultuantur et augentur. Alii dicunt rationabili motu moveri firmamentum, et subjectos planetas qui aerem inferiorem commovent, et omnibus motibus impellunt, id est, sursum, deorsum, dextrorsum, sinistrorsum, ante et retro; et per circulum, qui solus rationabilis est, sed in eo non diu persistit, quod etiam aliquando deprehendimus in turbine. Nec turbat quod planetas irrationabiliter illos moveri dixi, hoc fit comparatione firmamenti, qui [Col. 0887C] ab eodem cursu nunquam desistit. Planetae vero diversis tractibus labuntur.



De fulmine.

Denique cardinales venti tres conveniunt, et nubes compellunt tanta vi, ut ex collisione illa nascatur sonitus, et claritas quaedam. Quod auditum offendit, tonitruum est; quod visum, fulgur vel fulguratio; qui ferit, fulmen dicitur. Nascitur ibi praeterea quidam lapis, qui vel nimiae compressioni, vel nimio calori, vel nimio frigori, potest attribui, quia expressio possit hoc efficere. Videtur satis ubi lacteus humor coagulatur, qui vero calor diversis modis res mulceat aut consolidet, apparet in limo. Quod autem frigus duritiem faciat, videtur in metallis liquefactis, ut etiam in ferro; lapides dissilire facit, lignum findit, aquam constringit. [Col. 0887D] Dicunt alii, quod quidam crassus ventus contineatur in nubibus, qui dum erumpit, sonitum facit, cujus rei probationem dat ventus vesica conceptus, quae displosa violenter intonat. Alii dicunt atomos humoris vaporaliter ascendere, et ignium caumaliter descendere, in quorum conventu nascitur ille sonitus, daturque similitudo quaedam de fabro ferrum calidum tingente in aqua.



De rore.

Desudat quoque in aere ros, qui lunae attribuitur, eo quod illa sit cribrum coelestium. Alii attribuunt Veneri, eademque et vespere et mane; qui si frigore praevenitur, pruina efficitur. Cauma quoque grossum fit, cadit pruina in frigoris maxima uredine, qui [Col. 0888A] sepibus et ramis arborum inhaeret. Aliud quoque in autumnali volitat tempore, quod pueri vocant aestatem; unde araneae telas faciunt, qui est fex aeris sole desiccati. Praeterea ventis imminentibus, inferior iste aer superiori colliditur; unde scintillae prosiliunt, quae stellarum casum imitantur; revera autem nunquam aliqua stellarum fixa, seu vaga, decidit, imo scintillae humido aeri allapsae exstinguuntur, et in agris inventae phlegmatis similitudinem exprimunt. Sunt autem res venenosae.



De iride.

Fit praeterea arcus in aere, qui oppositam plagam tenet a sole; et, ut dicunt physici, sol nubes aquosas et concavas reverberat, non multum confertas, unde diversitatis mundanae colores illis innascuntur, [Col. 0888B] qui tantum ex minima distantia liquide distingui non possunt. Beda autem dicit quatuor esse colores diversos, imitantes quatuor elementa: viridis viridem terrae superficiem imitatur, glaucus aquam, hiacynthus aerem, rubeus ignem aethereum. Sunt aliquando etiam duo arcus, quia luna similiter arcum facit, plenum tamen, quia non est ipsa Iris, et solet esse imminentibus ventis aut pluviis. Illum quoque nautae observant. Nam ex ea parte qua primum dissolvitur, ventos aut pluvias venturas esse praenoscunt.



De aethere.

Huic aeri proximo loco aether imminet, in quorum confinio luna proxima loco est, quam physici terram aetheream vocaverunt: forsan ideo, quia sicut terra a terendo dicitur, ita qui a coelestium corporum [Col. 0888C] purgatione teritur, in lunam recipitur. Et hoc a sole ut, in speculi similitudine, reverberetur, opponitur. Lunares autem plurimi sunt animae ascendentes, vel descendentes, quae in singulis sphaeris quid acceperant obvolutionis relinquunt ibi, vel assumunt, sive cacodaemones. Quod autem furvi habere videntur in medio, hoc praedictae causae poterit ascribi.



De furvo lunae.

Luna ex quatuor constat elementis, sed tria illa elementa bene sibi commista sunt et levigata. Nam et naturaliter sunt perspicua, et de se lucem reddunt. Terra autem in illo loco non bene aliis admista est, nec de se lucem effundit, et scabra est in illo loco. Scabrum autem est, quod rubigine obductum est, aut allevigatum remansit. Habet haec figuras septem. [Col. 0888D] Nam monoidos ab unitate dicitur, cum prima est; dichotomos, vel dyatomos, cum media est; dyas enim duo dicitur, tomos sectio, amphicyrtos, id est, circa rotunditatem. Est plenilunium in decrescendo, item est amphicyrtos, post dichotomos, et inde monoidos.



De eclipsi solis et lunae.

Luna quoque illa semper pleni orbis est. Nam ex ea parte qua solem respicit, semper plena est; sed aliquando tota, vel ex parte, obscuratur, cum est quarta decima, vel decima quinta, si sit in ecliptica linea, et per diametrum soli opposita. Diameter est linea quae aliquando partitur in duas medietates; dyas enim binarius est, metron, mensura; nam tunc terra [Col. 0889A] in medio posita, lumen solis ne lunae infundatur impedit, et verbera ejus ad lunam usque protenditur, et est eclipsis lunae, quod deliquium dicimus. Fit autem tam in inferiori hemisphaerio quam in superiori, tam in Oriente quam in Occidente. Non tamen semper fit, cum est decima quarta, vel decima quinta, sed post sex menses semper. Cum autem in eodem signo fit et eodem mense, non nisi post novemdecim annos. Cum autem in eodem signo, et mense, et signi parte, non nisi post LV annos evenit. Quod vero in eodem signo, mense, parte, revocatis cunctis planetis ad locum suum, non nisi post quindecim menses annorum fit. Eclipsis solis in trigesima luna fit, sol eclipsim. Nam declinat vel ad Austrum, vel ad Septentrionem. Cum autem sol in eodem signo [Col. 0889B] pariter et mense fit, post LV annos; sed qui eodem signo, mense et parte fit, revocatis omnibus stellis ad priorem locum, hoc est, post XV millia annorum.



De ordine planetarum.

Nunc de ordinibus disseramus. Plato, sequens Aegyptios, qui hoc persuaserunt, in proxima regione post lunam solem asseruit hac ratione. Luna proprio lumine caret, quia mutuatur a sole. Nam si Venus et Mercurius illi et lunae interponerentur, aliquando solis lumen praeriperent. Ratio quidem parva est, nam omnis umbra minoris corporis, a majori lumine tecta, extenuatur, nec longe protenditur; sicque hae duae nihil lunae impedirent. Tullius Chaldaeos sequitur, dicens solem medium planetarum esse numero, non spatio, nam plus a firmamento quam a terra recessit. [Col. 0889C] Non tamen negamus Venerem et Mercurium aliquando superiores, quod etiam historiae probant. Habetur enim in historia Caroli quod Mercurius per novem dies in sole tanquam macula appareret. Quando vero intraverit vel exiverit, nubes perhibebant videre. In Romana quoque historia dicitur, Augusto Caesare Julio adoptivo patri funebres exsequias faciente, Venerem fulsisse, quam ejus stellam censuit. Hi duo cum infra solem sunt, clare videntur in meridie. Causa vero est, quia sunt viciniores terrae, et majores apparent, nec sol illas obscurat. Cum vero supra solem sunt, claritas ejus non permittit illas videri, tanquam jam sint minores; cum directe quoque sol illas reverberat, ut ante vel retro positas, similiter [Col. 0889D] aut modicum, aut minime videntur.



De mediae lunae obscuritate.

De luna quoque talis habetur conjectura, quod sit quaedam nubecula inter nos et lunam posita, impediens nobis partim claritatem lunae; nam ipsa administratrix est corpulentiae tam superioribus quam inferioribus, et cribrantur ibi quidam atomi, cujus liquidiores partes sursum dant corpulentiam. Sordidiores autem his inferioribus et caducis infunduntur, et ibi evaporant. Lunam quoque in ea parte aspectibus nostris subtrahit, quemadmodum nebula, quae ubi de montibus exhalat, oculis illum nostris ibi abscondit.



De epicyclis et intersectis.

Quando Venus et Mercurius solis vicinitate, vel remotione, videantur, vel non videantur. Mercurius [Col. 0890A] cum ad 12 partem venerit, videtur sicut et luna. Venus vero cum ad 7 partem signi a sole recesserit, videtur quasi jam major. Luna quoque ibidem videretur, si proprium lumen haberet. Quod autem superiores et inferiores sole feruntur, tripliciter per conjecturas ostenditur, sive per intersectionem circulorum, sive quod sint epicycli, id est, supercirculares terram non habendo centrum, solem quasi centrum cursus sui efficiunt, sive altitudinem solis circuli emetiuntur obtusis sive acutis anfractibus, quemadmodum latitudinem zodiaci planetae evadunt, quae subjecta oculis pictura demonstrat. Sed quoniam mentionem quomodo zodiacum perambulent fecimus, plenius inde dicamus.



De lineis zodiaci.

[Col. 0890B] Venus et luna ad extremitates zodiaci perlatas, duodecim lineas divisi perveniunt. Venus tamen in duobus momentis excedit, Mercurius octo lineas ejus perambulat. Sol duas medias servat, nec illas nisi in Libra excedit, unde Ovidius: Exspatiantur equi. Mars quatuor perambulat, Jupiter quinque; sed et hi frequentius anomali fiunt. Saturnus tres tantum. Cum sit dubitatio de ordine solis, Mercurii, Veneris, nulla tamen est de caeteris; nam tantum a sole, et a se invicem recesserunt, ut quod sol in anno perficit, hoc Mars in duobus, Jupiter in XII, Saturnus in triginta.



De transitoriis.

Ipsorum quoque planetarum alii sunt hippolitici, alii stationarii, alii retrogradi, alii anomali. Hippolitici, [Col. 0890C] id est, transitorii, sunt qui de priori signo tendunt in posterius. Cumque hoc omnes aliae faciant, praecipue sol et luna, ita enim hi II de anterioribus signis ad posteriora tendunt, quod nunquam stent, nunquam retrogrediantur. Si aliquis opponat solem subsistere, quia plus in geminis moretur quam in Sagittario, dicite quod hoc morari non est subsistere, sed quod majus spatium ibi habeat complere, quam et aliis signis, ubi axis ejus tam alta non est, quod patet in excentritate. Stationarii sunt qui diutius prope aliquam fixam stellam videntur, quam soleant: non quidem stant, sed secundum cursus sui figuram vel ascendunt, vel descendunt, et non multum in naturali cursu procedunt. Sunt autem legitimi termini, [Col. 0890D] in quibus videntur stationarii, id est, cum distant a sole per tria signa, vel per quatuor, quod fit per triangulum, vel quadrangulum, id est, in trigono, vel tetragono, hoc est, in triceto, vel in quadriceto. Causa autem hujus stationis perhibetur sol esse. Est autem statio alia matutina, alia vespertina. Matutina est, cum ante ortum solis est in statione. Et notandum quod in vespertina statione tantum fiunt retrograde. Verbi gratia, si Jupiter de Geminis procedat in Cancrum, et item redeat in Geminos, quod cum quidam in quibusdam signis semel tantum faciant, Saturnus tamen semper bis ad quodlibet signum regreditur, et aliquando tertio pervenit ad idem, quod moram sui cursus secundum quosdam efficit. Nam secundum alios magnitudo circuli. Pythagoras [Col. 0891A] autem neque retrogradari, neque stare, neque anomalam aliquam esse dicebat, sed omnes inaequali spatio temporis aequaliter complere spatium locorum. Quomodo retrograde videantur, vel stationarie, cum tamen non sint, figura demonstrat. Anomalae, id est, irregulares sunt, cum vel diutius, vel citius, solito morantur, vel oriuntur, aut initi solito loco apparent, quod cum aliis etiam eveniat, maxime tamen Marti, qui in posterioribus duobus annis nunquam servat legem priorum. Venus autem et Martius nunquam in triceto vel in quadriceto regulariter distant a sole, nec a chronico ortu oriuntur, aut occidunt, quia non plus a sole distant quam Venus per signum et dimidium, Martius per signum et duas partes unius, ibique suam stationaritatem et retrogradationem patiuntur; [Col. 0891B] propius autem videri possunt aliquando supra simul et infra, simul retro, aut ante; unde et duos Luciferos videmur habere, similiter duos Hesperos, cum vero Mercurius ante est, vindicat sibi nomen Luciferi. Venus autem est nomen naturae, id est, naturaliter, ubicunque haec stella est, Venus appellatur. Cum vero solem praecedit in ortu, Lucifer dicitur; cum sole occidente apparuerit, Hesperus, vel Vesper, et est nomen officii. Dicunt quoque Aristot. et Peripatetici naturali cursu volvi planetas cum firmamento, sed omnes celeritate ipsius praeteriri. Saturnus in tantum cum ejus celeritate contendit, quod infra duos annos et dimidium illum praecedat firmamentum unius tantum signi longitudine.



De ortu.

[Col. 0891C] Notandum quoque quod ortus alius matutinus, alius vespertinus. Matutinus, ubi aliqua stella solis ortum praecedit post mediam noctem; vespertinus, ubi post occasum solis aliqua stella apparuerit. Est praeterea ortus alius mundanus, alius heliacus, alius achronicus. Mundanus est, cum de inferiori hemisphaerio in superius aliqua stella emerserit. Heliacus est, cum sol recedens ab aliqua stella permittit eam videri. Acronius, cum aliqua stella, vel sidus, occidit, et oppositum illius per diametrum oritur. Chronos autem tempus interpretatur.



De occasu.

Occasus quoque alius mundanus, alius heliacus, alius achronicus. Mundanus est, cum superiori hemisphaerio [Col. 0891D] in inferius quaelibet stella descendit. Heliacus, cum sol, ad aliquam stellam accedens, illam videri non permittit. Acronicus est, cum aliqua stella vel signum occidit, et oppositum illi per diametrum oritur.



De occultatione stellarum.

Cum occultentur stellae, sive a sole, sive ab absidibus suis, non tamen omnes pari spatio occultantur. Nam Saturnus CLXX diebus ad majus occultatur, ad minus vero X tantum. Jupiter XXXVI ad majus, ad minus X, similiter. Mars autem anomalus est. Unde in Gestis Caroli per integrum annum latere perhibetur. Venus autem LVIII diebus ad majus, ad minus autem LII. Mercurius ad majus XVI diebus, ad minus XII. Luna accedendo in duodecima parte signi unius contra [Col. 0892A] solem incipit obscurari, et recedendo in duodecima parte illuminari, et duobus diebus tantummodo latet.



De absidibus.

In intersectionibus quoque absides aut sunt quidam tramites qui dicuntur aut fragendo per spiras, per quas stellaria corpora incedunt, infixe triginta occultantur aut plures, sed minores diutius. Nam majores citius videntur. Incipiunt autem obscurari, cum sol ab aliqua illarum ultra quindecim partes destituitur terra, quod iter quindecim diebus perficit, recedensque ab ea quindecim diebus obscurat.



De consensu planetarum.

Ut diximus supra in triceto vel quadriceto sole respiciendo planetas fiunt stationarios retrogradi, et contra se quoque respiciendo magnum sibi praebent [Col. 0892B] consensum. Nam cum salubris salubrem respexerit, augetur salubritas; si adversa adversam, augetur adversitas; si salubris adversam, vel e converso, minuitur utrarumque effectus. Mercurius autem, quia est indifferens, plus tamen bonus quam malus, semper talis efficitur, qualis illa quam respicit, et ejusdem coloris. Nam si adversam respexerit, auget et accelerat illius proceritatem; si vero prosperam, auget et accelerat ejus adversitatem; plus tamen est accommoda prosperitati.



De domiciliis.

Si in singulis domiciliis singuli planetae accesserint, plurimum sibi obsequuntur. Illud autem domicilium cujuslibet dico principale, in quo quilibet planeta in origine mundi repertus est. Luna quidem [Col. 0892C] et sol singula habent domicilia, sed quilibet de certis quinque, habent duo unum secundarium. In principio itaque mundi luna fuit in Cancro, quae cum constellatione sua semper bona portendat, praecipue tamen Cancro. Si solem secum habuerit, incrementum et corpulentiam rebus maxime infundit, quod in florida aestate patet. Sol vero repertus fuit in Leone, in quo praecipue potestates suas designat siccitate et fervore, unde et caniculares dies sunt aliis fervidiores, ut sole existente in suo domicilio. Caniculares autem dies dicuntur a canicula, quam tunc ingreditur sol. Mercurius, sicut infirmus omnium, primam obtinuit electionem, elegitque ab antecedentibus Canem, Geminos; a consequentibus, Leonem, Virginem, hac [Col. 0892D] ratione, ut ibi quod vellet designaret principaliter. Tamen si hospitalitatis causa alius planeta illic fuisset ingressus, dixit se velle illi obsequi colore et effectu. Venus, uti proxima loco, proximam fecit electionem, et ab antecedentibus elegit Taurum, a consequentibus Libram, eadem ratione, ut suos effectus ibi demonstraret. Si vero malus planeta illuc intraret, vellet illi adversari, et sua prosperitate vires illius minuere, praecipue habens Mercurium, vellet accelerare prospera: Cum vero bonum sua constellatione plurimum designet, praecipue tamen de felici connubio jucundissimum pignus affert. Ea quoque ratione Mars Arietem et Scorpionem elegit, ut maximam portendat adversitatem, et praecipue flagrantiam indicat. Jupiter pisces et sagittarium elegit, qui temperatur [Col. 0893A] de adversis, augetur a prosperis. Cum Martio accelerat ad bonitatis suae indicia, de felici regnorum eventu disponit. Saturnus duo continua obtinuit, scilicet, Aquarium et Capricornum, cum bonis mitior, cum malis saevior, cum Mercurio in crudelitate celerior, interque malas designationes frigore et nimia asperitate abundat.



De frigore Saturni.

Est autem inter omnes planetas Saturnus frigidissimus, cujus plures causae redduntur fabularum, quia senex fuit quidem vir. Senes autem sunt frigidae naturae, unde et flegma in eis abundat, quod hieme crescit. Vel ideo frigidus perhibetur, quia remotissimus sit a sole, vel quia sol in Saturni domiciliis positus, remotissimus est a nobis, tunc quia frigore [Col. 0893B] premimur. Cum vero in suis domiciliis Saturnus cum sole positus fuerit, gravissimam facit frigoris uredinem, nec aliter est frigidus, nisi per effectum. Mala enim constellatione sua enecat homines, enecati vero sunt frigidi, vel aliter, quia supercoelestibus aquis vicinissimus est; et ideo fit frigidus. De quibus plures dantur conjecturae, quomodo fertur rotundum, et perpetuo volubile consistere possit.



De supercoelestibus aquis.

Prima conjectura est, quod sint in exteriori superficie coeli exstantia et subsidentia loca, ut etiam in superficie terrae, in quibus aquas contineri dicunt; cum tanta vero celeritate volvuntur, ut non labantur, quod de pleno vase quolibet probari potest. Nam quo majori impetu manu circumvolvitur, eo minus effunditur. [Col. 0893C] Secunda est, quod ibi vaporaliter quemadmodum hic nubes pendent, contineantur. Tertia est, quod propter solis remotionem, a quo praecipuus calor exhibetur, indurato glacialiter coelo cohaereat. Unde dicunt Saturnum frigidissimum planetarum, quia illis aquis vicinissimum. Est etiam quarta, firmamentum ut fixum non volvi, sed stellas illi appositas, nec fixas, moveri; et hi an quadratum, an rotundum sit dubitant. Novissime quaestio divina virtute solvitur, quia ibi teneantur secundum Dei voluntatem, licet hic modus homines lateat, quas ibi in usum divinorum servavit Deus, vel ut ignem coeli temperent: super has spirituales coeli sunt, in quibus angelicae virtutes continentur. Secundum alios nihil, nisi inane.



Quo tempore cursus perficiant planetae.
[Col. 0893D]

Saturnus pro circuli amplitudine, pro retrogradatione, pro stationaritate, declinatione vel ad Austrum, vel Aquilonem, sensum, vel visum, annum suum non nisi triginta annis perficit, et duobus annis et dimidio unum signum transit. Jupiter duodecim annis, unde singulis annis solaribus signum unum peragrat. Mars in duobus annis, unde uno anno sextum signum peragrat, nisi efficiatur anomalus. Habent enim Gesta Caroli quod in integro anno non sit visus. Sol infra CCCLXV diebus et quadrante diei, quae in primo, secundo et tertio, anno non computatur; in quarto vero dies intercalaris componitur, qui bissextus dicitur, eo quod bis in sexta Idus Martii computetur; [Col. 0894A] inde annus bissextilis; quod vero liquescat, ita disponamus. Sol in principio arietis esse ponatur, idem post CCCLXV dies adeo vicinus erit eidem parti arietis, quod si adhuc sex horae restarent, eamdem partem attingeret. De reliquo diligenter animadverte. In toto suo ambitu (ut diximus) tantum spatium ponit. Videamus igitur primum, secundum aequalem computationem, quantum in singulis signis ponat. Nam secundum compotistas in quolibet signo ponit XXX dies et X horas et dimidiam, et ex his ad eamdem summam redibis. Nam duodecies XXX sunt CCCLX, duodecies X horae faciunt quinque dies, et duodecies dimidia facit quadrantem: ecce eadem summa. Philosophi vero, rei veritatem contemplantes, deprehenderunt solem plus in uno signo, et minus in alio [Col. 0894B] immorari; unde in Geminis duos dies super XXX et X horas et dimidiam moratur. E contra in Sagittario duos dies minus quam XXX ponit; et hoc inde evenit, quod axis sua excentris est, et vicinissimus est in Geminis firmamento, et remotissimus a terra, et e converso in Sagittario. Si vis ad eumdem summam redire, hoc modo poteris deprehendere. In Geminis duos dies supra XXX moratur, unde in proximo signo X horas minuit, et ita usque ad Sagittarium minuendo, duos infra XXX relinquit; inde iterum ascendens, in quolibet signo XVI sumit usque ad Geminos. Ita quidem deprehenderunt esse, sive haec sit causa, quod inter radios qui serviunt, vel finiunt, Geminos absidis plus contineatur, sive sol ibi altius ascendens, longius spatium habet ire in illo signo quam in alio; [Col. 0894C] nec ideo longiores dies facit, quia quanto est altior, tanto magis a raptu firmamenti impellitur ab ortu in occasum. De aliis quoque planetis idem evenit. Nam Saturnus in Scorpione vicinissimus est firmamento, luna in Tauro, Jupiter in Virgine. Cum illo si fuerit Venus, significat bonum conjugium alicui futurum; unde Venus in specie Virginis venatricis occurrisse dicitur Aeneae, quae illi bonum fieri conjugium portendebat. Mars in Leone; cum quo si sol fuerit, incendium animorum et aeris designat. Sol (ut dictum est) in Geminis vicinus firmamento, Venus in sagittario, Mars in Capricorno. In oppositis autem signis sunt terrae vicinissimi. Venus in CCCXLIX diebus cursum complet. Maris, quia ocior est, novem diebus minus; sed cum saepius efficiuntur retrogradi, plus [Col. 0894D] possunt. Luna, secundum Macrobium, ambit zodiacum in XXVIII diebus; sed hoc dicit ad condemnationem septenarii, qui, quater multiplicatus, facit XXVIII. Sed revera infra XXVII dies, et octo fere horas, totum zodiacum perambulat, sed non illuminatur eo tempore. Verbi gratia, si sol et luna pariter fuerit in principio Arietis, luna procedens in XXVII diebus et octo fere horis pervenit ad idem punctum; sed solem ibi non invenit, quia jam et ipse sua lege processerat usque circa finem Arietis, ad quem consequendum postea luna ponit duos dies et quatuor horas; et tunc reilluminabitur ab illo, neque de accensione ad accensionem intersunt XXIX dies et XII horae, quae non computantur in primo mense. [Col. 0895A] Unde tantum habet XXIX dies, in secundo computantur, et tunc aliis additae, faciunt mensem XXX dies habere, nisi in decemnovennali anno, quando dies subtrahitur unus.



De saltu lunae.

Hac autem ratione plus damus lunae singulis mensibus quam ipsa consumat. Illud autem adeo parvum est, quod singulis mensibus computare difficile est; sed in toto anno tantummodo supercrescit I hora et I punctum, et decima nona pars puncti, qui singulis annis collectum decimo nono anno facit diem integrum, illumque diem transiliendo auferimus, computantes tres lunationes XXIX dierum tantum. Punctum autem est quarta pars lunaris horae, quinta vero solaris. Hoc quod diximus est secundum illos [Col. 0895B] qui dicunt firmamentum rationabili motu volvi ab Oriente per Occidentem, iterum in Orientem. Planetas vero ab Occidente per Orientem iterum in Occidentem, quod asserunt Platonici. Aristoteles vero et Peripatetici dicunt planetas rationabili motu pariter cum firmamento volvi, sed illas celeritate firmamenti praeteriri VI, videantur quasi retrocedere; secundum quam sententiam quanto sunt altiores, tanto sunt celeriores, ut Saturnus velocissimus contendat cum firmamento tanta sua celeritate, quod infra duos annos et dimidium non nisi uno tantum signo praetereat illud firmamentum. Luna vero, ut omnium infima, est tardissima. Nam si hodie visa sit in principio Arietis, cras oriente Ariete, non ibi lunam invenies, sed post in duodecima parte illius [Col. 0895C] oritur. Sol quoque si in prima parte Arietis hodie fuerit, cras ibidem non apparebit, sed post XV partem unius horae naturalis sequenti die oritur in secunda parte ejusdem signi; et hi dicunt terram immobilem, et omnia aequaliter circa illam volvi. Ad quam sententiam accedit Tullius, qui dicit acutissimum somnum nimia celeritate firmamenti fieri, gravissimum vero in luna propter nimiam tarditatem ejus circumvolutionis. Firmamentum omnibus aequaliter supra volvitur quinque zonis, quas invicem paralleli dividunt, qui ab Oriente in Occidentem ducuntur. Sonat autem aequaliter distans; non quod omnes aequali spatio distent, sed duo et duo aequaliter sibi invicem, ita quod usquam sibi proprius, vel remotius, distent: quorum duo brevissimi sunt, [Col. 0895D] scilicet, extremi; medius vero, qui est aequinoctialis; maximus, qui ab omnibus videtur dimidius, nisi his qui sunt sub polo; nam hi totum videre poterunt, qui illorum horizontem terminat. Tropici vero sunt medioximi. Arcticus dicitur, qui ursas utrasque in se complectitur, cui oppositus est antarcticus. Tropicus aestivus sive terminus, qui secundum quamdam dispositionem Cancrum secat in medio, vel, secundum Hyginium, in octava parte, ad quam sol veniens revertitur; qui aestivum solstitium dicitur, secundum alios terminat Cancrum et zodiacum. Alter tropicus hiemalis est, unde ad nos sol convertitur, qui sit in octava parte Capricorni. Sunt quoque duo coluri, quorum unus aequinoctialia dividit (qui dicuntur [Col. 0896A] imperfecti, quantum ad nostrum visum, quia non videmus eos), alter solstitialia signa, totos. Sunt tunc, ut reor, integri, et habent distinctionem suorum siderum. Si qui ibi sunt, de his dubium est an de Austro ducantur in Septentrionem, vel extra a signo ad signum. Sed de his dicendum, quia tam zonas quam parallelos dividunt in quaternas partes.



De lacteo circulo.

Est praeterea ibi lacteus circulus, qui in serenitate videtur; de eo fabulosae et physicae causae dicuntur. Juno Martium privignum suum de Maia genitum lactavit, ad cujus facti insigne coelum de lacte eodem respersit. Alii: Hercules sumens lactis superfluitatem a pluribus nutricibus, ibi tandem evomuit. Physici: Duo hemisphaeria fecit Deus, in quorum conglutinatione [Col. 0896B] major claritas infulsit. Alii: quod sint ibi breves stellae, et consertae, de quarum vicinitate splendor ille efficiatur, et ipsarum inter se distinctio obscuretur. Alii: quod stellae zodiaci ibi resplendeant, et juxta tropica sol sui luminis et ignis beneficia versus utrumque polum extendat.



De zodiaco.

Zodiacus quoque duabus extremis lineis terminatur, et media, quae ecliptica dicitur, intersecatur, in qua eclipsis solet fieri. Praeterea zodiacus distinctus est per XII signa, quorum unumquodque in triginta partes divisum est, et unamquamque partium sol uno die transit, et ita signum tantum in uno mense, nisi quod tantum inde auferatur quolibet mense, ut tamen in bissextili anno dies naturalis componatur. [Col. 0896C] Sub parallelo illo, quem dixi, secare perustam quicunque maneret, semper haberet aequinoctium IV solstitia. Solstitium voco vicinissimam accessionem et maximam remotionem. Duo quidem haberet ex vicinitate, ut in Aricte et Libra, et duo ex remotione, ut in Cancro et Capricorno. Quod autem in medio perustae positus semper haberet aequinoctium, haec est causa, quod utrosque polos et omnes parallelos videret dimidios, et omnem viam solis quam facit ab ortu usque in occasum. Ad similitudinem firmamenti, solis sphaera alicubi est diffusior, et alicubi contractior, ut sub aequinoctiali circulo est diffusior, sub tropicis contractior; alioquin oporteret circulum solis in tropicis viciniorem esse firmamento quam in aequinoctiali circulo, si non ad similitudinem firmamenti [Col. 0896D] in convexum diffunderetur, et in tropicis contraheretur. Oppositio. Si in tropicis contractior est circulus solis, facit ibi breviores dies, ubi brevius habet iter; in aequinoctiali, ubi laxiorem habet circulum, et iter longius, facit dies longiores; sicque necesse est non semper ibi habere aequinoctium. Solutio. Quidquid recedit a medio tumore firmamenti, minus impellitur illius impetu: ita sol positus in tropicis minus impellitur quam sub aequinoctiali circulo, et tantam circuli latitudinem recompensat impetus rapacitas majori celeritate. Quod autem dicit Macrobius, esse planetarum celeritatem aequalem, hoc ideo dixit, quia aequaliter nituntur, sed non aequaliter promoventur, ut natantes aequis viribus [Col. 0897A] contra torrentem, non tamen aequaliter promoventur, torrentis impetu diverse illos impediente. Ita planetae modo stationariae, modo retrogradae, modo altitudine circuli impediente ab aequali promotione. Itaque qui esset sub perustae medio, semper haberet aequinoctium, et quatuor solstitia. Quantum autem aliquis a medio perustae ad septentrionalem plagam tenderet, tanto illi plaga illa elevaretur, et Australis deprimeretur; et quot sexagenas Septentrionalis assumeret, tot Australis amitteret, recipiens statim inaequalitatem dierum et noctium, donec tandem, sub polo positus, totum videret aequinoctialem circulum, et in aestivis signis dimidium annum haberet continuum diem, et in hiemalibus signis dimidium annum noctem, videretque dimidium superius hemisphaerium, et dimidium [Col. 0897B] inferius.



De meridiano circulo.

Sunt praeterea duo circuli, meridianus et horizon. Meridionalem suum quaeque sibi gens efficit, qui ducitur super caput eorum a Septentrione in Austrum, et mutatur in quolibet passu, et inde est quod cum nobis est meridies, Occidentalibus sit Oriens, et media nox his qui sunt in medio inferioris hemisphaerii. Et sic in ordine computa.



De horizonte.

Horizon est, qui, consideratus in aquae planitie, vel terrae, terminabitur in anterioribus CXX stadiis, et retro totidem, si ambitum ejus comprehendere volueris; triplica ejus diametrum cum adjectione septenae partis diametri, et habebis longitudinem [Col. 0897C] ejus ambitus. Horizon autem dicitur proprie terminalis circulus.



De constellationibus.

Sunt praeterea quaedam stellae quae longo intervallo temporis interposito exoriuntur, et designant morbos, ut Canicula, quae post quadriennium oritur, neque in iisdem locis, quia interim aliquid sui cursus expletur; neque continuo malum designat, nam temperatur de adjacentibus bonis signis, vel planetis, in quorum domiciliis aut est, aut respicit. Domicilium illius perhibetur esse in ore Leonis, quo dum sol venit, caniculares dies esse dicuntur. De principio Leonis usque ad medietatem per XV dies. Si vero Canicula cum sole fuerit, ardorem designat. [Col. 0897D] Sirius illa dicitur in Graeco, et est cynicus annus, a cynos, qui est Canis 1160 anni. Aegyptii praeterea Abus vocant quamdam stellam, quae eisdem intervallo temporis oritur, cujus timent adversitatem. Vident enim hi aliquas stellas quae a nobis, tumore terrae interveniente, non videntur, ut Canopon in principio Aegypti. Est et alia, quae semel (ut reor) apparuit, nec ultra forsan apparebit, scilicet, quae Incarnationem tribus magis indicavit.



De planetarum ordine et designatione.

Solet magnitudo vel qualitas circulorum ex quantitate illa planetarum deprehendi, ut quanto plus temporis in circuitione consumat, illa ampliorem circulum habeat, licet hoc quibusdam non videatur, cum magnitudo circuli non sit sola causa, sed etiam [Col. 0898A] stationalitates et retrogradationes. Saturnus, ut vult Macrobius, ex magnitudine circuli, XXX annos ponit. Luna vero, ex circuli brevitate, mensem tantum ponit. Quicunque vero planetarum teneret dimidietatem itineris Saturni, ille medius esset spatio, quia vicinius aliis facit Jupiter; unde prope medius est spatio, non numero. Sol autem numero, non spatio, secundum Tullium, et Chaldaeos, inter ternos summos, et ternos imos.

Mars positus in centro mundi, si Saturnum ex tetragono respexerit, si proximo loco post eum Mercurius cum plena luna idem tetigerit centrum, qui nascuntur in illa diurna genesi, efficiuntur homicidae, gladio casuri, sanguinarii consilio, vel facto, libidinosi, ebriosi, daemoniosi, scrutatores secretorum, [Col. 0898B] necromantici, malefici, sacrilegi, praecipue si nulla prospera impediverit. Martis effectus est iste in quolibet signo, praecipuus in suis domiciliis: maxime si in medio domiciliorum suorum positus centrum tetigerit. Centrum autem voco modo Meridionalem circulum, in quo dum fuerit sol, dico illum fuisse in centro; distatque aequaliter ab Oriente et ab Occidente, raro autem aequaliter ab Austro et Septentrione, nisi in duobus aequinoctiis.

Venus et luna cum Saturno in Saturni domiciliis, id est, Capricorni et Aquario, existentibus, quaecunque mulieres in diurna illa genesi nascuntur, viragines erunt, promptae ad agriculturas, bella, aedium structuras; quae sunt feminarum negligentes, unguenta, calceamenta, vestes appetent viris communes, [Col. 0898C] nec a maritis redarguentur. Testimonium vero hujus prohibet Mars, sive sit in iisdem domiciliis, sive in triceto vel quadrato respexerit.

Venus cum Marte, in Martis domicilio, id est, Ariete, posita, si Saturnum in tetragono respexerit, si qui viri tunc nascuntur, effeminati erunt, virilia negligentes, mulieribus indulgentes. Mars, si Venerem in tetragono respexerit, si nulla salubrium impediverit, si qui in genesi illa nascuntur, adulteri erunt, praecipue in matrimonio matres, filias aut sorores, copulantes. Ideoque fingitur Mars cum Venere adulterium perpetrasse. Sphaerae terram habent centrum, sed absides sunt excentres. Absides sunt circuli, in quibus sunt spirarum divortia, ubi notantur stationes et retrogradationes. Absides in [Col. 0898D] quibusdam locis sunt terrae viciniores, in quibusdam firmamento. Ipsa vespera etiam quoddam spatium contiguum habens tres dimensiones, longum, latum et altum. Nota quod sicut stellae faciunt infractus ratione latitudinis, ita faciunt et ratione altitudinis.



De diversis aequinoctiis.

Si qui sunt in medio perustae, idem semper habent aequinoctium, quia utrosque polos et omnes parallelos semper vident dimidios; et si qui inde removentur, visu illos non dimidiatur, item neque aequinoctialem recte dimidiant. Quod si est, nunquam habemus aequinoctium. Solutio. Terrae globositas et firmamenti convexitas confert dimidietatem aequinoctialis lineae semper videri cujuslibet [Col. 0899A] positionis hominibus; nisi solis his qui sub polis recte habitant; illi enim totam vident aequinoctialem in suo horizonte, habentque etiam hoc modo aequinoctium, quod sex signa, id est, dimidius annus confert, vel diem continuum, et sex signa reliqua, id est, dimidius annus continuam noctem.



Cur stellae videntur.

Sole occidente, cum decima quinta quoque pars signi occiderit post illum, jam tamen sol descendit, qui ut bona terrae erigi incipit, cujus gratia signa videmus; qui nisi essent, nunquam stellas videremus, solis lumine diurno oculos impediente. Nocte autem illud nobis subtrahit, nec tamen eo minus in stellas et superiora dirigit.

Philosophorum sententia est, quod animae solutae [Col. 0899B] a corpore velint, debent et possint, reincorporari. Velint, quia, potato Lethaeo, oblitae sunt praeteritorum, videntesque praemium sibi propositum, si bene meruerint in corpore, desiderant incorporari. Possunt, quia sunt immortales. Debent per necessitatem, quia cum quotidie nova creentur corpora, animae vero semel jam ab origine omnes creatae sunt. Necesse est vero quae prius erant incorporatae reincorporentur. Sed cum hoc debeat Aeneae (teste Virgilio) pater Anchises ostendere, altius incipit, scilicet, ab illo quod Graeci Topan, id est, Totum, vocant, quod sub quinario includitur. Sunt enim quatuor elementa, ignis, aer, aqua, terra, et Deus. Mundus enim non potest totum vocari, nisi prius ei infuso divino spiritu, quem animam vocamus. Ex [Col. 0899C] elementis enim et anima illis infusa, procreantur omnia. Unde cum duplicem naturam habeamus, videndum est quod ab alimentis quodammodo sortiamur. Deprehenderunt enim philosophi quod spiritum a Deo accepissemus, quia ipse est invisibilis; unde auctor summus Deus, a quo ducit originem, corpus autem ab elementis, quia sicut elementa sunt visibilia, sic et corpora nostra, et sicut illa de statu in statum mutantur per contextionem et recontextionem sui, sic corpora nostra diversis modis variantur. Item, anima rationalis est, ut Deus a quo ducit originem. Corpus autem irrationabile, sicut et elementa absque, animae beneficio. Item, anima simplex et invariabilis est in sui natura, ut auctor suus, unde [Col. 0899D] etiam servat aeternitatem, corpus autem compositum et corruptibile. Circa haec enim versatur Anchisae intentio, ut animarum immortalitas ostendatur. Ad quod quia diversae occurrunt oppositiones, videndi sunt diversi philosophorum errores, omnes enim, sed non eodem modo errabant. Quidam enim dicebant animas creatas esse ab origine mundi, et positas in compares stellas tanquam in vehicula, ut discerent rationabilem motum firmamenti. Alii unam tantum esse mundanam animam, quae omnia complet, omnia penetrat, omnia vivificat. Alii praeter mundanam esse humanas.

Videtur aliquibus sole posito in Cancro, quod ultra illos sol occidat; sic et de luna, cum in Cancro fertur in occasum, quod ex hac parte sicut et [Col. 0900A] luna ultra illos; sed falluntur, neque enim recte vocant Orientem vel Occidentem.



De solis equorum nominibus.

Sol secundum poetas dicitur in curru vehi quem trahunt equi, quorum haec sunt nomina, secundum Fulgentium. Primus, Erythros, id est, rubens, quia mane sol rubet. Secundus Acteon, id est, splendens, quia circa tertiam clarius lucet. Tertius Lampon, id est, ardens; nam in meridie est fervidissimus Quartus Philoges, id est, amans terram; nam nobis occidendo videtur appropiare. Sed secundum Ovidium habet alia haec nomina: Eous, id est, oriens, vel surgens. Aethon, id est, elatus. Pyrois, id est, igneus: Phlegon, id est, acclivis, quia primum sol surgit, dehinc elevatur, postea fervet, in fine autem [Col. 0900B] diei inclinatur ad occasum.



De anima humana.

Qui autem asserunt animas esse ab origine mundi creatas, dicunt illas esse sitas in comparibus stellis, ut discerent rationabilem motum firmamenti, ut cum spe et desiderio summae beatitudinis etiam corporarentur, secundum motum firmamenti rationabiliter regerent corpora. Illic autem positae, plenariam habent cognitionem praesentium, praeteritorum, et futurorum, cumque illis subvenit desiderium incorporandi, statim incipiunt gravari, et versus corpora deduci. Est autem illis descensus a Cancro sicut et ascensus, per Capriconum, et descendendo per crateram Bacchi primam, ibi potant oblivionem prioris status sui, et inde labentibus obveniunt quaedam [Col. 0900C] aethereae et aeriae obvolutiones, et hauriunt aliquid in singulis sphaeris, ut in prima Saturni correlationem, id est, similium collectionem, ut per unum simile sciat aliud approbare, ut si velim album aliquid ostendere, dicam albius est nive. Torporem etiam quemdam ibi accipit, in Jove scientiam et desiderium regnandi, aliisque imperandi. In Marte, animositatem ardoris; in sole, vim sentiendi per quinque sensus; in Venere, cupiditatem fervoris; in Marte, vim disserendi; in luna, vim augendi et minuendi. Horum quoque omnium ibi accipit anima vim et scientiam, quorum tamen exercitium non agit ante carnis obvolutionem; post planetarum obvolutiones in inferiori aere variis tumultibus pulsatur, [Col. 0900D] scilicet, grandinum, nivium, pluviarum, ventorum, et tandem tenebris corporis obvolvitur, nihilque scitorum recordatur, adeo irrigua mole corporis gravatur, quod patet in stultitia puerorum, qui carbone lucente laesi decipiuntur. Quaeritur de obvolutionibus aetheris, an illis incorporentur animae, an non; et dicunt quidam quod illis incorporentur, quidam quod non. Qui autem dicunt eas illis non incorporari, asserunt quod in illis tantum obscuretur eorum claritas, ut imago de fumo. Quidam vero asserunt eas illis uniri et incorporari, quia, teste Macrobio, animae redeuntes a corpore easdem obvolutiones illuc reducunt, unde illas assumpserunt. Unde datur intelligi quod illas secum in corpora de duxerant, ideo illis animae incorporatae fuerant. Objicitur: [Col. 0901A] Ergo si incorporatur anima illis obvolutionibus, tunc erat animal antequam perveniret ad hoc mortale corpus, quia anima conjuncta cum corpore facit animal. Sed non est necessarium cum anima juncta est digito, non faciat animal, quia praeter corpus et animam multa pertinent ad animalis constitutionem, ut sensualitas, etc. Animae itaque incorporatae dantur duae vires, ira et concupiscentia, quae et portiones ejus abusive dicuntur. Ira quidem datur, ut irascatur malis, concupiscentia, ut semper bona cupiat. Cumque his viribus anima rationabiliter utitur, justa est vita hominis; cum anima contrarias vias incedit, bonis irascendo, et mala cupiendo, tunc degenerat a naturae suae origine. Sed rursus ad reilluminandam rationem datur doctrina [Col. 0901B] animae, ut discendo, et neglecta relegendo, redeat ad priorem cognitionem; unde quod apud nos dicitur lectio, apud Graecos vocatur repetita cognitio. Reilluminata vero ratione, non tamen aliquando potest facere quae scit esse necessaria et utilia: quod ut possit, adhibetur ei virtus, cujus haec est etymologia: virtus dicitur, quasi propriis viribus nitens contra vitia. Definitur autem sic: Virtus est habitus animi in modum naturae rationi consentaneus, id est, consentit animae ad id quod nata est, id est ad bonum, et in hoc fautrix ejus est. Cum autem hae animae debeant probari immortales, plures occurrunt quaestiones, quarum haec est prima. Si animae sunt immortales, et omnes ejusdem dignitatis in sui natura, cur plus in uno viget quam in alio? Quod [Col. 0901C] solvit Virgilius dicens: Quantum innoxia corpora tardant, id est, pro habilitate corporum habet anima suarum virium exercitium; sicut leo clausus in cavea omnes quidem vires suas ibidem habet, sed non tam potenter exercet illas in cavea quam in silva. Inde rursus opponitur: Cur anima, quae dignior est in sui natura, subjecta sit corpori indigniori? Solutio. Anima vero dignior est in sui natura, sed in hoc quod continetur indignior est corpore continente, et secundum hanc dignitatem subjecta est corpori. Objicitur item: Si anima comprimitur in corpore, ut non possit vires suas exercere, tunc corrumpitur, et erit indigna, nec bene. Solutio. In sui natura non corrumpitur, quia naturalem observat [Col. 0901D] claritatem, licet clausa in corpore non possit adeo nitere, sicut lucerna modio supposita non eo minus claritatis in se habeat, licet eo minus appareat. Rursus opponitur: Si nihil in se sordidum admittunt, cur ergo in inferno puniuntur? Solutio. Quia noverunt exutas de corporibus sordes adhuc habere, quae de corporeis et de terrenis rebus illis adhaeserunt, quae ut auferantur, indigent ad tempus purgatione, sicut gemma noverit de luto levata adhuc habere sordes sibi inhaerentes, indiget purgatione.



De origine animarum.

De hac animarum origine diversae diversorum sunt sententiae. Quidam enim dicebant animam esse conflatam ex atomis ignis, imitantes Anaxagoram et Heraclitum, qui volebant ignem omnium rerum esse [Col. 0902A] originem. Quidam dicebant illam esse sanguinem cordis, imitantes Thaletem Milesium, qui asserebant omnia ex humore constare. Stoici quemdam spiritum naturalem, quod probabant tali syllogismo: Quod recedente ab homine, homo desinit esse animal, anima est; sed spiritu naturali recedente, homo desinit esse animal: ergo spiritus naturalis est anima. Plato autem dixit animas humanas compositas esse de reliquiis mundanae animae. Aristoteles vero vocabat eam endelechiam, id est, formam animati corporis, et per hoc volebant illam esse accidens. Sed Plato, cujus auctoritas praeponderat, et quem maxime Macrobius imitatur, dicit animam esse substantiam incorpoream se moventem: et in hoc aliis est oppositus Aristoteli quidem, qui dicebat [Col. 0902B] illam esse accidens, causam primam substantiam, aliis quoque qui dicebant illam esse corpoream, causam primam incorpoream. Quaeritur autem secundum quem, incorporea substantia utrum sit generata anima, an ingenerata. Quod utrumque Plato asserit illam esse, diversis tamen respectibus. Generatam enim vult illam intelligi in Timaeo, ubi dicit: Praestantissima a praestantissimo facta est, vel in secundo, universi generis sementem faciam. Non generatam vero innuit in Phaedrone, cum dicit: Anima nec nata, et ideo aeterna. Ne autem post in hoc videatur sibi esse oppositus, ideo dicit animam ingeneratam, quod utatur lege generatorum, scilicet, ut dissolvatur actualiter, sive naturaliter. Nam omnia generata, praeter mundum et [Col. 0902C] divina, dissolvuntur actualiter, mundus vero naturaliter. Nam licet nunquam dissolvatur, natura tamen, si conditor vellet, dissolutionem pateretur. Nam quidquid de partibus est compositum, illi naturale est dissolvi; animae vero simplici, nec compositae, non est naturale dissolvi; unde dicta est ingenerata. Generatam autem Plato ideo innuit, quod secundum multos praejacentem materiam hylen habuerit, quod licet nusquam Plato testetur, nusquam tamen contradicit. Hyle quidem in puro suo statu considerata, non differat a materia animae. In puro suo statu considerata, id est, sine ratione, ira, et concupiscentia, quibus informatur, id est, quae in ea funduntur.



De anima mundi.
[Col. 0902D]

Dicunt etiam quidam unam tantum esse animam, id mundanam, quae omnia in animum et conformes unicuique rei vires pro sua habilitate, sicut stellis rationem, hominibus quos in caducis rebus invenit habere sphaericum caput, et erectam faciem, rationem quoque infudit, et sensualitatem sicut divinis corporibus, licet prae nimia contemplatione divina animalia sensualitatem non exerceant. Caeteris animantibus sensum et vegetationem. Arboribus et herbis tantummodo vegetationem; et sicut unus vultus in pluribus speculis, et in uno speculo plures vultus apparent, ita una anima in pluribus rebus: et ubique omnes vires suas habet, licet in diversis habeat exercitium pro habilitate corporum. Secundum [Col. 0903A] quam sententiam nullus homo videtur esse pejor alio, quia una eademque anima bona et immaculata in sui natura est in omnibus corporibus; sed dicitur magis degenerare in uno quam in alio, ut pote consensualitas dominatur rationi, quia in cujuscunque corpore sit, illud corpus est infernus animae. Secundum hanc quoque sententiam nullus homo moritur, ita quod patiatur separationem animae, quanquam separatur a quatuor elementis, inque omnia corpora resolvuntur; sed tunc dicitur mori, cum in illis anima relinquit priorum virium exercitium. Praeterea dicunt quidam eamdem mundanam animam pariter cum humana anima esse in homine, de qua vermes vivificentur in homine, sicque hominem duas animas asserunt habere.



Idem, de animarum origine secundum alios.
[Col. 0903B]

Sed quaeritur, si anima humana est generata, id est, creata, an auctor suus omnes animas in prima mundi constitutione pariter creaverit, an quotidie novas fecerit? Si, testantibus philosophis, omnes pariter ab exordio mundi factae sunt, et in compares stellas tanquam in vehiculo locatae, donec quotidie incorporandi desiderio descendant. Huc accedit Hebraica veritas, quae dicit: Ecce vox sanguinis fratris tui clamat ad me de terra, id est, animae quae incorporandae erant natis de sanguine Abel, ideo enim clamabant, quia volebant perfectam beatitudinem mereri in corporibus; sed superfluum nihil facit Deus, unde frivola est haec sententia.



Item, de animarum origine secundum alios.
[Col. 0903C]

Alii dicunt animam esse partem divinae essentiae, quam trahunt ab illo loco: Et spiravit in faciem ejus spiraculum vitae. Haec autem particula non rediit amplius, ita vero uniatur cum Deo, unde et peccare potest. Hi autem agunt de Deo tanquam sit localis. Asserunt alii animas natas de angelicis substantiis. Aiunt alii animas nasci de terra, duce semine; et sicut scissum est corpus filii de Patris substantia, ita anima filii de anima Patris; trahuntque argumentum de consimilitudine morum.



De certa animae origine.

Est autem indubitatae fidei, nec inde animas nasci, vel creari, vel aliunde adduci, sed similiter cum ipso corpore nasci; et est quoddam determinatum [Col. 0903D] tempus post conceptionem seminis, quod redigitur in corpus humanum, quo nascitur anima cum corpore. Animae autem duae sunt vires, una superior, altera inferior. Superior coelestibus et incorruptibilibus adhaeret, et alia concupiscit, vocaturque rationalitas, spiritus, domina mens, animus. Inferior est quae voluptatibus corporis consentit, vocaturque sensualitas, animalitas, famula mens. Superiorque debet regere inferiorem; sed aliquando ex superioris negligentia praevalet inferior, et seducit superiorem. Est et in hoc figura Adae et Evae. Si enim Adam superior se recte rexisset, non illum Eva inferior seduxisset. Cumque eis spiritus esset secundum diversitates animarum, unus qui nunquam unitur cum corpore, licet aliquando illud assumat [Col. 0904A] aereum, vel aethereum, ut angeli vel daemones. Alius, qui nunquam est sine corpore, ut spiritus brutorum animalium, qui cum ipsis et oritur et interit. Tertius, modo in corpore, modo extra corpus, ut spiritus qui vivificat homines, id est, anima. Quod autem dicitur: Spiritus Domini ferebatur super aquas, hoc quoque dictum puto sive de hoc aere terrae, et aquae circumfusione, sive de subtiliori, id est, aethere, vel de Spiritu Trinitatis, de quo si dicit, innuit salutem futuram per aquam.

Nota tres figuras in compositione animae depictas ad idem pene tandem; intervalla enim quae sunt in prima, cum vellent impleri harmonicis consonantiis, nec proportiones ipsae possent discerni, in tam parvis numeris facta est figura, ut in majoribus [Col. 0904B] numeris doceatur, quae non poterat in minoribus. Ponitur ergo sexto loco unitatis, loco binarii VII, et sic nota in caeteris. Sed quia adhuc deerant numeri, in quibus semitonia discernerentur, inventa tertia figura, et tamen pro suppletione hemitonorum quantum ibi per se non ostenduntur, sed in consonantiis, diatessaron et diapente, quarum consonantiarum proportionales numeri distincte ibi reperiuntur. Mundus dicitur, res illae sensibiles, quasi mundatae et discretae ab illa confusione in qua prius fuerunt in hyle. Unde Augustinus: »O munde immunde!«

Sciendum quod in quocunque epitheto constitutis duobus epogdois, quidquid remanet limma est, id est, minus semitonium, superatur a minori semitonio, [Col. 0904C] ut sagaci investigatione calculatoriae artis repertum est, tertia parte sui ipsius semitonii minoris, et 104 parte suae partis tertiae.

Si vis scire quomodo de toto possis facere minus semitonium, accipe octavam partem, qua sesquioctava proportio vincit subsesquioctavam, et divide eam in novem aequales partes; postea, relictis 5 novenis, tres novenas aequaliter divide in 27 partes. De quibus vicesima septima parte sublata, procul dubio remanebit tibi limma, id est, minus semis. Hoc autem non est ignorandum, quo minus semis collocatum cum sesquioctava proportione illius sesquioctavae, a cujus nona parte diminuitur, continet totam illam sesquioctavam, et insuper ejus [Col. 0904D] 24 partem ejus vicesimae 4 partis, et praeterea octavam partem ejus quartae partis, et septies 81 partem ejus octavae partis. Verbi gratia, praeponamus tales numeri 3, in quibus liquescat qui dicitur. Sunt numeri 243, et 253, et 273, et trientem, et semunciam, 243, et subsesquioctavus ad 273, et trientem semunciam. Nam iste est sesquioctavus ad illum, continet eum totum, et ejus octavam partem, quae est 30, et triens et semuncia, et etiam tonus integer ad illum. Ducenti vero 53, qui numerus est semitonio minus, qui ad 243 comparatur, bene dicitur diminuti a nona parte ducentorum 78, et trientis et semunciae. Quorum praeter totum etiam potest contineri nona parte sui ejus octavam partem, id est, ducentorum sexagintatrium, cui concertus, quemadmodum [Col. 0905A] sesquioctavus facit. Non enim superat illum, nisi tredecim, continet tamen illum totum, et ejus vicesimam quartam partem, quae etiam 10 asses et 5, et praeterea, continet hujus vicesimae quartae partis, quae etiam duo asses. Necnon adhuc continet hujus quartae partis 8 partem, quae etiam quadrans L, 9. §§. c. 9. Et omnium continet post superiora hujus octavae partis species octogesima primam partem, quae est scrupulus et calculus; ergo minus semitonium comparatum cum subsesquioctava proportione illius sesquioctavae, a cujus nona parte diminuitur, comprehendit totam illam subsesquioctavam, et ejus 24 et partem, et 24 partis, quartam, et quartae octavam, et octavae septies 81 partem. Si autem hoc invenire desideras in integris [Col. 0905B] his, in minoribus non poteris invenire numeris, quam inter 57, 208, et 65, 536. Ut plenius liquescat probatio, proponatur epitritus et subepitritus numerus, ubi post duos tonos remaneat tibi semitonium, ubi probetur quadrans esse verum, et ita inclinentur 49, 155, ejus octavas partes 6, 100, 11, 4, 50, 5, 200, 10, 100, 6, ejus octava pars 7, 700, 76, 65, 536. Iste ergo continet totum superiorem, et ejus vicesimam quartam partem, quae est 648, et hujus quartae partis octavam partem, quae est 80, et insuper continet septies octogesimam primam partem hujus octavae partis. Inter 3 autem et quatuor sic potest inveniri semitonium, a duobus epogdois relictum, 3 octava pars est triens et semiuncia, sextuli obulus, calculus et dimidius 3, hemitonium minus. [Col. 0905C] Inter hos duos numeros invenitur minus semitonium, qui sunt 4, 800, 60, 4, et 4, 500, 100, 17. Si igitur vis scire quomodo se habet in omni semitonio minori major numerus ad minorem, sed horum duorum numerorum collectionem firmiter ubique habeas. Continet namque in hac collectione major numerus, qui est 4, 800, 60, 4, totum minorem, scilicet, 4, 500, 100, 18; et insuper ejus nonam decimam partem, quae 1, 200, 10, 50, 3; nec non ejus nonae decimae partis octogesimam primam partem 1, 3; et praeterea continet octogesimae primae partis, quae est unitas. Unus duo. Ideo a minimo hic liber incipit, quia conditor humanae molis numerum voluit habere exemplar in omni opere [Col. 0905D] suo, ubi etiam in his notetur perfectio operis, et ab uno, id est, a Deo, quia unus est factor omnium, quae sunt, a duobus et a tribus, quoniam hi tractant de omni alteritate, quae ab uno, id est, a Deo descendit, sicut a monade omnis alteritas mundi ducitur. Quartus hac ratione subtrahitur numerus, ut senarii numeri perfectius remaneant, quia hi tres perfecti notantur in scientia de naturali justitia. Nam si non subtraheretur, denarius remaneret, quem constat esse perfectum, quia divisus non restituitur, sicut senarius imperfectus resolvitur per partes, quae coacervatae faciunt imperfectum numerum, id est, senarium.

Superest igitur. Sophistae vero nunc suas defendunt rationes, et alienas impugnant, et e converso. [Col. 0906A] Unde proborum mores assequi non valent, qui certis et probabilibus utuntur rationibus. Fit enim b intervallo. Dicit hoc per involucrum et integumentum, quasi axes coeli aliquando trini emolirentur, et facerent ipsam sphaeram mundani corporis subsidere, et ita calor dominaretur humori, et ita proveniret diluvium per ignem, et e converso. Taliter circumactionem vocat transitionem et retransitionem elementorum, quod non ignis spissatur in aerem, aer in aquam, in terram, vel e converso, tunc exulat calor, vel humor fit diluvium, vel per ignem, vel per aquam, alteram circumactionem dicit per convolutionem 7 planetarum, ex quorum natura vel nimius calor vel humor provenit. Est adhuc major causa cum ferventissimus est, [Col. 0906B] si tunc humor nimium moratus fuerit, stellae circumfusae soli mittunt ex se fervorem circa solem, et inde minuuntur, calorem mittit terrae, et tunc igne pereunt. Vel exorbitatio referas ad currum solis, nam exorbitare videtur in aestate, cum altior surgit; et tunc magis contra nos versus est, quam in hieme, vel dicas quod longo intervallo dicit de magno anno, qui est 15000 annorum. Aliter dicunt quoque philosophi solem esse talis naturae, quod omnium in se trahat ignem stellarum, ad quem temperandum attrahit sibi humorem illius elementi, scilicet, aquae; et tunc aqua et maxime maria contrahuntur, quam cum remisit, distrahitur mare, sed aliquo tempore magis quam alio. Unde Lucanus:

[Col. 0906C] Flammiger an Titan ut alentes hauriat undas,
Erigat Oceanum fluctusque ad sidera tollat.
Nota quod dicit numerum priorem superficie. Nullum enim accidens prius est subjecto suo, et dicit superficiem corpoream propter perpetuam conjunctionem sui cum corpore, quod nunquam deserit, incorporea autem est sui natura. Itaque corporeum et incorporeum hoc respectu bene patiuntur se, corporeum ut corporis, et incorporeum animae penitus sunt opposita, nec omnino patiuntur se in eodem.

Hyle impressa ideis dicit firmare corpus, cujus praestantissima parte constare divina dicit, quod non videtur esse. Hyle enim est res informis, veram [Col. 0906D] non habet partem in sui natura; quare ex ejus parte nihil constat, nec etiam ex ejus termino aliquid constat. Si enim hyle in aliquod unum transiret totum, jam alia omnia ex hyle materia non constarent, quod etiam est contra auctoritatem, cum nec ex toto, nec ex parte hyle constaret. Dicendum est igitur hyle advenire formam, et primo in aliquam partem sui, unde dicatur fieri aliquid, deinde aliam formam in alia parte sui, et sic per singula. Tradunt physici quaedam convenienti corpore elementorum ad similitudinem numerorum corpora proportionari, ad hoc ut sint apta vivificari ab anima, quae compositio universalis dum suum tenorem habet, naturam animalis solidam et quietam, quantum in sui naturam manere dicunt. Si vero ex aliqua [Col. 0907A] parte ex superfluis humoribus, sive diminutis discordia compositionis evenerit, infirmitatem accidere; si vero periit, dissolutio fuerit, mori hominem; unde dicit liber, dum mundo supersunt, etc. Cum vero deficiunt, mox arcana vis solvitur, quia quantum in natura animae cum semper apta est animare, nisi corpus impediat, unde subjungit, anima ipsa non deficit, etc. Cum adhuc potest esse accessio. Nota hoc esse contra sententiam Platonis, ubi dicitur meritis in fine locatis. Nam secundum beatum Augustinum omnis homo tollitur a vita, cum vel optimus vel pessimus est, non dico quantum ad effectum operis, pensatur ex quantitate amoris; qui autem tunc homo tollitur ex justitia Dei fit, ex qua homo incremento virtutum perficit, [Col. 0907B] et in sordibus vitiorum putrescit. De terra et igne, quia vivificat spississima et subtilissima. Ex terra et aqua, quia spississima; ex aere et igne, quia tenuissima. Hanc dividit horizon. Hoc non est verum. Horizon enim in longitudine habet 360 stadia, qua mensura terram esse longiorem constat; sed quod hic liber dicit, intelligendum est de horizonte coeli, quod est hemisphaerium, sub quo continetur dimidia pars terrae. Ultroque magnam partem. Citro quia non totam continet, vel ultro citroque, id est, ex utraque parte. Tunc propter eluviones et exustiones. Quod Plato testatur, sic dicens. Fit enim longo intervallo mundi circumactionis exorbitatio, quam inflammationis vastitatis necesse est consequatur. Cum nihil aliud tempora, nisi cursus solis efficiat. [Col. 0907C] Cursus solis non efficit tempora, cum etiam aliqui dies fuisse legantur ante solis originem; sed sol dicitur efficere tempus, quia per eum discernitur. Nam tempus est perpetuus rerum decursus, per solem notatus. Ideo physici mundum magnum hominem vocant. Mundum nomine hominis vocaverunt, quia animatus ut homo, hominem vero nomine mundi vocaverunt, quia ex quatuor constat elementis. Aut sphaerico motu. Quod sphaerico motu rotatur, ipsum in se totum locum quem habet, nunquam deserit, sed in eodem ambitu semper manet totum, per partes autem diversum locum assumit circumvolvendo. Quod autem per lineam movetur, aliquando penitus priorem locum deserit translatum in alium, aliquando [Col. 0907D] priorem non deserendo porrigitur in ulteriorem, ut arbor crescendo. Nos cavere praestigia. Sicut in praestigiis aliquid videtur esse, cum nihil sit, ita verbis illius qui sophistice agit, cum tamen nihil veritatis sit. Intellectus est per quem animus ea quae sunt perspicit. Providentia, per quam aliquid futurum videtur, antequam fiat. Magnanimitas est rerum magnarum et excelsarum cum anima ampla et splendida quadam propositione cognitio. Magnificentia eadem in effectu. Fiducia est per quam magnis et honestis in rebus multum ipse animus in se fiduciae cum certa spe collocatum. Tolerantia est honestatis aut utilitatis causa rex arduarum ac difficilium, voluntarium ac diurna perpessio. Constantia, sive perseverantia, est in ratione bene considerata, stabilis [Col. 0908A] et perpetua mansio. Modestia est per quam pudor honestus charam et stabilem comparat auctoritatem. Amicitia est voluntas bonarum rerum, quae aliqua illius ipsius causa quem diligit, contra ejus pati voluntatem. Philosophia est veritatis comprehensio, quae dividitur in tria, scilicet, ethicam, logicam, physicam. Ethica autem est scientia moralis, vitae ordinem aperte demonstrans; cui supponuntur tria, scilicet, animus, anima, homo. Animus est res sui curam gerens. Anima est reipub. curam suscipiens. Homo est res familiaris, officium disponens, vel, secundum dialecticos, animal rationale. Animae autem quatuor supponuntur, scilicet, prudentia, justitia, fortitudo, temperantia. Prudentia est verae laudis perfectio. Justitia est habitus animi. Sapientia, [Col. 0908B] cuncta prospiciens, vel habitus animi communi utilitate conservata. Fortitudo est quaedam, relictis vitiis, ad meliora semper se erigens, vel fortis est periculorum susceptio, et malorum perpessio. Temperantia est, quod amoris gravitate quaeque constituens. Logica est diligens ratio disserendi, et magistra judicii; sic definita stricte accipitur, comprehendens tamen rhetoricam dialectica. Large vero sic describitur: Logica est sermocinalis scientia, et dividitur in tria, in dialecticam, rhetoricam, grammaticam. Dialectica est sagacitas ingenii, stultitiaeque sequester. Supponuntur autem dialecticae quatuor, scilicet, probatio, assumptio, confirmatio, conclusio. Rhetorica, conjunctionis honestae, et faceti eloquii, doctrix argumentosa; cui supponuntur tria, [Col. 0908C] natura, doctrina, usus. Grammatica, eloquendi peritia. Physica, scientia naturalis vigoris, causam recte commemorans. Physica autem alia intellectibilis, ut angeli; alia intelligibilis, ut Deus; alia naturalis, ut substantia. Naturalis vero dividitur in sex, scilicet, arithmeticam, geometriam, musicam, astronomiam, astrologiam, medicinam. Arithmetica est multitudinis, quae per se est sollicita calculatrix. Arithmeticae supponitur perfectio, imperfectio, plusquam perfectio. Geometria est immobilis magnitudinis doctrina ponderatrix, vel mensuratrix, quae habet lineamenta, intervalla, magnitudines, figuras, dimensiones, numeros. Musica est melodiae ejusque instrumentorum artifex curiosa. Musica autem, alia [Col. 0908D] harmonica, alia rhythmica, alia metrica. Astronomia est mobilis magnitudinis ascita contemplatrix. Astrologia est peritia quae coelis vertiginem conversione considerat. Altera autem naturalis, altera autem superstitiosa. Naturalis dum exsequitur solis et lunae cursum, astrorum, certas temporum stationes. Superstitiosa vero est, quam mathematici sequuntur, quae in stellis augurantur. Hoc vero est inter astronomiam et astrologiam, quia astronomia conversionis, ortus, obitus, motusque siderum continet. et cur sic vocentur. Astrologia vero partim naturalis, et superstitiosa partim. Medicina est ars quae de morbis et salute corporum tractat. Alia vero methodica, alia autem empirica, alia logica. Aristoteles quaerit an Deus sit: poena dignus est, quia colere [Col. 0909A] magis, quam inquirere convenit sapienti. Alexander ad Didymum: Est anima una per se stabilis, unde [Col. 0910A] omnes animae recreantur. Hermogenes. Si Deus non est. unde bona? si est, unde mala?




[Col. 0909]
BEDAE PRESBYTERI MUSICA THEORICA. (C,S)*

Notandum est quod omnis ars in ratione continetur. Musica quoque in ratione numerorum consistit atque versatur. Illud autem quod fit ex tonorum instrumentis mutatorium est. Quinque sunt sensus: ipsorum sensuum duo sunt qui juxta corpus sumuntur, visus et auditus; et duo sunt qui intra, gustus et tactus, imo vere olfactus. Dubium est utrum intus [Col. 0909B] an foris sentiat? Est autem sensus vinculum corporis et animae. Quaedam sunt incorporalia et invisibilia, ut anima; et quaedam corporalia et visibilia, ut sunt corpora; quaedam invisibilia et corporalia, ut sensus corporei. Corporalia sunt, quia corpori administrantur; et invisibilia, quia illud ut inanimis vel visus, non potest videri. Unde fit, ut cum quinque corporei sensus alia exteriora sentiant, seipsos non sentiant. Visus enim seipsum non videt, gustus seipsum non gustat; quod si faceret, nunquam jejunus esset; sic de caeteris. Considerandum ergo quia cum sensus corporis sine labore adhibeamus sensibilibus rebus quae percipiendae sunt, ab illis non facile potest explicari et definiri quae natura ipsorum quinque sensuum vel corporis sit, vel quae proprietas [Col. 0909C] sensibilium rerum percipiuntur. Natura si quid requiritur sensuum, et definitur quod sint corporei et invisibiles, ut est auditus corporeus et invisibilis. Res vero sensibilis, quia percipitur ab auditu, id est, vox proprietates habet, ut aer esse commodum et percussum quodam ictu, quae ipsa quoque corporea est et invisibilis. Nam proximiora facilius visum penetrant, quam ea quae sunt remotiora. Si neque clausis oculis aliquid pervidemus corporeum. Augustinus, in libro XI de sancta Trinitate, dicit: »Gignitur ergo ex re visibili visio, sed non ex sola, nisi adsit et videatur.« Quocirca ex visibili et vidente gignitur visio, ita sane, ut ex vidente sit sensus oculorum, et aspicientis atque intuentis intensio. Illa tamen informatio sensus, quae visio dicitur, a solo [Col. 0909D] informatur corpore quod videtur, id est, a re aliqua visibili; qua detracta, nulla remanet forma quae inerat sensui, dum adesset illud quod videbatur. Sensus tamen ipse remanet, qui erat et priusquam aliquid sentiretur, velut in aqua vestigium tandiu est donec ipsum corpus quo imprimitur inest. Quo ablato, nullum erit, cum remaneat aqua, quae erat, antequam formam corporis caperet. Ideoque non possumus quidem dicere, quod sensum gignat res visibilis: gignit tamen formam nedum similitudinem suam, quae sit in sensu, cum aliquid videndo sentimus. Si formam corporis quam videmus, et formam quae ab illa in sensu videntis fit, per eumdem sensum non discernitur, quoniam tanta conjunctio est, ut non pateat discernendi locus, sed ratione colligimus nequaquam [Col. 0910A] nos potuisse sentire, nisi in sensu nostro aliqua similitudo conspectui corporis. Neque enim cum annulus cerae imprimitur, ideo nulla imago facta est, quia non discernitur, nisi cum fuerit separata; sed quoniam post ceram separatam manet quod factum est, ut videri possit. Propterea facile persuadetur, quod inerat jam cerae forma impressa ex annulo, [Col. 0910B] et antequam ab illa separetur. Si autem a liquido humori adjungeretur annulus, eo detracto, nihil magis appareret. Nec ideo tamen discernere ratio non deberet fuisse in illo humore, antequam detraheretur, annuli formam factam ex annulo, quae distinguenda est ab ea forma quae in annulo est, unde ista facta est, quae detracto annulo non erit, quamvis illa in annulo maneat, unde ista facta est. Sic sensus oculorum non ideo non habet imaginem corporis, quod videtur, quandiu videtur, quia eo detracto non remanet, ac per hoc tardioribus ingeniis difficillime persuaderi potest formari in nostro sensu imaginem rei visibilis, cum eam videmus et eamdem formam esse visionum. Si qui forte animadverterint quod commemorabo, non ita in hac inquisitione laborabunt, [Col. 0910C] plerumque cum diuscule attenderimus quaeque luminaria, et deinde clauserimus oculos, quasi versantur in conspectu quidam lucidi colores varie sese communicantes, et minus minusque fulgentes, donec omnino desistant, quasi intelligendum est reliquas esse formae illius, quae facta erat in sensu cum corpus lucidum videretur, paulatimque et quodammodo gradatim deficiendo variari. Nam et insertarum fenestrarum cancelli, si eos forte intuebamur, saepe in illis apparuere coloribus, ut manifestum sit hanc affectionem sensui nostro ex ea re quae videbatur impressa. Erat ergo etiam cum videremus, et illa erat clarior et expressior, si multum conjuncta cum specie rei ejus quae cernebatur, ut discerni omnino non posset, et ipsa erat visio. Quin [Col. 0910D] etiam cum lucernae flammula modo quodam divaricatis radiis oculorum, quasi geminatur, duae visiones fiunt, cum sit res una quae videtur. Sigillatim quippe efficiuntur idem radii de suo quisque oculo emicantes, dum non finiuntur, in illud corpus intuendum pariter, conjuncteque concurrere, ut unus fiat ex utroque contuitu; et ideo si unum oculum clauserimus, non geminum ignem, sed, sicuti est, unum videmus. Sinistro igitur clauso, illa species videri desinit, quae ad dextrum erat; vicissimque dextro clauso, illa intermoritur, quae ad sinistrum erat.

Adverbialiter. Nam sicut quando augetur dies vel minuitur, non statim praesentatur, nisi per multos dies; sic etiam musica quando augetur et minuitur [Col. 0911A] per hemitonia, vel dies in non continuo percipitur, donec illae partes supercrescant. Isciatici, id est, coxarum injuriaticus dolor, ut est frigiditas aquae, humiditas aeris, caliditas ignis, siccitas terrae. Nam duo ex his agunt, ignis et aer; duo patiuntur, aqua et terra. Quatuor autem sunt tempora, hiems, ver, aestas, autumnus. Hiems comparatur aquae, autumnus terrae.

Plinius Secundus, in libro secundo Naturalis historiae, an sit immensus mundus, et ideo sensum aurium extendens tantae molis rotatae vertigine assidua fit motus, non quidem facile dixerim, non magis quam circumactorum simul tinnitus siderum, suosque volventium orbes. An dulcis quidam, et incredibili suavitate conceptus nobis, qui intus agimus juxta diebus [Col. 0911B] noctibusque tacitus labitur.

Dum musica coelestis ex subtilioribus conficitur, sine ulla inconvenientia sonorissima comprehenditur; nam latenter ex superioribus ad inferiora usque auditus nostros effunditur quamvis eam propter consuetudinem non consentimus, sicut sunt illi qui circa habitant, id est, descensum Nili. Si autem aliquis in altero mundo nasceretur (si possibile esset) ut sanctus Augustinus affirmat, ut in hunc mundum postea venisset, eam sine ullo impedimento audiret, eique ultra vires placeret. Musica autem quamvis terrestris, nobis placuerit, tamen quia corpulentioribus elementis efficitur, vix sine aliqua incongruentia invenitur. Et hoc notandum, quod sicut multa anima agit, illa ipsa nesciente, ut [Col. 0911C] capilli ungulaeque crescunt, sic etiam multa in auditu ipsius aguntur, quae eam propter consuetudinem latent, ut sonitus planetarum.

Haec vivacitas rationis est ipsa vis rationis animae, quae sub silentio in animo latet. Tunc autem miscetur corpori, quando mirabiliter per sonos foras egreditur.

Contemplatio regularum ex mente, quae Graece dicitur.

Multiplex igitur ideo majorem potestatem ad consonantias retinet, quia disertae quantitati in augmento crescente similatur. Et cur propterea? Quia arithmetica quae per se est, et musica, quae consonantiarum demonstratrix est, ad discretam quantitatem pertinent.

[Col. 0911D] Geometria vero et astrologia continuae quantitatis sunt, cui quia superparticularis in decrescentibus partibus similis est, non eamdem quam multiplex ad consonantias vim retinet, si tamen propter singularitatem partium secundo loco admittitur. Superparticularis etiam consonantias tantum, multiplex vero non tam consonantias quam aequisonantias efficit.

Secundum Pythagoricos et Ptolemaeum, natura secundum Aristoxenum est in qualitate. Nam quamvis in numeris particularitas dicatur, abusive dicitur; cum proprie quidquid per partes partitur, continua quantitas intelligatur, quae longitudine, latitudine, altitudineque comprehenditur: et ideo superparticularitas [Col. 0912A] continue scribitur, quia per partes partitur.

Omnis symphonia multiplex discretae quantitatis proprietatem sequitur, non tamen ut infinitam, sed per tres tantum gradus, duplum, scilicet, triplum et quadruplum. Omnis autem superparticularis symphonia, quantitatis continuae naturam servat, non quidem in infinitum, sed tantum per tres gradus, sesquialterum, sesquitertium sesquioctavum.

Duplicat namque superparticularis suam proportionem, quaecunque sit, et per dualem numerum denominat, atque a duali inchoat, et in eum redigitur, neque pervenit ad unitatem; ideoque servat continuae quantitatis proportionem.

[Col. 0912B] Transgreditur namque musicae consonantiam, ideoque quod plures partes excedit, et a simplici discedit.

In nono quinti libri capitulo, octavo, quarto et tertio, ipse quoque Pythagoricus Ptolemaeus Philadelphus philosophus.

In omnibus his latet epogdoos, id est, sesquioctava proportio; ideoque specialiter inter symphonias non connumerabitur. Ex eo namque caeterae componuntur. Est enim communis omnium mensura.

Est in vocibus similiter, ut tres ad unum tripla, quae continet in se duas consonantias, ut 3 ad 2, diapente, 2 ad 4, diapason.

Ille nimis acutus est, non reflectitur ad gravem, [Col. 0912C] ut ei conveniat, et ille, qui minus est gravis, non vult aliquid erigi. Quia cognovit differentias consonantiarum.

Auditui, et non rationi. Multa enim varietas est inter sensum et rationem.

Medio itinere feruntur, quia nec ex toto tribuunt discretionem auribus, nec ex toto rationi, sed partim auditui, partim rationi, sonum, videlicet, acutum vel gravem auditui, differentias autem consonantiarum rationi.

Producta sunt momenta vel motus artium et vitae, ea quae discernenda sunt. Primum, sensibus accidunt, ac per sensum sentiuntur, ac postremo ratione discernuntur.

Pythagoras indigens interrogatione vel interrogationis [Col. 0912D] cumulo. Pythos enim interrogatio, agoras cumulus; inde agora, Ecclesia, vel Synagoga, vocatur.

Quales sonos reddebant primum, tales quoque postquam mutatae sunt, quia non erat in vi ferentium sonus, sed in magnitudine malleorum.

namque habeo, inde , continuo; , intervallum, vel spatium; inde , spatia, vel intervalla.

Hic nota , id est, custodiam omnium sensuum, quae primo in corde communiter continetur, inde specialiter ad omnes sensus corporis producitur, ut est luminosum in oculis quiddam, quod igneam habet naturam, quoddam mobile aerium et [Col. 0913A] serenum in auribus, quod recipit formas colorabiles, quaecunque fiunt ex superiori elemento igneo, aere tenuissimo quodam, olfactum in naribus, quod ex inferiori et crassiori aere conficitur; gustus ex aqua, tactus ad terram pertinet, quia nullum genus musicae invenitur ante illam disciplinam tetrachordarum, id est, quemadmodum pervenerit nervorum numerus ad pluralitatem, in qua non est.



Quid sit tonus

Tonus est quando vocula voculam tota sui quantitate superaverit, et insuper ipsius superatae voculae octava parte, vel in intensione acuminis, vel in remissione gravitatis. Semitonium est, quando tonus in duas non aequas, sed inaequales partes secatur. [Col. 0913B] Alterum semitonium majus, alterum semitonium minus dici maluerunt. Diesis est semitonium minus, in duas partes divisum, id est, minus semitonium diesin dixerunt musici. Melodia dicitur, quae et antiquior, quamvis subasperior, quando consonantia ex duobus tonis et semitonio, vel hemitonio et duobus tonis, completur. Chromatica est quae et posterior, et ad delectationem aurium sua varietate permulcet animos, et nimiis minutiis tinnule fertur, constatque ex tono et tribus semitoniis, vel tribus semitoniis et tono, Enharmonium totam possidet harmoniam, et sui dignitate alias praecellit; et constat ex duobus diesis, et duobus tonis, vel duobus tonis et duobus diesis. Consonantia diatessaron est, [Col. 0913C] quando vocula intensione sui acuminis voculam in remissione gravitatis totam possidet, insuper et tertiam partem superatae voculae. Diapente consonantia est, quando vocula voculam tota sui quantitate superat, videlicet, et superatae vocis, insuper et ejus medietate vel in intensione acuminis, vel in remissione gravitatis. Diapason non consonantia, sed aequisonantia est, quoties vocula voculam sui acumine si fuerit in intensione, aut sui gravitate, si fuerit in remissione, tota sui quantitate superatae vocis quantitatem bis occupat. Et ut aperte advertas quid sit intensio, quid remissio, quae in omnibus consonantiis videnda est, ita noveris quando primam vocem ex ore, vel corde, vel aliqua materia organi emiseris: fige metam, et quidquid per illam primam [Col. 0913D] vocem in altum sui gerit, aut tonum, aut diapason, aut diapente, aut diatessaron, noveris illas omnes consonantias in intensione acuminis esse factas. Quidquid vero per illam primam vocem ubi terminum diximus figendum esse, deorsum remittendum fluxerit, sive tonus, sive diatessaron, sive caetera, scito omnes illas consonantias in remissione gravitatis fieri. Si autem toni sonum vel diatessaron ac reliquarum consonantium nosse cupis, talem cape conjecturam. Accipe regulam ligneam manibus magistri formatam, et praeparatis tribus articulis, vel arculis, ex omni parte aeque libratis et cavatis, extende nervum super regulam in duobus capitibus suppositis articulis, et non incidendo, sed in metiendae totam chordam in tres partes aequales divide, [Col. 0914A] et ubi tertia pars fuerit, pone arculum, et tange tertiam partem ipsius chordae, tange et alteram partem, et videbis consonantiam diapason. Tertia enim pars his acutior duarum partium, et duae partes bis graviores in sono. Ad consonantiam vero diapente, deinde totum nervum in quinque aequales partes, id est, ubi tres fuerunt finitae partes, pone articulum, et tange utrasque partes, et erit altera pars tota quantitate minoris gravior insuper et ejus medietatis, altera vero pars acutior tota quantitate, majoris insuper et ejus medietatis. Consonantia diatessaron erit, si dividas totam chordam in septem partes, pone arculum, et tange utrasque partes. Item divide ipsam chordam in septem, id est, decem partes, ubi nona pars fuerit pone arculum, et tange utrasque [Col. 0914B] partes, et invenies minorem partem acutiorem uno tono, majorem vero graviorem uno tono in tota. Quaeritur quare prius posuit diapason, diapente, diatessaron, et nunc aliter incipit in ordine ipsarum consonantiarum vertere. Quod sic solvitur, quia in quantum ad proportionalitatem arithmeticae pertinet, antecedit dupla sesquialteram, antecedit sesquialtera sesquitertiam, quae postremo ponitur. E contrario vero musicae consonantia retro speculatur. Nam prima consonantia est musicae artis sesquitertia, hoc est, diatessaron; inde pervenitur ad sesquialteram, hoc est, diapente; inde ad duplam, quae est diapason. Nicos victor, machia pugna, orea Graece pulchra, phone vox, inde orpheus pulchra vox dicitur. Similitudo nominum in omnibus, differentia vero in [Col. 0914C] lichanos hypaten chromatice, enharmonos diatonicos. Similiter in lichanos meson, et paranete sinemenon, et paranete hyperboleon. Nam cum sint decem et octo nervi, et in diatonico, et in chromatico, et in enharmonio; reliqui similiter sunt, exceptis quinque. Dissimiles ergo de chromatico quinque, et de enharmonio quinque, sumpta ad decem et octo, si adjiciuntur, qui sunt in diatonico, fiunt 10 et 8. Ambrosius, in expositione psalmi CXVIII, cap. 2, ita dicit: »Puto Pythagoram, philosophum imitatorem prophetarum, instituisse sectam, ut discipuli sui quinquennio non loquentes, tanto silentio loqui discerent.« Axiomata, id est, admiratione digna, quae et proloquia dicuntur, id est, obnoxia veritati vel [Col. 0914D] falsitati. A duplo namque sesquialter, a triplo sesquitertius denominatur; et reliqui secundum suum ordinem. Si illa denominatio quantum ad sensum in contrariam partem sit, quia cum in primitivis sit in augmentum, in derivativis in diminutione est. In multiplicibus quippe quanto major est numerus, tanto major fit proportio. Insuper particularibus vero crescente numero, decrescunt proportiones. Quaeritur quomodo minor proportio est in quinquaginta tribus, et quinquaginta octo, quam in quinquaginta et quinquaginta quinque; et quomodo iterum major proportio est in quadraginta octo, et quinquaginta tribus, quam quinquaginta et quinquaginta quinque? Sic respondendum est: Quod si philologus iste Boetius iterum adderet super quinquaginta tres duos, [Col. 0915A] essent 55, et ipsum numerum mensuraret quinarius undecies; et si adderet super 58 alia duo, essent sexaginta, et mensuraret idem numerus illum duodecies, et esset sesquiundecima proportio, id est, quinquaginta quinque, et sexaginta, quae est minor ex sesquidecima. Sed quamvis ad illam proportionem non pervenit in 53 et 58, tamen apparet ex hoc quod minor proportio est in majoribus numeris, major in minoribus. Item, si demeret tres ex quadraginta octo, essent 45, et mensuraret illum quinarius novies. Esset similiter, si tres tolleret de quinquaginta tribus, jure remanerent quinquaginta, et mensuraret quinarius illum decies, esset sesquinona proportio, quae major est sesquidecima; et est iste numerus 48 et 53, medius inter majorem et minorem. [Col. 0915B] Et hic iterum quaeritur, tres quantitati utriusque numeri addit, ut majores efficiat numeros, et quare duos minuit ex eadem quantitate, ut minores faceret. Sic solvendum est, quod quantitate quinarii, quae est differentia praedictorum numerorum, divisit in duas partes, hoc est, in tria et duo, et majorem partem addit quantitati praedictae, ut essent majores numeri, et minor proportio; et minorem dempsit ex eadem quantitate, ut essent minores numeri et major proportio. Duodecimus numerus ad 8 sesquialter est, ad 9 vero sesquitertius. Sed si duodenarium, qui est ad 9 sesquitertius, subtraxeris, remanet 9, ad 8 in sesquioctava proportione, quae exinde non esse media subtracti sesquitertii colligitur, quia si duas continuas sesquioctavas perquisieris, ut in his [Col. 0915C] numeris 192, 216, 243, tertius terminus, id est, 243, non poterit sesquitertius ad primum, sed 256, major videlicet sesquioctavo secundo. Quid si simplex sesquioctavus medietas esset sesquitertii, geminatus utique redderet integrum. Vigesimus numerus ad 15 sesquitertius est, ad 13 vero sesquiquartus. Sed si eumdem 20 numerum, qui est ad 16 sesquiquartus, dempseris, remanent 16, ad 15 in sesquiquintadecima proportione, quae non esse medietas ablati sesquiquarti ex hoc deprehenditur, quasi duas continuas sesquiquintasdecimas habitudines adinveneris, ut in his numeris: 909, 900, 60, 10, 23, tertius terminus, id est, vigesimus quartus, non poterit esse sesquiquartus ad primum. Nam si 900 quartam partem [Col. 0915D] sumpseris, quae est 225, et ejusdem apposueris, erit numerus 1125, major, scilicet, 1024 secundo sesquiquintodecimo. Quod si simplex sesquiquinta decima medietas esset sesquiquarti, duplicata sine dubio ad integra esset. Hoc in omnibus deinceps superparticularibus evenit, et si continua minor proportio dematur, quod relinquitur non possit subtractae constare medietas. Duodenarius ad 8 sesquialteram, ad 6 vero duplam retinet proportionem. Sed si minorem continuam, vel sesquialteram subtraxeris, remanent 8, ad 6 in sesquitertia habitudine; quae plusquam medietas dempti sesquialteri ex hoc esse colligitur, quia si duas sesquitertias adinvenies, ut in his numeris: 18, 24, 32, majores sunt 27 numero, qui est ad 18 sesquialter. Ubi dictum est multiplices [Col. 0916A] tantum et superparticulares notam communem mensuram habere posse. Nam quaternarius ad binarium duplus est, 6 vero ad 2 triplus. Subtrahe 2, ad quem 6 triplus est, remanet 6, ad 4 in sesquialtera proportione. Duae sesquialterae proportiones sunt 6 ad 4, 8 ad 6, sed 4 duplus 8, minor, scilicet, 9 secundo sesquialtero. Nam si unitatem detrahas, ad quam videlicet 3 triplus, 4 vero quadruplus est, remanet 4, ad 3 sesquitertius. Tres sesquitertii sunt 27, 36, 48, 54, sed 27 numeri triplus est 81, cui scilicet minores sunt tres sesquitertii. Duo sesquitertii sunt 18, 23, 32, ampliores numero 27, qui est sesquialter ad 18, 12 ad 9 sesquitertius est, 9 ad 6 sesquialter; sed 12 ad sex duplex. Si 12, qui ad 14 sesquitertius, ad 8 sesquialter est, detrahas, remanet [Col. 0916B] 9 ad 8 in sesquioctava habitudine. Differentia quinquaginta novem millium quadraginta novem, ad sexaginta duo millia ducentos octo, et tria millia centum quinquaginta novem, quae ex ducentis quadraginta tribus ter decies multiplicatis excrevit, et minus quam minoris octavam decimam obtinet partem. Similiter differentia, sexaginta duorum millium ducent rum octo ad sexaginta quinque millia, quingentos triginta sex, et tria millia trecenti viginti octo, quae ex ducentis quinquaginta sex ter decies multiplicatis excrevit, et sexaginta duorum millium, ducentorum octo minus quam octavam decimam, plus vero quam nonam decimam obtinet partem. Quinquaginta novem millium, quadraginta novem octava pars est, septem millia, trecenti octoginta [Col. 0916C] quatuor, et octava pars unitatis, quae eisdem quinquaginta novem millibus quadraginta novem addita efficit sexaginta sex millia, quadringentos triginta et octavam, qui superant sexaginta quinque millia quingentos triginta sex, octingentis nonaginta quatuor unitatibus et octava parte unitatis. Si 243 octava requiritur, erit 30, et trium unitatum octavae partis, quae eisdem addita efficit 273, cum trium unitatum octavis. Sunt ergo in semitonii proportione 256, ad ducentos 44, quorum differentia 13, minus quam minoris octava, decimam plus vero quam nonam decimam partem obtinet. Si enim octies decies 13 dicas, efficies 233, qui sunt minores 243 quaternario. In apotomes vero proportione constant 273, [Col. 0916D] cum trium unitatum octavis ad 256, quorum differentia 17, cum trium octavis minus quam minoris quartam decimam, plus vero quam quintam decimam obtinet partem, quia si quater decies 17 ducas, erunt 238. Et si trium unitatum octavas ducas, quater et decies efficient 5 unitates et quadrantem unitatis: hos 238 sejungas, fient 243, et quadras minores, scilicet, 256 duodecim unitatibus, et tribus quartis partibus unitatis. Si vero quinquies et decies 17 ducas, fient 256, at si trium unitatum octavas per 15 minores, reddent integras quinque unitates et quinque octavas: hos junge 255, facies 260, et quinque octavas, qui superant 256 quatuor unitatibus et quinque octavis. Igitur si numeris integris haec omnia videre desideras tam suprascriptos terminos [Col. 0917A] quam differentias, per octonarium numera, et nihil molestum te reperire gaudebis. Duc ergo 243 octies, fient tibi 1943; octies 256, 2048; octies 273 sunt 2184; octies tres octavae tres integras unitates efficient; quas junge 2183, in sesquioctava se continentes habitudine ad 1944, quorum differentia est 243, quae ex 30 et trium unitatum octavis distantia, scilicet, 243 et 273, unitatum octavis, sic octies aucta concrevit. Octies trium octavae 3 integrae unitates. Inde haec differentia 243 summa est. In semitoni vero minoris habitudine constant 2048 ad 1944, quorum differentia est 104, ex 13 distantia 243 et ducentorum 56 octuplicata. Obtinet minoris minus quam octavam decimam, plus vero quam nonam decimam, quia octies decies 104 sunt 1872, scilicet, ex [Col. 0917B] 234 octuplicatis facti, et sunt minores 1944 septuaginta duabus unitatibus, quae ex novenario, quo 243 234 superabant, 8 aucto, creverunt. Si vero novies decies 104 augeas, habebis 1976, scilicet, ex 248 in octo ductis, qui sunt majores, 1944 his 32 unitatibus, quae ex 4, quo ducenti 43. actis 47, vincebantur, octies aucto, creverunt. At in apotomes proportione consistunt 2187, quorum differentia est 139, ex 17, et trium unitatum octavis; sic aucta: octies 17 sunt 136. Octies octavae trium integrae tres unitates, junctaeque 136, reddunt 139. Obtinet minus quam minoris quartam decimam, plus vero quam quintam decimam, quia sequatur decies 139 ducas, habebis 1946, ex 243, et quadrantem unitatis, si auctos octies 243, 1944. Quadrans quoque octies auctus, duas [Col. 0917C] integras unitates junge 1944, erunt tibi 1946, et insunt minores 2049 102 unitatibus, quae ex 12 et tribus quartis unitatum partibus, qui 260, cum quadrante et 256, distabant, sic venerunt. Octies 12 96 sunt; octies 3 quartae integrae 6; junge, et tene 102. Quod si quinquies et decies 139 facias, erunt 2085, ex 260 et quinque octavis octuplicatis sic: Octies 260, 2080; octies 5 octavae unitatis partes integras quinque efficiunt; junge superioribus, et habe 2805, qui sunt majores 2048 his 37 monadibus, qui ex quaternario et quinque octavis 260 vincebant, sic pullulabunt. Octies 4, 32; octies 5 octavae integrae 5 sunt; junge et habe 37. Si quis in integris numeris habitudines pervidere voluerit, oportet ut hac ratione [Col. 0917D] consideret. Si 16 in se ipsos multiplicet, fient 256. Si vero per 7 et 9, fient 272. Quod si 7 et 9 per se ipsos ducat, fient 289. Erunt igitur duae sesquisextae decimae proportiones 256, 272, 289, quas haud dubio constat sesquioctavum excedere, quia si 260 ex 56 octava perquiratur, quae 32 unitatibus colligitur, eisdemque quorum etiam octava apponatur, fient 288, qui nimirum a 289 unitate superantur. Rursus 10 et 7 in se ipsos multiplicet, fient 289. Si vero eosdem 7 et 10 per 10 et 8 ducat, fient 306. Quod si 10 et 8 per se ipsos colligantur, fiunt 324, quae nimirum duae sesquiseptimae decimae, id est, 289, 306, 324, sesquioctavum non implent, quia si 289 octava perquiratur, quae 36 unitatibus et octava parte unitatis efficitur, ac eisdem quorum est octava [Col. 0918A] copuletur, erunt 325, et octava, qui superant 323 unitate et octava parte unitatis. Quod si haec fortasse octava pars unitatis molesta videbitur, superiores numeri per 8 multiplicentur, et in integerrimis numeris decem habitudines reperiuntur. Multiplicatis ergo 256 per octavum, sunt 2048; 272 vero octies ducti, 2176 complent. Similiter 289 octies facti, 2312 reddunt; et sunt iterum duae sesquisextae decimae, 2048, 2176, 2312, quae constant sesquioctavum superare, quia si duobus millibus quadraginta octo pars eorumdem octava, id est, 246, copulentur, fient 2304, qui certe superantur a 2312 octo unitatibus. Rursus 289 per octavum ducti, faciunt 2362. Trecentis sex quoque octies augmentati faciunt 2648. Eodem modo 324 octuplicati 2522 complent, et erunt iterum [Col. 0918B] duae sesquiseptimae decimae, 2312, 2448, 2592. Quae in hoc pervidentur sesquioctavum non implere, quia si 2312 octava ipsorum, id est, 289, apponatur, fient 2601, qui pro certo superant 2592 octo unitatibus; in prioribus ergo numeris unitas differentiam inter sesquioctavum, et sesquisextas decimas habitudines fecit, quae eodem numero quo et ipsae summae, quarum differentia fuit augmentata in posterioribus numeris, octo unitatum pluralitatem succrevit. Similiter inter sesquioctavum et sesquiseptimas decimas proportiones, unitas et octava pars unitatis distantiam fecit. Unitas ergo per octonarium sicut et illae summae, quarum differentia fuit multiplicata in posterioribus, ad octo unitates excrevit. Octava vero pars unitatis eodem octonario ducta, in integram unitatem [Col. 0918C] profecit. Et ideo in posterioribus terminis intra sesquioctavam et sesquisextas decimas octonarius, inter sesquiseptimas vero et sesquioctavum novenarius differentia est. Ducentorum sexaginta duorum millium 144 tertia pars est 80, 7381, et tertia pars unitatis. Si nonam partem nete diazeugmenon, vel nonam partem paramese, vel nonam utriusque hypate sumpseris rectissimam utriusque paranete chromatice, vel utriusque lichanos chromatice mensuram in monochordo habere poteris, ubi quoque apotomos mensurate nullatenus effugiet. Si commatis quoque mensuram verissimam habere quaesieris inter lichanon hypaton chromaticam hypolumodi, et parhipatemeson chromaticam hypodorum procul dubio [Col. 0918D] reperies. Inter 134 et 247 sesquioctava decima proportio est, quia differentia eorum, quae est 13, in minori est octies et decies, et in majore, novies et decies. Quibus si addideris medietatem differentiae, quae est 13, id est 6 et medium unitatis, fiunt numeri 240 semis, et 233 semis. Inter quos est proportio sesquioctava decima semis. His adde duo et semis, efficies 243, et 256, qui semitonii retinent proportionem, 9 scilicet, unitatibus majores, quam illi qui retinebant sesquioctavam decimam proportionem. Et ideo minoris proportionis sunt quam sesquioctava decima, vel sesquioctava decima semis. His si addideris 4, fient 247, et 260, inter quos sesquinona decima proportio, qua musici semitonii proportio major est. Differentia qua semitonium minus tria [Col. 0919A] comata superat, est 5165, qua vero 4 comatibus superatur, est 1988. Quae simul junctae efficiunt 7154, id est, comatis proportione. Eadem differentia apotome superat 4 comata, qua minus semitonium tria, et eadem superatur a quinque comatibus, qua semitonium minus a quatuor. Differentia qua toni proportio superat octo comata, est 1925, qua vero superatur a novem est 5328, quae junctae reddunt coma, id est, 7153. Scilicet, ut a sexto octuplo incipiantur inquiri sesquioctavae portiones. Si h litteram tritesinemenon assumpseris, erit ea species quam dicit, scilicet, mobilibus terminata, cum inter parhipate meson et paramese plusquam diatessaron sit, et paramese minime mobilis sit. Descriptio incipit a proslambanomenon hypermixolidii, et finitur in nete [Col. 0919B] hyperboleon hypodoru; sed consideratio vocum diatonici generis, quod in diatessaron tono et tono semitonioque pariter a nete hyperboleon hypodoru exoritur, atque in proslambano menon hypermixolidu completur. Miroque modo qua habitudine diatonica in longitudine descriptionis singulorum modorum a se nervi differunt, eadem habitudine nervi troporum [Col. 0920A] in ordine distinguuntur. Acute hic inspiciendum, quod mesen non ideo dicit consonare ad neten die zeugmenon, quod ad illam tenet intervallum diapente symphoniae, sed quia per diapason consonantiam hypate meson, idem sonat quod nete die zeugmenon. Mese quoque per diapason idem sonat quod nete hyperboleon. Nete hyperboleon autem resonat ad nete die zeugmenon diatessaron symphoniam. Mese quoque, quod per diapason idem sonat quod neque hyperboleon, ad nete die zeugmenon diatessaron consonat; idem argumentandum, ubi dicit ad graviorem partem paramesen consonare ad hypatemeson. Non enim propter diapente hoc dicit, sed quia per diapason paramese idem sonat quod hypateipaton, consonat eadem paramese ad hypatemeson [Col. 0920B] diatessaron sicut hypateipaton. Quoniam hic primus numerus potest in 2, et 3, et 4, dividi, in quae dividit Aristoxenus tonum, 243 septies ducti 1701 numerum efficiunt; 256 vero septies numerati 1792 complent. Similiter 13, quae est differentia 256 et 243, septuplicata, efficit 91, differentiam 1792 et 1702, etc.




[Col. 0919]
BEDAE PRESBYTERI MUSICA QUADRATA SEU MENSURATA.

[Col. 0919B] Quoniam circa artem musicam necessaria quaedam [Col. 0919C] ad utilitatem cantantium tractare proponimus, necesse est ut secundum auctoris intentionem subtilissimas regulas summopere subjectas intelligere studeamus. Cum enim humana natura naturaliter omnia scire desiderat, et a primi hominis peccato quatuor sunt mala quae naturam impediunt humanam, scilicet, ignorantia, vitium, imperitia loquendi, et indigentia, quibus tamen quatuor bona sunt opposita, scilicet, ignorantiae sapientia, vitio virtus, imperitiae loquendi eloquentia, indigentiae necessitas, ideoque divina clementia philosophis peritiam artes inveniendi concessit, ut per eam quisque notitiam valeat praedicta bona comprehendere, et faciendo, his lapsam naturam et ad meliorem consistentiam sublimare. Cumque unum discere valde sit difficile, de multis non est dubium, cum sit quasi impossibile; [Col. 0919D] in omnibus tamen valde plura sunt quae nostro sensu agnoscimus quam ea quae a magistro discimus. Nam sicut in arbore unam naturae virtutem multarum regitivam propaginem complantavit, sic in homine, ratio ex unius scientia esse multarum docuit invenire. Hic etiam illud intuendum est, quod omnis ars, omnisque disciplina, honorabiliorem naturaliter habeat rationem quam artificium quod manu atque opera exercetur. Multo enim majus atque aptius est scire quod quisque faciat, quam ipsum illud efficere quod sciat. Etenim artificium illud corporale, quod serviens famulatur; ratio vero, quod domina imperat, et nisi manus, secundum quod ratio canit, operatur, frustra fit. In tanto igitur praeclarior est [Col. 0920B] scientia musicae in cognitione rationis, quam in [Col. 0920C] opere efficiendi atque actu, in quanto corpus mente superatur, quod, scilicet, rationis expers sine ratione degit. Illa vero imperat atque ad rectum deducit, quod nisi ejus pareatur imperio, expers opus rationis titubabit. Unde fit ut speculatio rationis operandi actu non egeat, manuum vero nulla sint opera, nisi ratione ducantur. Jam vero quanta sit gloria multumque rationis, hinc intelligi potest, quia caeteri (ut ita dicam) corporales artifices, non ex disciplina, sed ex ipsis potius instrumentis cepere vocabula. Nam citharoedus ex cithara, tibicen vel auloedus ex tibia, caeterisque suorum instrumentorum vocabulis nuncupantur. Ratio vero non ab instrumentis, sed a speculatione et scientia denominare voluit musicae professores. Si quis ergo ex improviso discit cantare, qualitates et quantitates, similitudines [Col. 0920D] et dissimilitudines, diversorum sonorum proportiones, tempora et mensuram, necnon et distinctiones longarum breviumque figurarum et semibrevium discernere voluit, fontem jubilationis hujus scientiae hauriat, et ejus suavitatem experietur. Nam qui vineam plantare vult, unam arbusculam inserere, vel unum asinum onerare cognovit, sicut in uno, ita in omnibus facere vel melius, non dubitabit.

In principio autem hujus scientiae scire opinamur quid sit musica, vel quis musicus, et unde dicatur; quod genus, quae materia, quae partes, quae species, quod instrumentum, quae utilitas, quod officium. Unde scire debemus quod musica est liberalis [Col. 0921A] scientia, perite cantandi copiam subministrans. Sed haec dividitur, quia alia instrumentalis, alia humana, alia rhythmica. Instrumentalis vero est dignoscendis et discernendis cantibus attributa. Et haec etiam dividitur, quia alia harmonica, alia rhythmica, alia metrica. Harmonica vero est illa quae discernit inter sonos gravem et acutum. Vel harmonica est illa quae consistit in numeris dupliciter et mensuris: una localis secundum proportionem sonorum vocumque, alia temporalis secundum proportionem longarum breviumque figurarum. Alia, id est, harmonica, quod discretio modulationis et varietatis canendi scientia, et facilis ad perfectionem canendi via, plurimumque vero dissimilium proportionalis consonantia, et scientia de numero relato ad sonum. [Col. 0921B] Rhythmica vero est illa quae in scansione verborum requirit utrum bene vel male cohaereant dictiones, quia cantando vitandum est, tanquam legendo. Metrica vero est illa quae mensuram diversorum metrorum ostendit probabili ratione, ut patet in heroico, iambico et elegiaco metro.

Musicus vero est ille qui ratione propensa non solum operis servitio, sed etiam speculationis imperio canendi scientiam ministrat. Quod si in aedificiorum bellorumque opere videmus, in contraria, scilicet, nuncupatione vocabuli, eorum namque nominibus velut aedificia inscribuntur, vel dicuntur triumphi, quorum imperio ac ratione sunt instituta, non quorum opere servitioque perfecta, unde metricae definitio sequitur. Musicorum et cantorum [Col. 0921C] magna est distantia. Isti dicunt, illi sciunt quae componit musica. Nam qui canit quod non sapit, definitur bestia; unde versus:

Bestia, non cantor, qui non canit arte, sed usu.
Non verum cantorem facit ars, sed documentum.

Musica dicitur a Musis, quae secundum fabulam dicuntur filiae Jovis; et habet duplicem considerationem, scilicet, secundum modum, et secundum non modum. Secundum modum, ut hic sumitur, est longitudo seu brevitas cantus, quae organum (quantum ad nos) generaliter appellatur per certam mensuram, de qua nunc supponimus inventionem. Secundum non modum, sumitur sive respective, ut ubi nulla [Col. 0921D] materiae proprietas est inventa.

Genus vero hujus scientiae est peritia modulationis harmonicae, quae ex concordantia plurimorum sonorum, vel ex compositione longarum breviumque figurarum, perficitur.

Materia hujus est sonus ordinatus secundum modum. Sonus sumitur pro melodiae et concordiae differentia, ordinatur pro numeris temporum in figuris consistentium ante perfectam pausam, secundum modum pro quantitate longarum breviumque figurarum, quae in vocis accentu et tenore consistit.

Partes vero ipsius alias habet theorica, alias practica partes. Practicae sunt tres, scientia de gravi sono, et scientia de medio, et scientia de acuto; et de his tractat, ostendendo utilitates et comparationes [Col. 0922A] eorum inter se, et quomodo sex his componuntur motelli, seu conducti, vel organa. Partes theoricae sunt tres, scilicet, de dispositionibus hujus artis inveniendi neumata, et cognoscendi numeros eorum, et quot sunt species eorum, et declarandi proportiones quarumdam, ad alias demonstrationes de omnibus illis, et docere species ordinum et situum eorum quibus praeparantur, ut accipiat ex eis quod vult, et componat ex eis harmonias.

Species quoque hujus sunt diversitates subjectorum, ex quibus fiunt neumata; nam aliquando voce, aliquando flatu, aliquando tactu exercentur. Voce vero, ut hominis flatu, ut tibia; tactu, ut psalterio vel cithara, et similia.

[Col. 0922B] Instrumenta vero aliud habet practice, aliud theorice. Theoricae vero instrumentum est inquisitio, et demonstratio proportionum, sonorum et vocum. Practicae vero, aliud naturale, aliud artificiale. Naturale vero est pulmo, guttur, lingua, palatum, etc. Membra spiritualia, scilicet, principaliter sunt vocis et epiglotti. Artificiale vero instrumentum est, ut organum, viola, et cithara, atola, psalterium, etc.

Utilitas autem ejus magna est, et mirabilis, et virtuosa valde, quae fores Ecclesiae ausa est subintrare. Nulla enim scientia ausa est subintrare fores Ecclesiae, nisi ipsa tantummodo musica: per eam rerum plasmatorem mundi collaudare debemus et benedicere, [Col. 0922C] psallendo ei canticum novum, sicut sancti Patres nostri prophetae docuerunt. Nam divina officia, quibus ad sempiternam convocamur gloriam, per eam quotidie celebrantur. Et, testante Boetio, quod inter septem artes liberales musica obtinet principatum, nihil enim sine illa manet. Etenim ipse mundus quadam harmonia sonorum dicitur esse constitutus, et ipsum coelum sub harmoniae revolvi modulatione. Inter omnes enim scientias ipsa laudabilior, curialior, jucundior, laetior, amabilior esse probatur; nam reddit hominem liberalem, jucundum, curialem, laetum, amabilem; movet enim affectus hominum, provocat in diversum habitum, sicut in praeliis. Etenim tubarum concentus pugnantes accendit, quia quanto vehementior fuerit clangor, tanto fit [Col. 0922D] animus velocior ad certamen. Quid multa? verum musica mortales hortatur ad labores tolerandos, et singulorum operum fatigationem vocis modulo consolatur. Turbatos animos musica recreat, quoniam dolorem capitis et tristitiam tollit, immundos spiritus humoresque pravos et languores depellit. Unde et utilis ad salutem corporis et animae invenitur, eo quod quandoque corpus infirmatur languente anima, et impeditur ipsa existente impedita: unde et causa ratio corporis fit saepe per curationem animae, et per aptationem virium suarum, et temperantiam suae substantiae locis convenientibus agentibus: sicut legitur de Davide, qui regem solavit Saulem a spiritu maligno arte modulationis. Ipsa quoque reptilia, necnon et aquatilia, verum et volatilia, sua dulcedine [Col. 0923A] musica consolatur; sed et quidquid loquimur, et venarum pulsibus commovemur, harmonia probatur esse, utilibus sociatum.

Officium vero aliud habet practica, aliud theorica. Practica vero est harmonias componere et artem quae humanos possunt movere affectus. Theorica vero est, in summa comprehendere cognitionem specierum harmoniarum, et id ex quo componuntur, et ad id quod componuntur, et qualiter componantur; vel est etiam officium figuras longas et breves, necnon corpora et mensuras eorumdem, qualitates et quantitates, similitudines et dissimilitudines proportionum, sonorum et vocum, et orthographiam cognoscere, et conservare, et regulariter eam describere, ita quod omnis cantus qualiscunque fuerit diversificatus, [Col. 0923B] congrue per illam possit declarare.

Cum igitur illa et alia multa in hac arte secundum ordinem declarantur, primo specialiter videndum est et sciendum quod tria tantummodo sunt genera per quae tota mensurabilis musica transcurrit, scilicet discantus, hocetus et organum. Discantus vero est aliquorum diversorum generum cantus duarum vocum, seu trium, in quo termino consonantia, scilicet, diatessaron, diapente, diapason, per compositionem longarum breviumque figurarum, secundum dulcem mensuram naturaliter proportionata manet. Unde notandum est quod tres generalissimae sunt species, per quas omnes modi, id est, omnes cantus, in quo consistit materies, dignoscuntur et discernuntur, [Col. 0923C] ac etiam moderantur per figuram, tempus et mensuram; et quoniam hujus discantus per dictam compositionem sub certa dimensione temporis, seu temporum, per diversa capitula declaratur, ideo primo de repraesentatione et forma figurarum simplicium, secundo de figuris similiter pariterque ligatis seu junctis, quae tempora quaelibet figura pro sua parte continet in se, ac etiam de plicis, proprietatibus et distinctionibus earum videamus, et quomodo per hujus figuras denotatur longitudo seu brevitas cantus. Deinde quid sit tempus, quid mensura. Unde figuras repraesentatio soni secundum suum modum, et secundum aequipollentiam sui aequipollentis; sed hujusmodi figurae aliquando ponuntur cum littera, aliquando sine. Cum littera vero, ut in motellis et [Col. 0923D] similibus, sine littera, ut in neumis conductorum et similia. Inter enim figuras quae sunt cum littera, vel sine, talis datur differentia, quoniam illae quae sunt sine littera, debent, prout possunt, amplius adinvicem ligari. Sed hujusmodi proprietas aliquando omittitur supra litteram his figuris associatam, et hujus figurarum proprietas, tam litterae sociatarum, quam non, dantur divisiones ac etiam regulae sequentes. Quapropter ad omnia discenda prolata scire debemus quod sex tantummodo figurae sunt adinventae: quarum binae et binae semper sunt affines, in forma et in quantitate consimiles, scilicet, in potestate, arte, regula differunt et natura. Quarum et prima super omnes fons est et origo ipsius scientiae atque finis, quae perfecta longa minuta vocatur; [Col. 0924A] nam a perfectione circa aequalitatem aliquid habere sumpsit, eo quod sub certa dimensione longitudinis unius, per vocis accidentiam in mora circa ipsum aequaliter proportionata manet, seipsamque in novem partes diminuendo dupliciter partiens, cujus forma quadrangularis efficitur, comam semper in ejus latere dextro fixam, per quam etiam nomen longitudinis habere meretur, ut patet in praesenti.
[Figure: [Music] 1Kb]

Secunda vero imperfecta longa aliquando etiam non est perfecta: quod non perfecta dicitur, eo quod nisi duo tempora continet in se, affinitatem in forma et proprietate perfectae figurae tenens, ut patet.
[Col. 0924B] [Figure: [Music] 1Kb]

Tertia recta brevis dicitur, ab eo quod unum rectum et integrum continet in se tempus, seipsamque in duas diminuens partes non aequales, vel in tres tantummodo aequales et indivisibiles; cujus forma quadrangularis est, omni carens proprietate, ut hic:
[Figure: [Music] 1Kb]

Quarta, altera brevis appellatur, eo quod duas rectas breves tenet, atque semper alterum occupat locum, affinitatem rectae brevis tam in forma quam in proprietate et societate tenens, ut hic:
[Col. 0924C] [Figure: [Music] 1Kb]

Quinta vero semibrevis major dicitur, et habet a se minus magnum, quod etiam imperfectum, et brevis, quia imperfecta scientia brevis et major est, quoniam majorem partem retinet rectae brevis, ut praedictum est, cujus forma talis est:
[Figure: [Music] 1Kb]

Sexta semibrevis minor consimili modo dicitur et minore, eo quod minorem in se continet partem rectae brevis, tenens affinitatem in forma et quantitate praecedens, ut hic:
[Figure: [Music] 1Kb]

[Col. 0924D] Cum igitur perfecta figura manens in unitate sit fons et origo ipsius scientiae et finis, propterea quod omnis cantus ab eadem procedit et in eadem replicatur: et ipsa in numeris consistit, temporibus et mensuris, et trinam in se continet aequalitatem, videre sequitur quod ipsa prior caeteris esse videtur: eo quod mundi conditor Deus omnia in numero, pondere et mensura constituit, et hoc principale exstitit exemplar in animo Conditoris. Nam quaecunque a primaeva orbis origine formata sunt, numerorum ratione universa esse constituta. Et ideo numerus omnem creaturam natura praecedit, et in singulis ternarius invenitur: quia ab ineffabili Trinitate, quae cuncta condidit, essentialiter non recedit. Unde illud [Col. 0925A] in auctoribus legitur, quomodo Deus imperare gaudet ternario, ita hic numerus inest rebus omnibus, cujus principium unitas est, quae Graece monos dicitur. Ipsa vero non numerus, sed fons et origo numerorum, principium et finis omnium: et ideo non immerito ad summam refertur Trinitatem, quia res quaelibet naturalis ad similitudinem divinae naturae ex tribus constare annuitur. In vocibus et sonis, et rebus omnibus trina tantum consistit consonantia, scilicet diatessaron, diapente et diapason. Hanc igitur Trinitatem omnia naturaliter formata consequitur, quoniam rebus omnibus ab origine prima naturaliter inhaerentem, in summo et primo artifice, fuisse imperitos necessario credere oportet: cum nihil prius sit factum, nisi prius sit in artifice faciendi potentia, vel [Col. 0925B] sapienter sine sapientia, etc., nullae indigeat, nihil ab eo fiat nisi ex gratia. Cum igitur ab eo fiant omnia, maximum est sapientibus, quod haec tria, scilicet sapientia, potentia, gratia, sunt in divina Ecclesia, quia ad summum perfectumque bonum plura non sunt necessaria. Et tunc omnium prima principia tantum sunt tria. Principium immobile, Deus principium principiorum: principium mobile coelestis, super cujus motu moventur omnia. Et ut breviter dicamus: Omnis cantus mensurabilis, ab ipsa figura procedit et dividitur, et in eamdem replicatur, et omnes figurae subsequentes ad eamdem, propter aequipollentiam retinendam, recurrit. Cujus regula talis est, et natura, quod quandoque reperta est ante longam, semper tria tempora tenet. Verbi gratia:
[Col. 0925C] [Figure: [Music] 1Kb]

Affinitas autem ejus, quae in forma sibi consimilis efficitur, sequitur: cujus regula talis est et natura, quod semper ante brevem vel post stare debet, quae sibi collateralis esse refertur. Verbi gratia:
[Figure: [Music] 1Kb]

In qua nonnisi duo tempora communicari tenentur ratione collateralis, quae ab eodem sumitur a parte finis. Unde versus:

Ante vero longam, minima longa faciunt.
Si brevis addatur, duo tempora longa meretur

Unde notandum est quod quandocunque inter duas [Col. 0925D] longas sola brevis evenerit, semper ad imperfectam reducetur praecedentem, et merito cum ab eadem procreatur, consimili modo fit e converso. Unde considerandum est, quando perfecta fieri nequit, nisi mediante brevi sequente, seu praecedente, quoniam longa et brevis, et e converso, semper unam perfectionem faciunt. Unde si quaerat aliquis utrum possit fieri modulus sive cantus naturalis de omnibus imperfectis, sicut fit de omnibus perfectis, responsio cum probatione, quod non, cum puras imperfectas nemo pronuntiare possit. Verumtamen quidam in artibus suis referunt, perfectam figuram se habere per ultramensuram: et quosdam etiam modos, sicut primum et quartum esse per ultramensurales, id est, [Col. 0926A] non rectam mensuram habentes, quod faciendum est: quia, si verum esset, tunc posset fieri cantus naturalis de omnibus imperfectis, quoniam imperfectum dicunt esse perfectum. Sicut enim res quaelibet naturalis ad similitudinem divinae naturae, ex tribus constare invenitur, et in vocibus et sonis trina tantum consistat consonantia: sic omnis cantus mensurabilis ad similitudinem divinae naturae, ex tribus constare invenitur: cujus probatio patet in mensura, ubi ternarius numerus reducitur ad perfectam. Et ne in ambiguum procedamus, sciendum est quod perfecta figura multiplici cognoscitur regula. Prima, sicut praefati canunt versiculi; secunda, quandocunque inter duas longas duae breves omni proprietate carentes evenerunt, affinitatem in forma carentes. Verbi gratia:
[Col. 0926B] [Figure: [Music] 2Kb]

O Maria, beata genitrix.

Prima, profert unum tempus, quae recta brevis dicitur, faciens duo, quae altera brevis appellatur, et sumitur a parte finis figurae praecedentis: et quoniam in tali binario tria tempora commorari reperiuntur, ideo longarum quaevis praedictarum a Deo perfectionem retinere meretur, nisi tantummodo sola brevis primam praecesserit longam, sicut per hanc clausulam patet:
[Col. 0926C] [Figure: [Music] 2Kb]

Tunc duo tempora longa tenebit: et sic perfectio ante profectionem conjunctam sive disjunctam, nunquam diminui potest: quoniam longa perfecta nequit habere perfectionem, nisi mediante aliqua perfectione sequente. Tertia, si tres inter praedictas quandoque reperiantur, et in forma consimiles, ut hic:
[Figure: [Music] 2Kb]

Et licet unum tempus conservat, et tum nihilominus [Col. 0926D] nulla longarum virtutem sive gratiam suae perfectionis amittet, nisi ut praedictum est. Quarta, si quatuor inter praedictas evenerint, omnes breves putantur, et aequales: sed ultima oriatur a subsequenti. Et etiam unum parvum tractum in forma et longitudine semisuspirii obtineat praecedens longa juxta latus suum aperte finis, qui differentiam modorum seu perfectorum significat, ut hic:
[Figure: [Music] 2Kb]

Et tunc longa subsequens tempora, nisi duo tenebant. Et hoc etiam secundum ordinem quarti et [Col. 0927A] quinti modi imperfecti. Nam si tractus ille deficeret, tunc prima brevium procederet a praecedenti per ordinem secundi imperfecti. Verbi gratia:
[Figure: [Music] 2Kb]

Quinta vero, si quandoque in forma consimilis evenerit, tres primae dabunt unam perfectam: et binarius subsequens non aequalis, unam: et quaelibet longarum, prout superius dictum est, tenebit. Verbi gratia: [Figure: [Music] 2Kb] [Col. 0927B] Et si plures evenerint secundum imparem numerum, consimili modo non fiat. Et sic de facili quis poterit habere differentiam inter longam perfectam et imperfectam, si bene consideratur.

Propterea notandum est quod perfecta figura in uno corpore quandoque duplicare videtur, quae tunc latitudo ejus transit longitudinem sic O quae non ad aliarum figurarum spectat originem, nisi ex gratia: quoniam nunquam duplicaretur, nisi quod ne in compositione, sive ordinatione tenoris, plana musica frangatur: super quam omnes motelli et omne organum fundari tenentur.

Recta brevis, aut quae superius pluries cum pluribus denominatur, adhuc in forma propria describitur in hunc modum: [Col. 0927C] [Figure: [Music] 1Kb] Continens igitur unum in se tempus, seipsam in duas diminuens partes non aequales, vel in tres tantummodo aequales et indivisibiles: quarum prima pars duarum, semibrevis minor appellatur, secunda vero major: et e converso, tres autem semibreves, minores aequales, et indivisibiles nuncupari tenentur. Unde notandum est quod nulla semibrevis sola reperitur, quoniam per se sola significare nequit, sed binae et binae, non aequales, ut hic: [Figure: [Music] 1Kb] Vel tres et tres aequales numerari debentur, ut [Col. 0927D] hic: [Figure: [Music] 1Kb] Et sic, binarius non aequalis, seu ternarius aequalis, semibrevium figurarum, semper ad rectam brevem aequipollere debet. Recta brevis ad imperfectam, vel ad alteram brevem imperfectam cum brevi, seu brevis cum altera brevi ad perfectam.

Jam dictum est de simplicibus figuris, nunc autem dicendum videtur de simul ligatis seu conjunctis, qualiter inter se differant; et rursus incipiendo ab unitate, et sic distinguendo longitudinem et brevitatem, secundum quod multiplicantur, innuere. Unde notandum est quod quaedam sunt species, quibus omnis cantus euphoniae causa decantatur, quae etiam [Col. 0928A] in divisione quinque partium dividuntur, quarum quaelibet divisio multas continet differentias, et diversas. Prima igitur differentia, primae partis, est quaedam figura, quam plicam communiter appellamus. Unde notandum, quod plica nihil aliud est, quam signum dividens sonum in sono diverso per diversas vocum distantias, tam ascendendo quam descendendo, videlicet, per semitonium et tonum, per semiditonum, et ditonum, et per diatessaron et diapente: quae plica quatuor differentiis explicatur; nam quaedam perfecta dicitur, et quaedam imperfecta; quaedam recta brevis, et quaedam altera brevis.

Prima differentia plicae, perfecte descendendo, est quaedam figura habens tractus, quorum ultimus longior [Col. 0928B] est primo, ut patet: [Figure: [Music] 1Kb] Ascendendo vero unum solum retinet tractum, ut patet: [Figure: [Music] 1Kb] Omnem igitur habens potestatem, regulam et naturam, quasi habet perfectam figuram, excepto quod si longam praecesserit in corpore, duo tempora tenebit: reliquum autem in membris, fit autem plica in voce per compositionem epiglotti cum repercussione gutturis subtiliter inclusam.

Secunda differentia est plica imperfecta, quae etiam cum praemissa proprietate consimilem retinet [Col. 0928C] formam, sed regulam imperfectae figurae tenet, et naturam scilicet in corpore, unum tempus reliquum in membris, ut patet descendendo: [Figure: [Music] 1Kb] Patet et ascendendo, ut:
[Figure: [Music] 1Kb]

Tertia differentia est illa quae habet duos tractus, quorum primus longior est ultimo, descendendo, sic uti patet: [Figure: [Music] 1Kb] [Col. 0928D] Sed ascendendo, duos habet diversos: unum in dextra parte ascendendo, significans plicam aliam in sinistra parte descendendo, significans brevitatem, ut hic: [Figure: [Music] 1Kb] Observantes igitur potestatem, regulam et naturam rectae brevis, et ipsius quae vocatur altera brevis.

Secunda divisio partis secundae est quaedam ligatura duarum figurarum, quae etiam binaria vocatur, quatuor habens differentias: quarum quaelibet duplicem habet figuram, ascendendo, videlicet, et descendendo. Unde notandum est quod si aliqua istarum in descendendo proprietatem habuerit, in ascendendo [Col. 0929A] vero carebit; et e converso, exceptae tantummodo semibreves. Ascensus autem intelligitur, quando secunda figura alicujus ligaturae fuerit altior prima. Descensus autem e converso; prima igitur differentia talis est, quod quandocunque duae figurae simul ligatae descendendo cum proprietate, vel sine proprietate ascendendo reperiuntur, ut hic:
[Figure: [Music] 2Kb]

Prima recta brevis fit longa imperfecta, ut manifeste patet in quarto, quinto et sexto modo, tam supra litteram, quam sine littera; nam in secundo [Col. 0929B] modo, tertio et septimo, tales omnes fiunt aequales tantummodo supra litteram, secundum usum.

Secunda differentia, tam ascendens quam descendens, per contrarium primae differentiae constat, ut hic: [Figure: [Music] 2Kb] tam in proportione quam in proprietate.

Tertia differentia, tam ascendens quam descendens, sub tali forma sequitur, quod secundum aequalitatem proferuntur:
[Figure: [Music] 1Kb]

[Col. 0929C] Et notandum est quod talis ligatura vocatur aequalitas, quoniam reddit aequalitatem; omnes aliae, quarum prima fuerit longior seu brevior, sunt non aequales.

Quarta differentia tam ascendens quam descendens retinet proportionem non propriam, sub tali forma:
[Figure: [Music] 2Kb]

Quae semibreves appellantur, non aequales etiam proferuntur, ut praedictum est, quod duae semibreves; quarum prima minor est, et e converso constituunt [Col. 0929D] unam longam, et quandoque pro altera brevi ponuntur.

Tertia divisio tertiae partis est quaedam ligatura, cui conjunctura trium figurarum novem habet differentias; quarum quaelibet fit dupliciter, ascendens videlicet et descendens. Prima autem differentia, tam sine littera quam cum littera, talis est, quod quandocunque trinaria ligatura tam descendendo cum proprietate, quam ascendendo sine proprietate, reperta fuerit in primo gradu de bina ligatura sequente.
[Figure: [Music] 2Kb]

[Col. 0930A] Prima fiet longa imperfecta, secunda recta, brevis tertia; sicut prima, si ante longa sequatur, tunc tria tempora tertia donat. Secunda differentia tam in proportione quam in proprietate, omnino per oppositum primae differentiae, tam supra litteram, quam sine littera regnat, ut hic:
[Figure: [Music] 2Kb]

Tertia differentia, tam supra litteram quam sine, talis est, quod quandocunque trinariae ligaturae adinvicem contineantur, quamvis longa praecedat, seu sequatur, sicut hic, tam ascendendo quam descendendo.
[Col. 0930B] [Figure: [Music] 2Kb]

Prima profert unum tempus, secunda duo, tertia tria. Et hoc est secundum ordinem quarti, dum tamen longa in primo gradu consistat.

Quarta differentia est, quod quandocunque binaria ligatura praecedit ternariam, prima binaria profert unum tempus, secunda duo ternaria, ut supra continetur in proxima. Verbi gratia:
[Figure: [Music] 2Kb]

[Col. 0930C] Et hoc secundum ordinem quinti modi. Quinta differentia ascendit et descendit tam supra litteram quam sine littera, talis est quandocunque ternaria ligatura cum aequalitate confecta reperta fuerit, ut hic:
[Figure: [Music] 2Kb]

Omnes proferuntur aequales, secundum ordinationem septimi. Sexta differentia tam supra litteram quam sine, talis est, quod quandocunque ternariae ligaturae contineantur proprietates non proprias habentes tam ascensum quam descensum, ut hic:
[Col. 0930D] [Figure: [Music] 2Kb]

Duae primae semibreviabuntur, ultima longa duorum temporum profertur, si brevis sequatur; si ante longam, tria tempora donat. Septima differentia ascendens et descendens tam supra litteram quam sine, talis est, quod quandocunque ternaria tam conjuncte quam ligate reperiuntur, ut hic:
[Figure: [Music] 2Kb]

Duae primae semibreviabuntur. Ultima profert unum tempus, si brevis sequatur; si autem longa, [Col. 0931A] tunc duo tempora donat. Octava differentia, tam ascendens quam descendens, omnino per oppositum tenet praecedentia, tam scriptura quam proprietate:
[Figure: [Music] 2Kb]

Nona differentia, tam ascendens quam descendens, talis est, quod quandocunque ternariae ligaturae tam conjunctae quam compositae reperiantur:
[Figure: [Music] 1Kb]

Omnes semibreves aequales et indivisibiles proferuntur in tertio loco quarti modi, quod altera brevi [Col. 0931B] reperiantur; nam sicut altera brevis tenet affinitatem rectae brevis, sic etiam tales affinitatem inter se tam in forma quam proprietate tenent

Quarta divisio quartae partis est quaedam ligatura seu conjunctura quatuor figurarum, novem habens differentias, quarum quaelibet dupliciter habet figuram, descendentem videlicet et ascendentem. Sed notandum quod plures descendendo inveniuntur quam ascendendo, propter gravem ascensum, quoniam levius est descendere quam ascendere. Prima differentia talis est, quod quandoque aliqua junctura descendit, seu ligatura ascendit, quatuor figurarum alicubi reperiuntur, quarum proprietates primae figurae tangit longitudinem trium sequentium figurarum. Verbi [Col. 0931C] gratia:
[Figure: [Music] 2Kb]

Prima erit longa, perfecta subsequentium duae primae semibreves, et ultima duo tempora debet. Secunda differentia ex talibus, talis est, quod si praedicta longitudine dictae proprietatis abbreviatur ad distantiam secundae figurae illorum quatuor subsequentium. Verbi gratia:
[Figure: [Music] 2Kb]

Prima, duo tempora dabit, reliquae semibreves [Col. 0931D] erunt indivisibiles et aequales. Tertia differentia talis est, quod si tales creverint, quarum prima cum proprietate per se, et aliae cum proprietate simul compositae fuerint, prima longa imperfecta erit, et duae primae subsequentes semibreves; ultima duo tempora dabit, si brevis sequatur; si longa, tunc tria tempora donat. Verbi gratia:
[Figure: [Music] 2Kb]

Quarta differentia talis est, quod si in fronte primae quatuor figurarum descendentium, vel in fronte secundae ascendentium. Verbi gratia:
[Col. 0932A] [Figure: [Music] 2Kb]

Prima dabit unum tempus, duae mediae semibreviabuntur, et ultima dabit unum tempus. Quinta differentia talis est, quod si proprietas in fronte primae figurae quatuor conjunctarum reperiatur, ut hic:
[Figure: [Music] 1Kb]

Tres primae semibreviabuntur aequales; ultima brevis, si brevis sequatur; si autem longa, tunc duo tempora donat. Sexta differentia talis est, quod si [Col. 0932B] prima quadrangulatur, et aliae syncopantur. Verbi gratia:
[Figure: [Music] 2Kb]

Prima recta brevis, reliquae semibreves efficiuntur. Septima differentia, quaternae ligaturae tam descendentis causa et proprietate, quam ascendentis scientiae, ut hic:
[Figure: [Music] 2Kb]

Tres primae breves et aequales, quarta longa imperfecta, si brevis sequatur; si autem longa, tunc [Col. 0932C] erit perfecta. Octava differentia de eisdem talis est, quod si ultima vult breviari, varietur hoc modo:
[Figure: [Music] 2Kb]

Nona differentia talis est, quod si duae primae volunt semibreviari, habeant proprietatem semibrevitatis.
[Figure: [Music] 2Kb]

Et si ultima longa fuerit, tunc penultima duo tempora tenebit. Verbi gratia:
[Col. 0932D] [Figure: [Music] 2Kb]

Quinta divisio quintae partis est quaedam ligatura quinque figurarum, duas habens differentias, quae duas habent figuras, ascendentes, videlicet, et descendentes; quarum prima differentia tam ascendit quam descendit, talis est, quasi proprietas in fronte primae quinariae ligaturae exstiterit. Verbi gratia:
[Figure: [Music] 2Kb]

[Col. 0933A] Duae primae non aequales semibreviabuntur, et duae sequentes breves aequales, ultima longa si imperfecta fuerit, sequatur; si autem longa, tunc erit perfecta. Secunda differentia talis est, quod si sexta apponatur figura, etiam similem habeant proprietatem, ut hic:
[Figure: [Music] 2Kb]

Tres primae aequaliter semibreviabuntur, et duae sequentes breves aequales; ultima vero longa, ut declaratum est.

Quum dictum sit de figuris vel ligaturis et conjunctis, [Col. 0933B] qualiter inter se differant, nunc autem dicendum est de plicis in eisdem figuris existentibus, quoniam sicut in qualibet scientia speculativa sunt quaedam quae debent supponi, ita in hac scientia necessarium est quod diversa tempora per diversas figurationes designentur, et quod plicae varientur, secundum variationem temporis et mensurae. Cum igitur primo declaratum sit de singulis plicis, in prima divisione primae partis, quae adhuc manifeste se repraesentat.

Quoniam fieri posset quaestio, quid sit tempus, ad quod respondendum, quod tempus (ut hic sumitur) est quaedam proportio justa, in qua recta brevis habet figuram in tali videlicet proportione, quod possit dividi in duas partes non aequales, vel in tres tantummodo [Col. 0933C] aequales et indivisibiles, ita quod vox non alterius in tempore discretionum habere possit. Etiam sciendum est, quod tempus habet figuram triplam, aliquando enim voce recta, aliquando cassa, aliquando demissa. Voce vero recta, ut vox humana procedens a pulmone. Cassa vero, est sonus, non vox, id est, vox non articulata, quae fit secundum aliquod instrumentum, et ideo dicitur cassa, quoniam natura non hic dicitur ficta esse. Etiam vox parva, non mutata, dicitur etiam cassa, quia cum recta voce rectam non potest dare concordantiam. Demissa vero vox, est illa proportio sive mora, qua quaelibet figura superius praenominata, secundum magis et minus proportionaliter habet figuram hic tacite rectam mensuram excogitando, secundum quod quaelibet [Col. 0933D] figura pro sua parte continet in se. Unde notandum est quod hujuscemodi tacita mensura est per quinque virgulas longas et breves, de quibus patent quinque differentiae: quarum prima perfecta pausa vocatur, continens in longitudine quinque lineas, a summo usque deorsum habens omnem potestatem, regulam et mensuram, quam habet longa perfecta. Secunda vero pausa, imperfecta nominatur, quae summitatem continet quatuor linearum, habens potestatem imperfectae figurae, et illius quae vocatur altera basis. Tertia vero suspirium breve nuncupatur, continens summitatem trium linearum, et ponitur pro brevi recta. Quarta est semisuspirium majus, continens summitatem duarum linearum, et ponitur pro semibrevi majore. Quinta est [Col. 0934A] semisuspirium minus, quod inter duas lineas medium tenet, et ponitur pro semibrevi minore, quod est indivisibile, de quorum majoritate formulae patent.
[Figure: [Music] 2Kb]

Notandum etiam quod perfecta pausa nunquam ponitur nisi in pari loco post minorem figuram et perfectam; cum tamen naturalis exstiterit cantus et ponitur per eadem. Pausula vero in loco ponitur perfectae figurae. Suspirium, in loco brevi, cujus probatio est in O quam sancta, et in caeteris hymnis, aut aliter compositis, et fit tempus in tempore propter aequipollentiam donatam, quoniam nec post [Col. 0934B] propriam quantitatem possit obtinere; nam licet vox obmutatur, tempus tamen non. Unde versus:

Tempora praetereunt more fluentis aquae.

Sequitur de mensura, quae per totam musicam locum obtinet necessarium, quae etiam non solum in musica, sed etiam in omnibus perutilis invenitur. Unde versus,

Ut in omne quod est, musicam ponere prodest,
Sic sine mensura, deperit omne quod est.

Unde videndum est quod mensura dupliciter in hac arte continetur, scilicet, localis et temporalis; et idem est quod ars ista mensurabilis musica nuncupatur, ad differentiam plenae musicae, quia cum ipsa plena musica locali mensura, quae est ad distantiam vocum mensurandarum, solummodo mensuretur, [Col. 0934C] isti non solum localis sufficit, sed etiam requirit eam et temporalem. Temporalis, ut hic, vel mutatio est duarum, trium vel plurium figurarum; secundum quod sunt in numero ad aliquam perfectionem relata aequalitas, ut si quis aliquam proportionem justam, seu consonantiam duorum cantantium, sive trium diversarum vocum, alicujus loci destinati scire desiderat, ab aliquo sibi noto, principaliter ad locum usque deputatum, per tria tempora, vel per aequipollentiam, aut semper ad perfectam figuram diligenter studeat computando referre. Unde notandum est quod per eamdem omnes modi diversimode originem prosequuntur.

Cum superius declaratum sit de omni genere figurarum, [Col. 0934D] et de temporibus et mensura, et etiam de plicis, et nihilominus consistit modus seu maneries, et modus consistat in sonorum modulatione et vocum discretione, nunc autem dicendum est quid sit modus, et quot sint, et qualiter a principali figura omnes numeri constare videntur.

Modus vero maneriesve, ut hic sumitur, est quidquid per debitam mensuram temporaliter longarum breviumque figurarum et semibrevium transcurrent. Unde notandum quod ad constitutionem naturalium instrumentorum novem modos damus. Ad quorum cognitionem discernendam, et multorum etiam errorem destruendum, tres liberaliores excipiuntur, scilicet, primus, quartus et septimus; a quibus alii sex, quasi clientes, bini et bini a quolibet [Col. 0935A] exoriuntur; quorum etiam quilibet perfectus dicitur, aut imperfectus. Perfectus vero est ille qui habet figuram recto moderamine finitam, et per talem quantitatem, numerum et mensuram, sicut per qualitatem incipit. Imperfectus vero est ille qui in diversis locis variatur.

Primus modus dicitur, qui tantum componitur perfectis figuris:
[Figure: [Music] 2Kb]

[Col. 0935B] Sancti Spiritus adsit, etc. Ex hoc patet igitur, quod hoc nunquam componitur in ligaturis, sed libere excipitur, et solus non patitur unquam a pressuris regit, et non regitur; imperans non utitur aliarum jure.
[Figure: [Music] 2Kb]

Iste primus dicitur, et juste praeponitur aliis venturis; nam ad hunc reducitur, et in hunc resolvitur quivis ex figuris. In hoc si pausabiliter, longae pausae dabuntur per locos in figuris, aliter errabitur, necessarium syncopabitur multum sui juris.

Secundus modus tunc sequitur, in quo primo ponitur longa imperfecta, cui mox subjungitur ab ea quae sumitur quaedam brevis recta.
[Col. 0935C] [Figure: [Music] 2Kb]

Ista si ligabitur, ei primo dabitur, trinae adjecta Veni, sancte Spiritus, etc. Collecta quam comitabitur dualitas:
[Figure: [Music] 2Kb]

Tertius modus perficietur, levius addiscitur ejus vi perfecta, hic post primum igitur esse, ex hoc arguitur. Secundus hic insecta. Tertius contrariatur ipsa praecedentia. Ex hoc tertius dicatur, ex causa dicente; huic primo brevis datur longa subsequenti, atque brevis comitatur hunc incontinenti:
[Figure: [Music] 2Kb]

[Col. 0935D] Mariae praeconio, devotio, etc. Iste modus colligatur, bina praecedenti ligatura consociatur, trina finienti:
[Figure: [Music] 3Kb]

[Col. 0936A] Quartus quaternarium tenet figurarum, et ob hoc post tertium collocatur parum, finis et principium, perfectae sunt harum, mediae sunt finitimi, non adaequatarum:
[Figure: [Music] 2Kb]

O Maria, beata Genitrix, etc. Quaedam per se stanium, atque perfectarum semper sit initium; hic ligaturarum sumet ligatarum, unum et post alium, totum erit clarum:
[Col. 0936B] [Figure: [Music] 2Kb]

Quintus modus nuncupatur, qui ex quinque congregatur, et completur vocibus, cujus prima breviatur, et figura prolongatur ex binis temporibus, propterea corripiat; quarta brevius appellatur, non de certis brevibus, quintae trium temporum datur, ergo longa teneatur illa modis omnibus:
[Figure: [Music] 1Kb]

Demenant grand'ioye, etc.

Iste modus colligatur, tunc ex binis proponatur [Col. 0936C] ligatura vocibus, et ternaria subdatur, quam bis bina consequatur, necnon trina postponatur istis praecedentibus:
[Figure: [Music] 2Kb]

Sextus modus figurarum non caret senario, si perfectae sunt earum duae, sine dubio; necnon quatuor illarum ponuntur in medio, duas quoque primas harum semibreves facio, si quarumcunque sequendarum rectam brevem nuntio.
[Figure: [Music] 2Kb]

Suaut voile dont tans und, etc.

Hujusmodi ligaturarum pones in principio illam per se perfectarum, quae est de consortio, quatuorque ligatarum sequantur confinio, sicut etiam in collegio scripturarum notatum:
[Col. 0936D] [Figure: [Music] 2Kb]

Septimus modus ex vocibus septem componetur necnon rectis brevibus, hic ergo locetur:
[Col. 0937A] [Figure: [Music] 1Kb]

O Maria, virgo Davidica, etc. Sese colligantibus quatuor, ligetur binis concurrentibus, iste finietur; est earum finibus, semper plica detur:
[Figure: [Music] 2Kb]

Et sic iste septimus merito dicetur.

Octavus modus, inaequalibus, binis semibrevibus semper patietur:
[Col. 0937B] [Figure: [Music] 2Kb]

[Col. 0938A] Binis coeuntibus cum proprietatibus ipse copuletur:
[Figure: [Music] 2Kb]

Nonus modus semibrevibus tribus, et aequalibus, sic perficietur.
[Figure: [Music] 2Kb]

Domine, Domine, rex gloriae, etc. Ex quibus tribus omnibus unum de temporibus aequale ducetur.




[Col. 0937]
BEDAE PRESBYTERI DE CIRCULIS SPHAERAE ET POLO.
[Col. 0937] [Figure: [Sphaera] 8Kb]

[Col. 0937D] Sphaera est species quaedam in rotundo conformata, omnibus ex partibus aequalis apparens, unde reliqui circuli finiuntur. Hujus autem neque exitus, neque initium potest definiri, ideo quod in rotundo omnes tactus et initia et exitus significare possunt.

Centrum est, cujus ab initio circumductio sphaerae terminatur, ac terrae positio constituta declaratur.

Dimensio quo totius ostenditur sphaerae, cum ex utrisque partibus ejus ad extremam circumductionem rectae ac virgulae perducuntur, quae dimensio a compluribus est axis appellata. Hujus autem cacumina, quibus maxime sphaera nititur, poli appellantur. Quorum alter ad Aquilonem spectans, Boreus; [Col. 0938D] alter oppositus, Austro Notus etiam dictus.


Quae sint significationes.

Significationes quaedam in circumductione sphaerae circuli appellantur, e quibus parallelos dicuntur, qui ad eumdem polum constituti finiuntur. Maximi autem sunt, qui eodem centro quo sphaera continentur. Horizon autem appellatur is, qui terminat ea quae perspici aut videri non possunt. Hic autem incerta ratione definitur, quod modo polo subjectus et circulis his qui paralleli dicuntur, modo duobus extremis et aequalibus nixus, modo aliis partibus adjectus terrae pervidetur, ita utcunque fuerit sphaera collocata.

[Col. 0939A] Polus, is qui Boreus appellatur, pervideri potest semper; Notus autem ratione dissimilis semper est a conspectu remotus. Naturalis mundi statio physice dicitur, ea esse in Boreo polo finita, ut omnia e dextris partibus exoriri, in sinistris occidere videantur. Exortus est enim subita quaedam species objecta nostro conspectui. Occasus autem pari de causa, ut erepta ab oculis visa in finitione mundi. Circuli sunt paralleli quinque, in quibus tota ratio sphaerae consistat, praeter eum qui zodiacus appellatur. Qui quod non ut caeteri circuli certa dimensione finitur, et inclinatione aliis videtur, loxos a Graecis est dictus. Quinque autem, quos supra diximus, sic in sphaera metiuntur. Initio supremo a polo, qui Boreus appellatur, ad eum qui Notus et Antarcticus [Col. 0939B] vocatur, in triginta partes unumquodque hemisphaerium dividitur, ita uti dimensio significari videatur, in tota sphaera LX partes factas. Deinde ab eodem principio Boreo sex partibus ex utraque finitione sumptis, circulus ducitur, cujus centrum ipse polus finitur. Circulus Arcticus appellatur, quod intra eum arcturum simulacra ut inclusa perspiciuntur. Quae signa a nostris ursarum specie ficta, Septentriones appellantur. Ab hoc circulo de reliquis partibus quinque sumptis, eodem centro, quo supra diximus, circulus ducitur, qui therinos tropicos appellatur, ideo quod sol cum ad eum circulum pervenit, aestatem efficit eis qui in Aquilonis finibus sunt, hiemem autem eis quos Austri flatibus oppositos ante diximus. Propterea quod ultra eum circulum sol non [Col. 0939C] transit, sed statim revertitur, tropicus est appellatus. Ab hac circuli significatione quatuor de reliquis partibus sumptis, ducitur circulus aequinoctialis a Graecis isemerinos appellatus, ideo quod sol cum ad eum orbem pervenit, aequinoctium conficit. Hoc circulo facto, dimidia sphaerae pars constituta perspicitur. E contrario item simili ratione a Noto polo sex partibus sumptis, ut supra de Boreo diximus, circulus ductus Antarcticus vocatur, quod contrarius est circulo quem Arcticon supra definivimus. Hac definitione sphaerae, centroque polo, qui Notus dicitur, quinque partibus sumptis, circulus imerinos tropicos instituitur, a nobis hiemalis, a nonnullis etiam brumalis appellatur, ideo quod sol cum ad eum circulum pervenit, hiemem efficit his qui ad [Col. 0939D] Aquilonem exspectant, aestatem autem his qui in Austri partibus domicilia constituerunt. Quando autem abest longius ab his qui in Aquilonis habitant finibus, hoc majore hieme conflictantur, aestatem autem hi quibus sol appositus pervidetur. Itaque Aethiopes sub utroque orbe necessario fiunt. Ab hoc circulo ad Aequinoctialem circulum reliquae fiunt partes quatuor, ita uti sol per octo partes sphaerae currere videatur. Zodiacus autem circulus sic vel optime definiri poterit, ut signis factis, sicut postea dicemus, ex ordine circulus perducatur. Qui autem Lactens vocatur, contrarius aequinoctiali, vel ita ibi oportet constituere, ut eum medium dividere, et bis ad eum pervenire videatur, semel in eo loco, ubi [Col. 0940A] Aquilo constituitur; iterum autem ad ejus signi regionem quod Procion vocatur. Duodecim signorum partes sic dividentur. Quinque circuli, de quibus supra diximus, ita finiuntur, ut unusquisque eorum dividatur in partes XII, et ita ex eorum punctis lineae perducantur, quae circulos significent factos, in quibus signa XII describantur. Sed a nonnullis imperitioribus quaeritur quare non aequis partibus circuli finiantur, hoc est, ut de triginta partibus quinae partes dividantur, et ita circuli pari ratione ducantur, id facillime defendi posse confidimus. Cum enim media sphaera divisa est, circulorum nullus potest aequalis esse; qui quamvis proxime cum accedat, tamen minor esse videatur. Ita que qui primum sphaeram fecerunt, cum vellent omnium circulorum [Col. 0940B] aequas rationes esse, pro rata parte voluerunt significare, ut quanto magis a polo discederetur, hoc minorem numerum partium sumerent in circulis metiendis, quo necesse his erat majorem circulum definire. Quod etiam ex ipsa sphaera licet intelligere, quanto magis a polo discedes, hoc majores circulos fieri, et hac re minorem duci numerum, ut pares eorum videantur effectus; et si non in XXX partes unumquodque hemisphaerium dividatur, sed in alias quodlibet finitiones, tamen eo ratio pervenit ejus, ac si triginta partes fecisset. Zodiacus circulus tribus his subjectus, de quibus supra diximus, ex quadam parte contingit aestivum et hiemalem, aequinoctialem autem medium dividit. Itaque sol per zodiacum circulum currens, neque extra eum transiens, necessario [Col. 0940C] cum signis his, quibus innixus iter conficere videtur, pervenit ad eos quos supra diximus orbes, et ita quatuor tempora definit. Nam ab Ariete incipiens, ver ostendit, et Taurum, et Geminos transiens, idem significat; sed jam capitibus Geminorum circulum aestivum tangere videtur. Et per Cancrum et Leonem tra siens et Virginem, aestatem efficit. Et rursus a Virginis extrema parte transire ad aequinoctialem circulum perspicitur. In Libra autem aequinoctium conficit, et autumnum significare incipit. Ab hoc signo transiens ad Scorpionem et Sagittarium; deinde protinus incurrit in hiemalem circulum, et Capricorno, Aquario, Piscibus hiemem transigit. Itaque ostenditur non per tres ipsos circulos currere, sed zodiacum transiens ad eos pervenire.


[Col. 0940D] Item.

Inventis in sphaera rotunda coluris, et ipsa sphaera in sexaginta divisa, ad inveniendum nostri almucantarat, haec est ratio. Ab arctici centro in meridiano coluro assumas septem sexagesimas, et ibi nostri summum habeas. In quo quidem summo uno circini pede posito, XV sexagesimas assumas ante te pede cum altero, et primum almucantarat, id est, stabilem nostri horizontem circumvolvas. Deinde interius ad XIV ponas, et iterum circumvolvas. Deinde XIII, et ita ad singulas interiores sexagimas ponas et circumducas dum ad cacumen venias. Ad erigendam sphaeram rotundam sic facias. Ad Arcticum subtus duas sexagesimas, in nostram habitabilem sumas, [Col. 0941A] et id loci ad summum vasis, terrae vicem obtinentis sustentaculo erigas. Hoc uni facias, alioquin eveniet, ut signa plurima orta non videas, et contra plurima sublapsa videas. Hanc quidem positionem edocet status in aequinoctio inventus. Eclipsis solis et lunae hujusmodi est naturae. Constat quidem revidentibus in zodiaci regione amborum esse currere, sed non aequaliter. Sol enim nunquam ab ecliptica, quae media est, aberrat linea. Luna vero non est in ea ipsa zodiaci medietate, sed in hoc vel illo latere. [Col. 0941B] Quo fit ut cum ambo in ecliptica sint, quae ab eclipsi [Col. 0942A] dicitur, utrumque ab altero, terrae umbra interveniente, obscuretur, quominus apud nos tunc alterius lateat defectus. Nec id mirum. Cum enim ambo (ut dictum est) in eadem sint linea, sed unum supra terram, alterum infra, contingit ut insimul superius ab inferiori, et econtra inferius a superiori per terrae umbram lumine deficiat, et ita superioris vitium notatur, inferioris vero ignoratur. Quare nostri climatis altitudo XLVIII sit, haec est ratio, quod per tot gradus a terra polus apud nos est erectus. [Col. 0942B] Propterea et nos eum in sphaera sic erigimus.




[Col. 0941]
BEDAE PRESBYTERI DE PLANETARUM ET SIGNORUM RATIONE.
[Col. 0941] [Figure: [Figura] 75Kb]

[Col. 0943B] Inquisitiones aliquot planetarum.

Saturnus in quo signo moretur si nosse desideras, annos ab initio mundi per 30 divide, sumpto a Libra initio: quidquid infra 30 remanserit, per duos annos et dimidium partire, dato unicuique signo totidem. Cui autem signo defuerint 2 annis et dimidio, in illo vere Saturnus moratur.

Jupiter, indubitanter si vis scire in quo signo moretur, supradictos annos per duodecim divide, et quod infra remanserit, initio suo ab Ariete sumpto, unicuique signo unum annum tribue. Cui autem defuerit annus, ibi se receptat Jupiter.

Si autem in quo signo sit Mars diligenter inquiris, saepe fatos annos per annum et dimidium divide, et Capricorno sumpto initio; et quod supererit, per signa partire, unicuique datis quadraginta quinque diebus. Cui quadraginta quinque defuerunt dies, ibi Martem habeas.

Si quis scire curat in quo signo Venus splendida [Col. 0943C] rotetur, supputationem longissimam, et multo errore involutam, nunc solerti indagatione abbreviata, sic colligat. Annos ab initio mundi, per octo computatos semper ejiciat, donec ad octo pervenire queat, et quidquid infra remanserit, per trecentos dies dividat; et ubi hic numerus defuerit, quadraginta addat, et cuilibet signo viginti quinque distribuat, et a Libra incipiat; et cui hic numerus defuerit, ibi Venerem se receptare cognoscat. Ad haec sciat Venerem, Soli semper esse vicinam, sic quidem ut in longiorem nunquam ab eo recedat regionem, quin vel praecedat, vel regenda subsequatur plus quatuor aut tribus signis.

De Mercurio autem, quia nec difficilis habetur quaestio, non duxi necessarium ut longa subsequeretur descriptio, quia sic vicinus semper videtur et habetur soli, ut nunquam vel praecedat vel subsequatur tantum, quin aut in praecedenti signo, aut in [Col. 0944A] subsequenti, vel certe in eodem, facillime possit inveniri.


Item de eodem alio modo.

Anno ab initio mundi summam, per triginta quoties potuerit, metiatur; cumque transgressi fuerint numerum, qui constent menses agnoscantur, atque ex his primo Capricornus. Deinde caetera signa sortiantur triginta, ubi consistunt, Saturnum nonnulli colligendum existimant; deinde ubi triginta defuerint, ibi Saturnum versari.

Ab exordio mundi annis per octodecim separatis, menses exuberantium annorum, si denuo per eamdem partem diviseris octodecim, primum Sagittario, deinde signis caeteris totidem tribuantur, ubinam Jupiter domicilium habeat, indicabit. Siquidem cui signo octodecim tribuendi defuerint, Jovem in eodem morari dicunt.

Annis ab initio mundi per senarium divisis, et annorum [Col. 0944B] numerum excedentium mensibus item per senarium separatis, atque unicuique signo sex assignatis, a Scorpione duntaxat sumpto initio, Mars traditur manifestari. Namque in eo signo Martem inveniendum, cui sex defuerint partes, dicunt.

Annos ab initio mundi per viginti quatuor separare partem jubemur, et hinc summae non congruentium annorum menses consideratos applicare signis, exordio sumpto a Libra, ita ut unumquodque viginti quatuor semper accipiat; etenim, sic expensis, patefacit stationem Veneris.

Anni saepe praefati, duodenarii parte separati, annorumque superfluentium cogniti, menses duodecim, Virginis sumpto ordine, reliquis totidem attributis, ubi se coeptet Mercurius judicabunt. Namque cuicunque duodecim assignandi defuerint, in eo versari Mercurium, curiosi talium rerum opinantur. Sin autem prima partitio duodenaria concludatur, inveniri planetam memoratam in Virgine semper putant.

[Col. 0944C] Planetae, hoc est, Errantes, sunt in numero certo tantum septem; qui etsi respondeant septem diebus, sive feriis, totius septimanae, vel hebdomadae, tamen eumdem ordinem minime servant. Quoniam Sol hic habetur quartus, et tandem est primus in hebdomada nostra; nam dicitur et dies Solis et dies Dominicus. Item Luna est hic ultima et septima, et in septimana est pro secundo die. Solus Mars concordat in situ coeli, et in numero hebdomatico. At Mercurius hic habetur sextus, et apud nos quartus dies septimanarius. Jupiter postea, qui et Jovis, est hic secundus. Saturnus senex loripes est hic primus, et apud nos ultimus. Ita se longe aliter habent res infernae et humanae quam res supernae et coelestes. Nec est in homine posse omnium quae supra sunt, ad infallibilem et exquisitam normam scire, dicere, aut scribere. Verum sapiat unusquisque ad sobrietatem, et timeat.




[Col. 0943]
ORDO PLANETARUM JUXTA NATURAM ET NUMERUM EARUM SECUNDUM HEBRAEOS.

[Col. 0943D] Sol, qui dicitur juxta Hebraeos hama, prima est planetarum. Secunda Venus, quae dicitur Noga. Tertia Mercurius, id est, Cocaph. Quarta Luna, quae et Libala. Quinta Saturnus, videlicet, Sabbai. Sexta Jupiter, id est, Sedech. Septima Mars, qui et Madei. Ad hunc ordinem sortiuntur horas dierum et noctium totius septimanae, id est, a prima hora diei primae feriae solis; unde et dies Solis dicitur, secunda hora Veneris, tertia Mercurii, quarta lunae, quinta Saturni, sexta Jovis, septima Martis, octava iterum Solis; et sic per ordinem, ut diximus. Unde fit ut secundum nomina Planetarum, quae praesunt primis horis singulorum dierum, sortiantur ipsi dies nomina, [Col. 0944D] id est, dies Solis, dies Lunae, dies Martis, dies Mercurii, dies Jovis, dies Veneris, dies Saturni. Primis autem horis noctium totius septimanae, hae praesunt planetae. Primae horae noctis, quae sequitur diem primae feriae, praeest Jupiter. Secundae Venus, tertiae Saturnus, quartae Sol, quintae Luna, sextae Mars, septimae Mercurius.

Sol creatus est in Leonis decima quinta parte, Luna in Cancri decima quinta parte.

Mars creatus est in Scorpii decima quinta parte, remotus a Sole nonaginta partibus.

Mercurius in septima parte Virginis, remotus a Sole XXII partibus.

[Col. 0945A] Jupiter creatus est in Sagittarii quinta parte, remotus a Sole CXX partibus.

Venus creata in decima quarta parte Librae, remota a Sole LIX partibus.

Saturnus creatus est in Capricorni decima quinta parte, remotus a Sole centum et quinquaginta partibus. Et haec sententia universorum Aegyptiorum. Israelitae vero et Chaldaei alio modo sentiunt. Dicunt quidem Solem in prima parte Arietis creatum. Saturnum in prima parte Capricorni, remotum a Sole nonaginta partibus. Jovem in prima parte Sagittarii, remotum a Sole centum et viginti partibus. Martem in prima parte Scorpii, remotum a Sole centum et quinquaginta partibus. Venerem in prima parte Tauri, remotam a Sole triginta partibus.

Summa quidem absidis Saturni est in Libra, Jovis in Cancro, Martis in Capricorno, Solis in Ariete, Veneris in Piscibus, Mercurii in Virgine, Lunae in Tauro. Sol in Ariete erigitur, in Libra subvertitur. Saturnus in Libra erigitur, in Ariete subvertitur. [Col. 0945B] Mercurius in Virgine erectus, subvertitur in Piscibus. Venus in Piscibus erecta, in Virgine est subversa. Mars erectus in Capricorno, subvertitur in Cancro. Jupiter erectus in Cancro, subvertitur in Capricorno. Luna in Tauro erigitur, in Scorpione subvertitur. Sol praesidet calori, Mercurius siccitati, Jupiter ventis, Venus imbribus, Luna frigoribus. Saturnus potior frigiditate, Mars calore nimio solis. Sol calidae naturae, coloris aurei. Luna frigidae naturae, coloris argentei. Jupiter frigidae naturae, coloris [Col. 0946A] electri. Mars calidae naturae, coloris aerei. Venus naturae tepidae, coloris stannei. Mercurius naturae siccae, coloris plumbei. Saturnus naturae frigidae, coloris ferrei.


De ortu et occasu duodecim signorum.

Temporum quibus duodecim signa oriuntur aut occidunt habenda est distantia. Nam quae oblique oriuntur, et recta occidunt, celeriores ortus habent quam occasus; contra, quae recta oriuntur, et obliqua occidunt, tardius oriuntur, et celerius occidunt. Cancer, qui recte oritur inclinaturque, mersatur, oritur duabus horis et duodecima parte horae; occidit autem hora ac deunce horae. Leo oritur duabus horis et tertia parte horae; occidit autem hora semis, et sexta parte horae. Virgo oritur duabus horis et dimidia, et sexta parte horae; similiterque Libra, occiditque hora et tertia parte horae. Scorpius oritur duabus horis et tertia parte horae. Sagittarius oritur horis duabus et duodecima parte horae; occidit autem [Col. 0946B] hora ac deunce horae. At contra, quae oblique oriuntur, et recta occidunt, breviores ortus occupant quam occasus. Denique ex his est signum Capricorni, quod oritur hora et deunce horae, occidit duabus horis et duodecima parte horae. Deinde, quod sequitur unumquodque ex oppositis habet in occasu.

Haec habent ista. Aries cum Libra, in ortu et occasu concordat.

Taurus et Scorpius, Gemini et Sagittarius, Cancer et Capricornus, Aquarius et Leo, Pisces et Virgo.




[Col. 0945]
DE SIGNIS COELI.

[Col. 0945B] Helice, id est, Arcturus major, habet in capite stellas obscuras septem, in singulis auribus singulas, super pectus 1, in spatula 1, in pede 1, in dorso 1, [Col. 0945C] in tibia anteriore 2, super eamdem 3; sunt omnes 18. Cynosura, sive Phoenix, qui et Arcturus minor, et a quibusdam canis cauda vocatur, habet autem per unumquemque angulum in humero splendidam 1, in cauda 3. Sunt autem inter ambos Arctos stellae 24. Supersunt autem aliae stellae 10, quae praecedunt, et dicuntur Ludentes; et minima una, quae vocatur Polus, ubi dicunt totum mundum revolvi. Draco, qui continet utrosque Arcturos, Helicis supervolvit caput, Phoenicis circumcingit caudam. Habet autem in capite stellas splendidas 3, et per totum corpus 12, ab invicem distantes; sunt omnes 15.

Hercules, qui stans genu flectit, habet autem in capite stellam unam, in utroque humero splendidam 1, in cito sinistro 1, in dextra coxa 2, in genu dextro 1, in eadem tibia 1, in dextra manu 1, et in ropulo quem tenet eadem manu 1, in sinistro genu in 1, eadem tibia 1; sunt omnes duodecim.

Corona vero habet stellas novem in circuitu positas, [Col. 0945D] sed ex ipsis sunt tres splendidiores ad caput Serpenti Arcti.

Serpentarius, qui et Asclepius vocatur, stans vero supra Scorpionem tenet serpentem in manibus. Habet autem in capite stellam splendidam 1, in sinistra manu 3, in dextra 4, in utroque humero 1 splendidam. In utrisque lumbis 1, in utroque genu 1, in dextra tibia 1, in utroque pede 1; sunt omnes 17. Serpens quem tenet in manibus habet stellas in capite 2, per reliquum corpus 4; fiunt insimul 23.

Scorpio habet stellas in utrisque labiis 2. Quantum priores sunt magnae, secundae obscurae. In fronte vero 3, media autem ex ipsis splendidior est caeteris. In spina splendidas 3, in ventre 2, in cauda 5, super aculeum 2; sunt omnes 19.

Arcas, qui et Bootes, custos plaustri fertur esse. Habet autem stellas in dextera manu, quae non occidunt, quatuor; in capite splendidam unam, in utroque humero unam, in utrisque mammillis unam, [Col. 0946B] in dextro cubito quatuor, in sinistro unam, in utroque genu 1; sunt omnes 16.

Virgo, quae et Justitia appellatur, habet stellam in [Col. 0946C] capite obscuram valde unam, in unaquaque ala duas, in singulis humeris singulas, in unoquoque cubito unam, in singulis manibus singulas, in penula vestimenti sex, in unoquoque pede unam.

Ex Geminis prior qui excedit ex Cancro, habet stellam in capite splendidam unam, in utroque humero splendidam unam; sunt omnes 5. Alter vero habet in capite stellam splendidam, in humero sinistro unam, per singula femora unam, in dorso tres; sunt omnes 7. Inter utrosque vero duodecim.

Cancer habet stellas splendidas in testa 4, in dextris pedibus per singulos unam, in sinistro primo 2, et in sinistro tertio 1, in quarto 1, in ore unam, in dextro labio 3, in sinistro duas; sunt omnes 18.

Leo habet stellas in capite 3, in cervice 2, in pectore unam, in dorso tres, in summitate caudae splendidam 1. sub pectore 2, in anteriori pede splendidam 1; sunt omnes 13.

[Col. 0946D] Agitator habet stellam in capite 1, in utroque humero 1, sed ea est clarior, quae in sinistro humero est. In utroque cubito 1, in dextra manu 1, in summitate manus sinistrae 2, et super ipso brachio edulos 2, et in utroque edulo stellam unam; sunt omnes 10.

Taurus habet stellas in utroque cornu 1, in fronte 2, per singulos oculos 1, in nare 1. Hae autem stellae Pleiades et Virgiliae, necnon et subuculae dicuntur; in utroque genu 1, in paleario 2, in collo 2, in dorso 3, ex quibus novissima splendida est; in ventre unam, in pectore unam; sunt omnes 18.

Cephaeus habet in capite stellas splendidas 2, et in dextra manu splendidam 1, in utroque humero 1, in zona 3, in dextro latere ex transverso super ilium 7, in sinistro genu 2, in summitate pedum quatuor; sunt omnes 21. Hic autem in Septentrionis incisione constituitur inter medium Septentrionalis circuli et aestivali solstitio.

[Col. 0947A] Cassiopeia habet in capite stellam splendidam 1, in utroque humero splendidam 1, in dextra parte pectoris splendidam 1, in dextro cubito 1, in utrarumque manuum summitate splendidam 1, in umbilico splendidam et magnam 1, in sinistro femore 2, in genu splendidam 1, et per singulos angulos in summitate sellulae 1; sunt omnes 13.

Andromeda habet stellam splendidam in capite 1, in utroque humero 1, in cubito dextro 1, in sinistro 1, in summitate manus splendidam 1, in pedalium summitate splendidas 2, in zona 3, super zonam 4, in unoquoque genu splendidam 1, in dextro pede 2, in sinistro unam; sunt omnes 21.

Equus, qui bellorum fons et Belloforeus dicitur, habet stellas in rostro 2 obscuras, in capite splendidam 1, in maxilla 1, in utrisque auribus splendidam 1, in cervice 4, in humero 1, in pectore 1, in spina 1, in umbilico 1 nitidam, in utroque genu 1, per singulos ungues anteriores unam; sunt omnes 19.

[Col. 0947B] Aries habet stellam in capite unam, in nare tres, in collo duas, in summitate anterioris pedis unam, in dorso quatuor, in cauda unam, in ventre tres, in lumbo unam, in summo pedis 1; sunt omnes 17.

Triangulus, qui jacet supra caput Arietis, habet stellas per singulos angulos 1 nitidam, ex quibus una est splendidior caeteris.

Piscis Aquilonius habet stellas 12, Australis 15. Linteum eorum in quo continentur habet stellas ad Aquilonem 3, ad occasum 3, ad orientem 3, in connexu 3; sunt omnes 39.

Perseus, qui fertur tenere caput Gorgonis, habet stellas in utroque humero splendidam 1, in summitate manus dextrae unam, in ejusdem cubito unam, in summitate manus sinistrae unam, in ventre unam, in dextro lumbo nitidam unam, in dextro femore splendidam unam, in utroque genu unam, in tibia 2. Gorgonius autem dicitur habere in capite stellam 1, et in crinibus 3; sunt omnes 16.

Lira habet stellas in utroque pectine 1, in singulas [Col. 0947C] pedales 1, in modulo 1, in utroque humero 1, in jugo 1, in tympano splendidam atque candidam 1; sunt omnes 9.

Cignus habet stellam in capite splendidam 1, in collo splendidam 1, in dextra ala 5, unam nitidam, quae est circa collum; in sinistra ala 5, in corpore unam, in genitali suo magnam 1; sunt omnes 14.

Aquarius habet stellas in capite 2 obscuras, in utroque humero splendidam 1, in summis manibus 1, per singulas mammillas 1, subtus mammillas ex utraque parte 1, in sinistro lumbo unam, in utroque genu 1, in dextra tibia 1, in singulis pedibus 1; sunt omnes 18. Effusio autem fit dextra laevaque, in qua 2 sunt splendidae, caeterae vero obscurae.

Capricornus habet in utroque cornu stellas 2 in naribus splendidam 1, in capite 2, in collo splendidam 1, in pectore 2, in anteriori pede 1, in summitate ipsius pedis 1, in dorso 7, in ventre 5, in cauda 2; sunt omnes 26.

[Col. 0947D] Sagittarius habet in capite stellas 2, in scapula unam nitidam, in dorso 3, in cauda 2, in anteriori genu 1, in utroque pede 1, in arcu 2, et in jaculo quatuor; una vero in summo, alia in medio obscura, et 2 in pennis jaculi, ex quibus clarior est una; sunt omnes 19.

Aquila habet in pede stellam 1, in medio corpore obscuram 1, in rostro superiori 1, in subteriori 1; sunt omnes 4.

Delphinus non multum supercurrit Capricorno, habet in ore stellam 1, in vertice 2, in ala secus ventrem 3, supra dorsum 1, in cauda 2; sunt omnes 9.

Orion, obliquus quidem Tauro, habet in capite stellas splendidas 3, ex quibus una est splendidior caeteris. In utroque humero splendidam unam, in cubito 1 obscuram, in summitate manus 1, in zona 3, in mantili 3 obscuras, in utroque genu 1, in utrisque pedibus 1; sunt omnes 17.

[Col. 0948A] Lepus habet stellas in utrisque auribus 1, in corpore 2, in dorso nitidam 1, in posterioribus pedibus per singulos 1; sunt omnes 7.

Canicula, quae oritur post Orionem, habet stellam splendidam in lingua unam, quam Syrii canem vocant rutilantem multum, et per intervalla colores mutantem: habet in utroque humero obscuram 1, in pectore 2, in anteriori pede sinistro tres, in dextro unam, supra dorsum tres, in ventre tres, in sinistro lumbo unam, in posteriori sinistro pede unam; in summitate caudae 1; sunt omnes 17.

Navis, quae apud Argivos Argo vocatur, habet stellas in anteriori parte navis 4, et in puppi 4, in utroque humero 5, in velo 3, in costa 5; sunt omnes 21.

Cetus sub Ariete et Piscibus gradiens, habet stellas in cauda 2 obscuras; a cauda usque ad gimbum 6, in ventre 6; sunt omnes 14.

Eurus, qui et Eridanus, et a quibusdam Nilus, [Col. 0948B] qui et Geon, e meridianis partibus habens initium ad Orionis pedem tendens; subjacet ei stella quae vocatur Canopos, quae tangit splendens temonem. Navis spatium parvum patet, eo quod circa terram esse videtur: habet stellas in prima acie 3, in secunda 3, in tertia 3, usque ad novissima sex.

Piscis magnus et Auster dicitur, a Capricorno usque pisces ejus longitudo provolvitur, qui subjacet Aquario et suscipit ejus effusionem. Habet stellas 12, ex quibus esse fertur sub pedibus Aquarii, et tres in brancis ejus: ipsae autem clariores caeteris esse noscuntur.

Sacrarium, quod et Fanum accipitur, hoc signum sequitur caudam magni Scorpii, circumdat Septentrionem et quaedam pars obtusior Arcturi, quaedam autem cito sub Vespere deficit. Habet autem stellas super craticulam 2, in vasile 2; sunt omnes 4.

Centaurus fertur habere bestiam in manu juxta Sacrarium, in quo videtur offerre. Habet stellas in capite obscuras 3, in utroque humero splendidam 1, [Col. 0948C] in sinistro cubito unam, in summa manu 1, in medio pectore 1, in spina 2, in ventre splendidas 2, in lumbo splendidam 1, in cauda 3, in utrisque genibus retorsis 2, in utroque armo 1, in utroque pede anteriori 1; sunt omnes 24. Ferunt tenere, sicut superius significavimus, in sinistro manu arma et leporem, in dextra vero bestiam, et a quibusdam hydriam aceti, quae habet stellas in cauda duas, in summo pede anteriore nitidam unam, et in spina nitidam unam, et in anteriore pede splendidam unam, et subter ipsum pedem unam, in capite tres; sunt omnes novem, in totum vero 33.

Serpens, super cujus caudam corvum sedere didunt, et in medio urnam asserunt. Ferunt enim, quod caput summitatis Cancro, et caudam ad Centaurum tendat, qui habet stellas 3, in cervice 1, in pectore 1, in ventre 1.

Corvus vero habet stellas tres, in rostro unam, in ala 1, in genitali unam. Urna autem habet stellas [Col. 0948D] tres obscuras in medio labiorum; sunt omnes 10. Sunt qui eam aliter pingunt, nempe serpentem supinum, urnam gestantem in dorso, et corvum caudam serpentis mordentem.

Anticanis dicitur sub Geminis bene parere, habet stellas tres, quarum una splendidior est caeteris; et ideo Anticanis vocatur, eo quod sit contrarius Cani.

Circulus quidem est in sideribus candido colore, quem lacteum esse nonnulli dixerunt. Eratosthenes autem Mercurio dicit infanti puero inscitam Junonem dedisse lac; sed postquam rescierit eum Maiae filium esse, rejecisse eum a.se. Ita lactis profusi splendorem inter sidera apparere. Alii dixerunt dormienti Junoni Herculem suppositum, et experrectam ei quod supra diximus fecisse. Alii autem Herculem propter nimiam aviditatem, multitudinem lactis appetisse, neque in ore continere potuisse: quod ex ore ejus profusum, circulum signasse. Alii dicunt [Col. 0949A] quo tempore Ops Saturno lapidem pro partu attulit, jussisse ei lac praebere, quae cum pressisset mammam, profuso lacte circulum deformatam, quem supra demonstravimus. Haec Hyginius.

In Sagitta, una est quartae magnitudinis, tres quintae, et una sextae.

Sagitta inter duos circulos aestivum et aequinoctialem, signo Aquilae superposita, dividitur ab eo circulo, [Col. 0950A] qui, utroque polo subjectus, ad Cancrum et Capricornum pervenit. Hujus cacumen ad equipedum regionem spectat, altera pars ad humeros Ophiuchi tendit. Haec occidit Virginis ortu. Oritur autem cum Scorpione. Habet omnino stellas quatuor, quarum una in principio materiae, altera in medio, duae in loco quo ferrum solet affigi, diversae videntur. Haec Hyginius.



MENSIUM NOTAE.
[Col. 0949]

[Col. 0949A] 1 JANUARIUS---Poto.
[Col. 0949B] [Figure: [Pictura] 8Kb]

2 FEBRUARIUS.---Ligna cremo.
[Figure: [Pictura] 7Kb]

[Col. 0949C] 3 MARTIUS.---De vite superflua demo.
[Figure: [Pictura] 7Kb]

4 APRILIS.---Do germen gratuae.
[Col. 0949D] [Figure: [Pictura] 7Kb]

5 MAIUS.---Mihi flos servit.
[Figure: [Pictura] 7Kb]

[Col. 0950A] 6 JUNIUS.---Mihi pratum.
[Col. 0950B] [Figure: [Pictura] 8Kb]

7 JULIUS.---Spicas declino.
[Figure: [Pictura] 7Kb]

[Col. 0950C] 8 AUGUSTUS.---Messes meto.
[Figure: [Pictura] 7Kb]

9 SEPTEMBER.---Vina propino.
[Col. 0950D] [Figure: [Pictura] 8Kb]

10 OCTOBER.---Semen humi jacto.
[Figure: [Pictura] 7Kb]

[Col. 0951A] 11 NOVEMBER.---Mihi pasco sues.
[Figure: [Pictura] 7Kb]

[Col. 0952A] 12 DECEMBER.---Mihi macto.
[Figure: [Pictura] 8Kb]



[Col. 0951]
BEDAE PRESBYTERI PRONOSTICA TEMPORUM.

[Col. 0951B] Si prima feria fuerint Kalend. Januarii, hiems bona erit, ver ventuosum, aestas sicca, vindemia bona, boves crescent, mel abundabit, vetulae morientur, abundantia et pax erit.

Si secunda feria, hiems mista erit, ver bonum, aestas sicca, et ventuosa tempestas, et vindemia non bona, et valetudo hominum, apes morientur, et prodigia quae dabit hominibus Deus.

Si tertia feria, hiems umbrosa erit, ver tempestuosum, et ventuosum et pluviosum, aestas sicca, vindemia laborabit, et visa erit, et mulieris morientur, naves periclitabuntur, et reges peribunt.

Si quarta feria, hiems dura et aspera erit, ver malum et ventuosum, aestas bona, vindemia bona et laboriosa, et frumentum bonum, juvenes morientur, et qui navigabunt satis laborabunt.

Si quinta feria, hiems bona, ver ventuosum, aestas sicca, vindemia bona; abundantia erit, et principes sive reges peribunt.

[Col. 0951C] Si sexta feria, hiems mutabilis, et ver bonum, aestas sicca et bona, dolor oculorum, vindemia bona, et copia magna erit, et oves peribunt.

Si septima feria, hiems turbinosa, ver ventuosum, et fructus laboriosus erit: oves peribunt, homines vetuli morientur, et casae cremabuntur.



DE PRAECOGNITIONE COPIAE AUT PAUPERTATIS FUTURAE.

Si quis est qui ignoret aut copiam aut paupertatem futuri anni, animadvertat in prima nocte mensis Januarii, qui caput probatur totius anni, et inspiciat primam horam primae noctis ejusdem mensis; et sicut hora solis praevalebit, eodem anno siccitas in terra erit. At si est Veneris hora, regnabit eo anno magna hominum rixa, et mulierum pestilentia, et erunt sex menses pluvia temperati, et residui sex calidi. Quod si autem Mercurii hora primitus effulserit, erunt quatuor menses pluviales, sed Aprilis et Maius praecipue. Si autem surrexerit luna prima hora [Col. 0951D] Januarii, et in capite Arietis, praevalebunt pluviae, et eradicabunt segetes pluviarum inundationes, et pluet sex mensibus, et bellorum erunt variae perturbationes, et vilescet mercatorum merces, et erit multa hominum strages. Quod si in ventre Arietis invenitur, [Col. 0952B] periclitabuntur nautae, et praeliabuntur in Occidente, Corduba praeliabitur inter se, et lugebit sex menses. Quod si prima hora Januarii invenitur in capite Tauri, florebunt segetes cum ubertate multa, et septem anni caristia carebit, et reges peribunt. Quod si in ventre Tauri prima nocte Januarii luna emicuerit, Orientalis plaga multa affligetur pluvia, et regum erit pestilentia. At si in cauda Tauri invenitur, erit annus mediocris. Si autem invenitur in capite Geminorum, regnabit Cordubensis pestilentia, et in Seraguga et cis citra. Quod si eadem nocte emicuerit in Geminorum cauda, erit fames in media terra, et principum ejus novem mensibus praevalebit persecutio pestifera. Si autem erit in capite Cancri, erunt pluviae et segetes multae. Et si erit in ventre vel cauda Cancri, erit annus pacificus cum ubertate magna sex annis. Quod si erit in Leone prima hora noctis Januarii, erit judicum perturbatio, multiplicabitur latronum exaggeratio, annus mediocris. Si autem invenitur in ventre Leonis, erit mortalitas [Col. 0952C] multa hominum. Si autem in cauda Leonis, quadrupedum et parvulorum mors eo anno regnabit, et pauperes ditabuntur. Cum autem in Virgine emicuerit, Corduba fame peribit. Si autem in fine Virginis, copia eodem anno frugum erit. At si in capite Librae effulserit, paucitas denuo redibit. Cum autem in ventre Librae, erit mutua regum perturbatio. Si autem in capite Scorpii prima nocte Januarii fuerit, multus tumultus hominum erit. Quod si in ventre Scorpii, XL diebus non cessabit pluvia. At si in cauda, erit omnium bonorum copia. Si vero in capite Sagittarii prima hora Januarii luna venerit, iterum perturbatio regum redibit, et IX annis fames praevalebit. Quod si in cauda Sagittarii effulserit, Christianorum maxime pestilentia regnabit, et Saracenorum terram fames videbit. Si autem in capite Capricorni, vel in cauda evenerit, fames erit in tota terra. At si in capite Aquarii, erit siccitas in Oriente; si est in ventre, erit persecutio gladii; si autem in cauda, erit perturbatio [Col. 0952D] illius anni. Quod si in capite Piscium erit luna, praevalebit malitia. Si vero in cauda luna erit prima hora noctis in Kalendis Januarii, multi peribunt fame.




[Col. 0951]
BEDAE PRESBYTERI LIBELLUS DE MENSURA HOROLOGII.

[Col. 0951D] Si quem delectat horologium componere, sive metallinum, sive ligneum, quod ad instar perpendicularis videtur formari, praeter quod illud rotundum est, istud vero sena latera habet, in quibus ordo horarum [Col. 0952D] totius anni binis mensibus insignitur. Longitudo namque quinque digitorum creditur sufficiens esse, plus minusve. Grossitudo quoque, si unumquodque latus sufficit ad gnomonem et inscriptionem Kalendarum, [Col. 0953A] satis videtur. Prima linea quae ascribitur XII Kal. Januarii atque Julii secundum placitum habeat initium: ipsum tamen spatium sex aequis spatiis dividatur, vel partibus, a primo puncto quod in una regione habetur, usque ad umbilicum. Secunda vero, quae XII Kalend. Augusti et Maii assignatur, a medio sextae horae spatio primi ordinis sortiatur terminum. Tertia, quae Aprilis et Septembris iisdem (ut supra titulatur) Kalendis, relicto dodrante penultimae secundi ordinis horae, quadrantem sumit exordium. Quarta penultimi spatii tertiae seriei, vindicat trientem. Quinta penultimi spatii quarti ordinis, quintam arripit partem. Sextae lineae terminus, quartae horae confinio quinti ordinis coaequatur.


Ad meridiem inveniendum.

Circumscribe in plana tabula circulum, cujus centro rectissime infige gnomonem tantae longitudinis, ut umbra ejus praedictum circulum excedat; et diligenter [Col. 0954A] vide, quando praedicta umbra incipiat recipi infra ipsius circuli ambitum, et vestigia ejusdem umbrae se contrahentis punctis cautissime nota. Simili observantia vide quando iterum circuli limitem exierit (quod fiet transacto meridie, cum rursus declinans umbra inferiora receperit) et ibi similiter puncta affige. Postea spatium, quod est inter haec puncta, a centro per medium recta linea divide. Postera vero die causa probationis explorans, caute intuere quando umbra gnomonis praedictam lineam operuerit, et tunc certo meridiem esse non dubites. Et ut haec cautius perficiantur, tabulam lapideam diligenter politam tibi sume, et eam in loco secreto huic operi congruo pone. Quo facto, eamdem tabulam tali libramine, talique diligentia tandiu ponderando aequare non desistas, quousque aqua supereffusa aut aequaliter huic superjaceat, aut undique orbem aequaliter excedat.



HOROLOGIUM QUOD CONTRA UNUMQUEMQUE MENSEM HABET AD UMBRAM HUMANI CORPORIS PEDE SINGULARUM HORARUM DIEI.
[Col. 0953]

[Col. 0953] [Figure: [Horologium] 22Kb]



CONCORDIA XII MENSIUM.
[Col. 0953D]


Januarius et postea December.

Hora prima et undecima, pedes viginti novem; hora secunda et decima, pedes novemdecim.

Hora tertia et nona, pedes septemdecim; hora quarta et octava, pedes quindecim.

Hora quinta et septima, pedes tredecim; hora sexta, pedes undecim.



Februarius et November.

Hora prima et undecima, pedes viginti septem; hora secunda et decima, pedes septemdecim.

Hora secunda et nona, pedes quindecim; hora quarta et octava, pedes tredecim.

Hora quinta et septima, pedes undecim; hora sexta pedes novem.



Martius et October.

Hora prima et undecima, pedes viginti quinque, hora secunda et decima, pedes quindecim.

[Col. 0954D] Hora tertia et nona, pedes tredecim; hora quarta et octava, pedes undecim.

Hora quinta et septima, pedes novem; hora sexta, pedes septem.



Aprilis et September.

Hora prima et undecima, pedes viginti tres; hora secunda et decima, pedes tredecim.

Hora tertia et nona, pedes undecim; hora quarta et octava, pedes novem.

Hora quinta et septima, pedes septem; hora sexta, pedes quinque.



Maius et Augustus.

Hora prima et undecima, pedes viginti et unum - hora secunda et decima, pedes undecim.

Hora tertia et nona, pedes novem; hora quarta et octava, pedes septem.

Hora quinta et septima, pedes quinque; hora sexta, pedes tres.



Junius et Julius
[Col. 0955A]

Hora prima et undecima, pedes novemdecim; hora secunda et decima, pedes novem.

[Col. 0956A] Hora tertia et nona, pedes septem, hora quarta et octava, pedes quinque.

Hora quinta et septima, pedes tres; hora sexta, pedem unum.



DE SIGNIS ET HORIS XII MENSIUM.
[Col. 0955] [Figure: [Figura] 15Kb]


De tribus diebus periculosis.
[Col. 0955C]

Sunt tres dies in anno qui per omnia observandi sunt. VIII Idus April. ille dies lunis, intrante August. ille dies lunis, exeunte Decemb. ille dies lunis observandus est, in quibus omnes venae in homine et in pecude plenae sunt. Qui in his hominem aut pecus percusserit, aut statim, aut tertio die morietur, aut septimo die periclitabitur. Et si potionem acceperit, intra quindecim dies morietur. Et si masculus aut femina in his diebus nascuntur, mala morte morientur. Et si de auca in his diebus aliquis manducaverit, intra quindecim vel quadraginta dies morietur.



De Aegyptiacis diebus.


Si tenebrae Aegyptus Graio sermone vocantur,
Inde dies mortis, tenebrosos jure vocamus.
Bis deni, binique dies scribuntur in anno,
In quibus una solet mortalibus hora timeri:
[Col. 0956C] Mensis quisque duos captivos possidet horum,
Nec simul hos junctos, homines ne peste trucident.
Jani prima dies, et septima fine timetur.
Ast Februi quarta est, praecedit tertia finem.
Martis prima necat, cujus sic cuspide quarta est.
Aprilis decima est, undeno et fine timetur.
Tertius est Maio, lupus est, et septimus anguis.
Junius in decimo, quindenum fine salutat.
Tredecimus Julii decimo innuit ante Kalendas.
Augusti nepa prima fugat de fine secundam.
Tertiam Septembris vulpis ferit e pede denam.
Tertius Octobris, gladius decem in ordine nectit.
Quinta Novembris acus vix tertia mansit in urna.
Dat duodena cohors septem decemque Decembris.
His caveas, ne quid proprio de sanguine demas,
Nullum opus incipias, nisi forte ad gaudia tendat,
Et caput et finem mensis in corde teneto,
Ne medio ima ruas, sed clara per aethera vivas.




[Col. 0955]
BEDAE PRESBYTERI LIBELLUS DE ASTROLABIO.

[Col. 0955D] In compositione Astrolabii tres primum circuli scribuntur. Primus et major Capricorni, secundus Librae et Carnarii, tertius Cancri. Quorum medium primitus invenerunt sapientes, et per quatuor partes dividebant, ducentes lineas quas nominabant alcotum, de a usque c, de b usque d singulis partibus XC donantes, et totum circulum in CCCLX dividebant, Postea de c b, id est, XC partibus, XXIV abstrahebant, quod est c e, et de ipso termino, id est, e, aequanimiter lineam ducebant usque d, quae transiens truncat alcotum ex parte c, ubi est i. Quo facto, ponebant circinum in h i, et sic circumducentes, circulum inferiorem, id est, i k l m exarabant. Deinde ex parte [Col. 0956D] c d, similiter XXIV abstrahebant, quod est c f, et de ipso termino i f ducebant lineam aequalem usque d c, extendentes alcotum de c usque g, et ibi alcotum et lineam conjungebant. Post circinum ponentes in h q, circinum g n o p posteriorem construebant. Circulum casarum, id est, o d i b construebant, dividentes alcotum l o per medium, ubi est k, et ponentes circuitum medietatis puncto, et in o et in l circumducebant. His constructis, aggrediebantur primum construere almucantarat. Accipiebant circulum a b c d, qui divisus est in CCCLX gradus, et ex parte b a abstrahebant latitudinem ipsius climatis cujus astrolabium quaerebant construere, ut de clima 6, in qua est supina [Col. 0957A] Roma, Germania, abstrahebant XLII, cujus terminus est g, et de g ducebant lineam per h usque i, d c hinc ducebant lineam de c per l. Et almerez h d, et ipsam lineam c i extendebant foris circulos simul, quousque ambae se rectissime jungebant, ubi stat k. Fecerunt etiam aliam rectam de c usque g, quae transiens dividat ipsum almerez ubi est l. Postea lineam l k, quae est almerez, diviserunt per medium, et est medietas d, et ponebant aldebit, id est, circinum in d l, et sic circumducebant. Et ecce primum almucantarat de n per c l a usque m caeteros almucantarat per singulas divisiones CCCLX partium construe, circumducens regulam, incipiens ab altitudine ipsius terrae, quasi de c d e f, jacente regula immobili in puncto z, quousque pervenias ad punctum deforis astrolabus, ubi se conjungunt lineae, ut puta, pone regulam in c in circulo deforis aut intus, et extende usque z, et ubi tangit regula lineam mediam, ibi fac signum. Postea pone regulam in d, ut non se moveat in z; et iterum fac signum in mediana linea. Et deinceps, et per ipsa signa lineae careant aldebit, et construe almucantarat. Si quaeris totum astrolabium construere, [Col. 0957B] intermitte de CCCLX partibus, si vis, quartariam, quatuor gradus; si quinariam, quinque. Similiter facias ex altera parte astrolabii. Si quaeris et in intimo almucantarat, si est orum Astrolabium, unus in medio circulo remanet vinctus. Si quartaria, quatuor; si quinque, quinque puncti.



Ad circulos in Astrolabio inveniendos.

Figura inveniendorum circulorum, medius qui aequinoctialis dicitur, ex arbitrio artificis componatur. Hunc eumdem duabus lineis ex transverso ductis per centrum, in quatuor partes aequaliter divide; et has partes quaternis signata litteris a b c d, et lineam quae de a et c transit ultra circulum, longe utrobique porrige. His ita dispositis, unam quartam id est, a d, in XC partes divide; quo facto, in vicesima quarta parte versus a, i litteram pone, immotoque uno pede circini vertit in aliam partem a, et ubi circulum tangat, e litteram infige. Postea duc lineam de d in l, et vide diligenter ubi diametrum idem quae de a vadit ad c tangat, ibique signum pone, positoque pede uno circini in centro quod est f, alio ubi linea lineam tangit, circumvolve, et habebis circulum minorem. Rursus duc lineam de d per e, donec diametrum tangat, et ibi punctum imprime, et ut prius pone unum circini pedem in centro supra dicto, alium ubi [Col. 0957C] linea lineam tangit, circumvolvens habebis circulum majorem.



De dispositione climatum.

Nostrum volens disponere clima c b, in XC divide, et in quadragesimo nono gradu pone litteram e, et ex alia parte quod est a b, tantumdem spatii tolle, ibique h mitte; deinde quod est inter h et e in XVIII partire. In hoc diviso, diligenter observa, ut unum caput regulae a semper subjaceat; aliud de notula in notulam, quas medio circulo inscripsimus, move; et ubicunque meridianam tangat lineam, punctum pone, usque dum ultima linea de a incipiens, per medium h transiens, supradictam meridianam lineam longe extra maximum circuium tangat. Quae dum sub oculis habeas, spatiumque quod in extremos est punctos per medium divide, fixoque uno pede circini in medio alium infra circulos dum circumvolvis, primum almucantarat te invenisse laetaberis. Aliud invenire dum quaeris, idem fac de punctis qui altrinsecus positi sunt sub extremis. Quod si caute de punctis [Col. 0957D] omnibus feceris, omnia tibi almucantarat succedere videbis. Post haec spatium maximi et minimi circuli, quod primo almucantarat superjacet, in XII ordines divide, extensoque circino ad primi almucantarat mensuram, ejus unum pedem alicubi pone et eumdem de loco ad locum tandiu move, usquedum alter pes primos punctos de XII maximi minimique circuli tangat. Quod dum fit de puncto ad punctum circinum volvens, primam horam invenies. Eadem circini [Col. 0958A] mensura servata, de puncto ad punctum lineam trahens, duodenas horas reperies.
[Figure: [Figura] 15Kb]


De reticuli mensura.
[Col. 0958D]

Restat de reticuli mensura dicere, quod scriptis exsequi nimis est difficile, ipsum zodiacum sic invenies. Ad superiorem respiciens figuram, meridianam lineam de n in o, per medium divide. Hacque medietate unum circini pedem pone; alium, dum circumducis, signiferi lineam habebis: hunc eumdem [Col. 0959A] signiferum in XII partes divide, non per seipsum, sed per exteriorem umbonem, quarum partium quandoque [Col. 0960A] secundum quinque partita intervalla, quae aercae tabulae sculpta vides, partire.




[Col. 0959]
BEDAE PRESBYTERI DE NATIVITATE INFANTIUM LIBELLUS.

[Col. 0959A] Qui in septem nascitur mensibus, si sit masculus, triginta diebus formatur, in quadraginta movetur. Femina, in triginta quinque formatur, in septuaginta movetur, ducentis decem diebus completur.

Decem mensium masculus, quadraginta quinque formatur diebus, et nonaginta movetur. Femina, in quinquaginta formatur, in centum movetur, in trecentis nascitur.

Novem mensium masculus in quadraginta formatur, in octoginta movetur. Femina, in quadraginta quinque formam suscipit, in nonaginta motum, ducentis [Col. 0959B] septuaginta diebus nascitura. Masculus ideo citius completur, quia sperma unde nascitur, fortius atque calidius est.



De ossibus.

Omnia corporis ossa sunt quadraginta unum et ducenta: septem capitis, quatuor paria, quatuordecim maxillaria, dentium sedecim, unum pali, duo menti, dentium suorum sedecim, spondiles viginti quatuor, coxarum tres, ani tres, costae viginti tres, teneritudines octo, spatulae duae, capitum spatularum duo, fercularum duo, armorum duo, cubitorum superiorum duo, inferiorum duo, raschae manuum sedecim, pectinis in manibus octo, digitorum triginta, ancharum duo, calcaneorum duo, navicularum duo, raschae pedum decem, pectinis in pedibus octo, digitorum triginta.



De nervis et dentibus.

Omnes nervi pares atque impares sunt triginta. [Col. 0960A] Dentes sunt quasi quaedam plantaria, ossibus et mento insita, qui sunt triginta duo, sedecim enim in maxillaribus sunt positi, quorum quatuor in parte anteriori, pares vocantur et quadrupli, lati et acuti, incisores dicti a medicis, sunt enim necessarii ad incisionem cujuslibet cibi. Duo vocantur canini collaterales quadruplis, in summitate acuti, in radice vero lati, duris cibis commolendis apti. Sunt et decem alii utrinque quini collaterales quadruplis, lati atque grossi: hi molares sunt vocati, ad molendum enim et frangendum cibum fuerunt necessarii. Iste idem dentium numerus in mento est intelligendus: [Col. 0960B] hi omnes sunt furcati, sed in eis sunt quidam diversi, alii enim quatuor, alii tres, alii duos, alii enim habent furculam, quadrupli atque pares idem molares tres, ulteriores quatuor, primi molares infra positi, duas habent, ultimi tres.

Tres dies et noctes sunt in quibus si vir natus fuerit, corpus ejus sine dubio integrum manet usque in diem judicii: hoc est in VI Kalend. Februarii, et III Kalend. et Idus Febr., et suum mysterium mirabile est valde.

Die Dominica hora diurna, sive nocturna, qui natus fuerit, magnus erit et splendidus. Feria secunda, fortis erit. Feria tertia, cupidus erit, et de ferro moritur. Feria quarta, tractator regni erit. Feria quinta, affabilis erit et honorificus. Feria sexta, rivalis erit et multum luxuriosus. Sabbato, raro utilis erit.




[Col. 0959]
DE MINUTIONE SANGUINIS, SIVE DE PHLEBOTOMIA.

[Col. 0959C] Omni tempore, die ac nocte, si necessitas urget, in acutis passionibus, oportet phlebotomiam adhibere, praecipuo tempore ab octavo Kal. April. usque in septimum Kal. Junii, utilitas est sanguinem detrahendi, quia tunc sanguis augmentum habet. Sed postea observandae sunt qualitates temporum et cursus lunae, hoc est, luna quinta, decima, decima quinta, vigesima, vigesima quinta, trigesima. In his diebus non oportet phlebotomiam imponere, quia in istis diebus multi medici affirmant quod infinitus numerus hominum per hanc negligentiam, non observantes qualitates temporum et cursum lunae, mortui sunt. Nam per omnia observandum est a quindecimo Kal. August usque in Nonas Septemb., qui caniculares dies appellantur, phlebotomiam imponere, nec catharticum accipere, quia omnes humores tunc misti sunt, nisi (ut jam diximus) si ictus evenerit ex acutis passionibus, aliud fieri non potest nisi feriatur, et vastitas vel iniquitas sanguinis evaporetur.

[Col. 0959D] Cathartico autem uno tempore, vel ab octavo Kal. Octobr. usque in octavum Kal. Decembris utile est, quia quod per hiemem et per aestatem corpus in choleram et phlegma contraxit, jam dicto tempore purgari evenit. Si enim diligenter purgatum fuerit, securus a cholera esse potest. Sola observatio ciborum et potus sit, ut quod oportet utatur, et a quibus laedi potest abstineatur. Quid est phlebotomia, nisi recta incisio venae? Quibus locis phlebotomamus, vel pro quibus passionibus, aut qualem venam incidere debemus? Arterias venas in occipitio, propter querelam [Col. 0960C] capitis et maniae passionem, usque ad os, mensura quatuor digitorum de aure. De ambis temporibus incidimus, propter effusionem oculorum. De subtus lingua, duas propter rheuma gingivarum, vel vitia oris, et dentium dolorem. De fronte tres, propter dolorem capitis, et alienationem in phrenesim. De naribus duas, propter gravitatem capitis et oculorum. De collo duas, propter humorem in capite. De brachio tres, qui per totum corpus reddunt sanguinem, capitanea linea, matricia, capsale. De manu duas, unam super pollicem propter inflationem pulmonis, et aliam de minimo digito propter inflationem splenis. De subtus talo infra propter podagricos, phreneticos, sciaticos, vel lumborum, et mulieribus quibus menstrua non veniunt et non concipiunt. De foris duas propter renum dolorem. Desuper pollice pedis duas propter indignationem testiculorum.

Plures sunt dies Aegyptiaci, in quibus nullo modo [Col. 0960D] nec per ullam necessitatem licet homini vel pecori sanguinem minuere, nec potionem impendere, sed ex his tribus maxime observandi, octavo Idus April. illo die lunis, intrante Augusto; illo die lunis, exeunte Decembri; illo die lunis, cum multa diligentia observandum est, quia omnes venae tunc plenae sunt.

Qui in istis diebus hominem aut pecus inciderit, aut statim aut in ipso die vel in tertio morietur, aut ad septimum diem non perveniet; et si potionem quis acceperit, quindecimo die morietur; et si masculus, sive mulier, in his diebus nati fuerint, mala [Col. 0961A] morte morientur; et si quis de auca in ipsis diebus manducaverit, quindecimo die morietur.

Mense Januario, intrante die primo, et exeunte die septimo, luna ejusdem mensis, prima, quarta, quinta, octava, quindecima, a phlebotomo et purgatione, vel a qualibet incisione abstinendum est;

Mense Februario, intrante die octavo, et exeunte die septimo, luna ejusdem mensis decima septima, decima nona, vigesima quinta;

Mense Martio, intrante die tertio, exeunte die septimo, luna ejusdem mensis, decima quinta, decima sexta, decima septima, decima octava;

Mense Aprili, intrante die decimo, exeunte die undecimo, luna ejusdem mensis nona, septima, vigesima;

Mense Maio, intrante die quarto, exeunte die septimo, luna ejusdem mensis, quinta, duodecima, decima sexta;

Mense Junio, intrante die octavo, exeunte die [Col. 0961B] quinto, luna ejusdem mensis, quinta, sexta, septima;

Mense Julio, intrante die decimo septimo, exeunte decimo, luna ejusdem mensis, decima sexta, decima septima, decima octava, vigesima septima;

Mense Augusto, intrante die quinto, exeunte die decimo quinto, luna ejusdem mensis decima nona, vigesima, vigesima prima.

Mense Septembri, intrante die nono, exeunte die nono, luna ejusdem mensis, quinta, decima quinta, vigesima quinta;

Mense Octobri, intrante die nono, exeunte die decimo, luna ejusdem mensis sexta, septima;

Mense Novembri, intrante die quinto, exeunte die sexto, luna ejusdem mensis, decima quarta, vigesima quinta;

Mense Decembri, intrante die decimo quinto, exeunte die octavo. Luna ejusdem mensis, prima, decima quinta, decima septima.

Praeterea in mense, luna prima, quinta, nona, et [Col. 0961C] decima quinta, et tres dies inchoationis, et tres antequam exeat praedicta abstinentia, observandae sunt.

Luna prima, tota die est bona.

[Col. 0962A] Luna secunda, non est bona.

Luna tertia, bona.

Luna quarta, in matutino bona est.

Luna quinta, non est bona.

Luna sexta, non est bona.

Luna septima, tota die est bona.

Luna octava, de nona usque sero est bona.

Luna nona, non est bona.

Luna decima, bona est.

Luna undecima, non est bona.

Luna duodecima, bona est.

Luna decima tertia, bona est usque ad nonam.

Luna decima quarta, bona est.

Luna decima quinta, non est bona.

Luna decima sexta, inutilis est.

Luna decima septima, tota die est bona.

Luna decima octava, non est bona.

Luna decima nona, melior est.

Luna vigesima, tota die est bona.

Luna vigesima prima, in matutino bona est.

[Col. 0962B] Luna vigesima secunda, ab hora sexta bona est.

Luna vigesima tertia, ab hora octava bona est.

Luna vigesima quarta, bona est.

Luna vigesima quinta, non est bona.

Luna vigesima sexta, non est bona.

Luna vigesima septima, tota die bona est.

Luna vigesima octava, non est bona.

Luna vigesima nona, non est bona.

Luna trigesima, non est bona.

Quinta, decima quinta, vigesima, vigesima quinta, trigesima, in his phlebotomari prohibet. A decimo quinto Kalen. Augusti, usque in Nonas Septemb. dies caniculares titulantur, in quibus nec phlebotomum imponent, nec potionem dabunt. Potio vero ab octavo Kal. Octob. usque ad octavum Kal. Decembr. utilis est.

Omni tempore, si necessitas urget, phlebotomum est adhibendum. Verum ab octavo Kal. April. usque ad octavum Kal. Jun. utilissimum est sanguinem detrahendi [Col. 0962C] tempus, quia tunc crescit sanguis in homine. Postea observatio temporum et cursus lunae habenda.




[Col. 0961]
DE SEPTEM MUNDI MIRACULIS.

[Col. 0961C] I. De septem miraculis mundi manu hominum factis. Quod primum est Capitolium Romae, salvatio civium, major quam civitas, ibique fuerunt gentium a Romanis captarum statuae vel deorum imagines, et in statuarum pectoribus nomina gentium scripta quae a Romanis captae fuerant, et tintinnabula in collibus eorum appensa. Sacerdotes aut pervigiles diebus et noctibus per vices ad harum custodiam curam habentes intendebant: si quaelibet earum moveretur, [Col. 0961D] sonum mox faciente tintinnabulo, ut scirent quae gens Romanis rebellaret. Hoc autem cognito, Romanis principibus verbo vel scripto nuntiabant, ut scirent ad quam gentem reprimendam exercitum mox destinare deberent.

II. Pharus Alexandrina super quatuor cancros vitreos per passus viginti sub mari fundata est. Hoc namque mirum quomodo tam magni cancri fieri possent, vel quomodo deportari et non frangi valerent, qualiter fundamenta caementitia desuper haerere potuerint, vel quomodo sub aqua caementum stare valeat, et quare cancri non franguntur, et quare non lubricant desuper jacta fundamenta.

III. In Rhodo insula Colossi imago aerea centum triginta sex pedum fusilis facta; hoc mirum qualiter tam immensa moles fundi potuisset, vel erigi et stare.

IV. Quartum miraculum simulacrum Bellerophontis ferreum cum equo suo in summa civitate suspensum, in aere sistere, nec catenis penditur, nec desuper [Col. 0962C] ullo stipite sustentatur, sed magni lapides magnetum in archivolis habentur, et hinc et inde in assumptionibus trahitur, et in mensura aequiparata consistit; est autem aestimatio ponderis circa quinque millia librarum ferri.

V. Quintum miraculum theatrum in Heraclea, de uno marmore ita sculptum est, ut omnes cellulae et mansiones, muri et antra bestiarum, ex uno solidoque lapide factum est, super septem cancros de ipso [Col. 0962D] lapide sculptos appendens sustinetur; et nemo in gyro ipso tam secrete, aut solus aut cum aliquo, loqui potest, quod ipsum non audiant qui in gyro aedificii sistunt.

VI. Sextum miraculum, balneum quod Apollonius Tianaeus cum una candela consecrationis incendit, thermas perpetuo igne sine ulla administratione calentes fecit.

VII. Septimum miraculum, templum Dianae, super quatuor columnas, prima fundamenta percussa sunt arcuum, deinde paulatim succrescens super quatuor arcus eminentiores lapides arcubus prioribus suppositi. Super quatuor, octo columnae et octo arcus positi, inde tertio ordine aequa ponderatione per quatuor partes succrescens, supereminentiores lapides positi. Super octo sexdecim fundati sunt; super sexdecim triginta duo; iste quartus est, in quinto ordine sexaginta quatuor columnae finem faciunt tam mirabilis aedificii.




[Col. 0963]
DE DIVINATIONE MORTIS ET VITAE, PETOSYRIS AD NECEPSUM REGEM AEGYPTI EPISTOLA.
[Col. 0963] [Figure: [Figura] 45Kb]

[Col. 0963D] De his quae a me ad humanae vitae cautelam inventa sunt, unumquodque me tibi mittere non piguit. Superest ut tu in his per inspiratam tibi divinitus prudentiam, operando laborem impendas, certus quod decumbentium vel fugitivorum, vel monomachorum, vel aliorum similium eventibus, non fallacem poteris capere praescientiam. Si argumentum regulare, quod huic scripturae subjeci diligenter inspexeris, consulturus igitur sic facito: Sume nomen vel decumbentis, vel in fugam lapsi, vel depugnaturi, vel alterius cujuslibet de quo inquiris, et collige numerum ejus, deinde lunam considera, quota fuerit ea die, qua vel aeger decubuit, vel fugitivus elapsus est, vel quota futura sit cum monomachus depugnaturus est, et caetera hujusmodi, numerumque regularem qui ei lunae ascriptus est numero nominis adjunge. Tum summam quae ex his [Col. 0964D] conficitur, per viginti novem divide, et numerum qui superfuerit collige, inspectaque figura, quo in loco idem numerus sit positus inquire. Si eum inveneris in , et de aegro agitur, cito convalescet: si de fugitivo, cito revertitur; si de gladiatore, vincet. Si autem in , omnia haec difficilius evenient; si autem in , licet prosperum, difficilem tamen exitum habitura; quod si in eo loco fuerit in quo inscriptus est, aeger post longam infirmitatem morietur; fugitivus diu quaesitus non invenietur: gladiator tamen difficile superabitur. Eadem in celeriora fient, et in celerrima. Ponatur, exempli gratia, pugna Hectoris et Achillis. Luna erit decima septima, quae habet numerum regularem DCCCXCIII. Achillei nomen habet MCCLXXVI, qui simul juncti, faciunt MM. CLXIX. Hos partire per XXIX, et quod superfuerit, id est, [Col. 0965A] viginti tria, quaere in forma regulari, et invenies illud in eo loco ubi scribitur . Si idem de Hectore feceris, invenies residuum numerum in , quae positio numerorum victorem Achillem et Hectorem victum significat absque ambiguitate. Est et alius modus. Si numerus lunae fuerit in , et numerus hominis in , periclitabitur quidem homo, evadet tamen. E contrario, si hominis numerus in , lunae vero fuerit in , sub specie prosperorum, adversa contingent. At vero si uterque numerus, hominis videlicet, ac lunae, supra horizontem fuerit inventus, procul dubio prospera pollicentur, sed si ambos infra horizontem esse constiterit, adversa omnia provenient.

Luna 3. M. CXIX.Luna 12. M.CCCCXLIII.
Dies lunae cum numeris divisio. 	Ejusdem numeri divisio per xxix.
Luna 1. M. DLXXXIX. 	XXIII.
Luna 2. M. CXVI. 	XIV.
[Col. 0965B]
XVII.
Luna 4. M. CCCXV. 	X.
Luna 5. DCCCXVIII. 	VI.
Luna 6. DCXXIV. 	XV.
Luna 7. CCCCIV. 	XXVII.
Luna 8. DCCCLXX. 	XXIX.
Luna 9. DCLXVI. 	XXVIII.
Luna 10. DCXXXIX. 	I.
Luna 11. DCXCIV. 	XXVII.
[Col. 0966A]
XXII.
Luna 13. M. DCCCLXXX. 	XXIV.
Luna 14. M. DCLXXXIV. 	II.
Luna 15. M. CX. 	VIII.
Luna 16. DXXXV. 	XIII.
Luna 17. DCCCXCIII. 	XXIII.
Luna 18. M. DCXCVII. 	XV.
Luna 19. DCXIX. 	X.
Luna 20. M. DLXVI. 	XXIX.
Luna 21. MM. XXXIX. 	XXVIII.
Luna 22. M. DLXVI. 	XXIX.
Luna 23. M. CCCCLXVIII. 	V.
Luna 24. M. DCCLXI. 	XXI.
Luna 25. M. CCLXIV. 	XVII.
Luna 26. M. CIV. 	II.
Luna 27. DCCCLXXX. 	X.
Luna 28. DCCCXVI. 	XVII.
Luna 29. M. CXV. 	XIII.



Item divisio per xxix.
In L semel sunt XXXIX.
[Col. 0966B]
et remanent XXI.
In C remanent XXVIII. 	In CC remanent XXVII.
In CCC remanent X. 	In CCCC remanent XXXIII.
In D remanent VII. 	In DC remanent XX.
In DCC remanent VII. 	In DCCC remanent XVII.
In DCCCC remanent I. 	In I remanent IX.
In II remanent XVIII. 	In III remanent XIII.
In IV remanent XVI. 	In V remanent XII.
In VI remanent XXVI. 	In VII remanent XI.





[Col. 0965]
VENERABILIS BEDAE SENTENTIAE, SIVE AXIOMATA PHILOSOPHICA EX ARISTOTELE ET ALIIS PRAESTANTIBUS COLLECTA, UNA CUM BREVIBUS QUIBUSDAM EXPLICATIONIBUS AC LIMITATIONIBUS.



SECTIO PRIMA. SENTENTIAE EX ARISTOTELE COLLECTAE.



A
[Col. 0965B]

A Deo dependet coelum et tota natura (XII Metaphysicorum). Illa auctoritas sic intelligitur, quod coelum et tota natura dependent a Deo, et quoad fieri, seu produci, et quoad conservari. Secundum Aristotelem tamen, qui falso opinatus est materiam primam esse [Col. 0965C] Deo coaeternam, et ipsum mundum fuisse ab aeterno, intelligitur duntaxat quoad conservari, non autem quoad fieri. Materia enim prima secundum ipsum non est facta nec mundus, sed fuere ab aeterno. Nisi forte dicendum videatur, et secundum Aristotelem materiam et mundum a Deo fuisse producta, non quidem de novo et ex nihilo (juxta ipsum enim ex nihilo nihil fit primo [Phys. text. 33 et 34, et in VII Metaph., text. 22]), sed per simplicem quamdam emanationem seu naturalem quemdam processum, qualem nos verissime credimus solum in personis divinis.

Actus separat et distinguit (VII Metaph. et III de Anima). At quandoque aliqua distinguuntur, non solum per formas, verum etiam per materias, dantur enim materiae propriae, sicut et formae propriae. Respondetur sensum esse, quod materia bene separat et distinguit per actus inclusos, quia materia ex sui natura nullius est activitatis. Vel melius et brevius, [Col. 0966B] actus separat et distinguit, scilicet, principaliter.

Arguendo ab esse ad posse bona fit consequentia. Intelligitur hoc axioma sic: Arguendo affirmative et sine distributione et sine dictione includendo negationem. Unde non sequitur: A est maximum corpus quod est, ergo A est maximum corpus quod potest esse. Consequentia non valet, quia antecedens [Col. 0966C] potest esse verum sine consequente.

Album fit ex nigro, musicus fit ex non musico (I Phys.). Ibi dicitur quod ex importat circumstantiam ordinis, sed quando dicitur: lignum debet componi ex suis medietatibus, ibi ly ex, importat circumstantiam temporis.

Album de per accidens est quantum (Per Philosophum in Praedicamentis). Ibi dicitur quod Philosophus vult quod ille terminus Album ponitur in praedicamento quantitatis, de per accidens. Albedo enim per se ponitur in praedicamento qualitatis, ratione albedinis vero ponitur ibidem id quod album est.

Agente eodem modo existente, et materia, erit idem effectus (II Metaphys.). Intelligitur sic, tam de agentibus principalibus quam instrumentalibus, ita quod sit omnino idem agens, et idem passum eodem modo dispositum, tunc non fiunt diversi affectus, sed unus tantum.

Appetitus materiae non est nisi motus ad formam [Col. 0967A] (Commentator, I Physicorum). Respondetur quod Commentator capit motum valde large, sive improprie, videlicet pro naturali inclinatione.

Aliqua res naturalis distinguitur ab artificiali (II Phys., in principio). Dicitur ibi quod Philosophus loquitur ibi indefinite vel particulariter, et sic illa est vera; vel dicitur quod solum voluit quod res naturales differant ab artificialibus ratione et non re, quia eadem est res.

Alchimistae dicunt quod ex ferro vet cupro potest fieri aurum per eorum artem. Ubi dicitur quod ex ferro vel cupro fit aurum vel argentum apparenter, non autem existenter. Et ratio est, quia per nullam artem forma substantialis potest poni in esse specifico alterius formae.

Ars simpliciter facit materiam (I Phys.). Dicitur quod intelligitur de materia secunda, non autem de materia prima, quia materia prima non est facta, quia est ingenerabilis et incorruptibilis, ut patet ibidem.

[Col. 0967B] Accidentis non est accidens (IV Phys.). Intelligitur sic, accidentis non est accidens tanquam subjecti originalis; et sic stat bene, quod albedo est in superficie, quae etiam est unum accidens, et linea habet rotunditatem et corruptibilitatem, sed hoc non tanquam subjectum originale, quia originaliter est in substantia.

Accidens definitur per subjectum suum (VII Metaphys.). Et sic album est subjectum, habens sufficientem albedinem per sui denominationem. Et intelligitur sic definitione descriptiva, non autem essentiali, quia oportet quod talis detur per verum genus, et per differentiam essentialem; et talis indicat quid est esse rei, ut patet, I Topicorum.

Anima, quantum ad partem intellectivam, nullius corporis est actus (II de Anima). Scilicet subjective dependens a corpore. Sic enim tantum dependet secundum partem sensitivam et vegetativam.

Actui repugnat accidere actum (Per Averroem in substantiam [Col. 0967C] orbis). Respondetur quod actus substantialis non potest recipere alium actum substantialem, sed bene accidentalem.

Arca non est lignum (IX Metaphys.). Respondetur quod Philosophus ponit modum loquendi vulgarium. Vel potest dici quod ipse vult quod totum compositum non verificatur de sua materia. Et ideo vult quod arca non est lignum tanquam ista materia, quia alias totum esset sua pars, et e converso. Vel potest dici quod Philosophus vult quod materia non dicitur de toto composito in abstracto, sed bene in concreto, ut: arca est lignea.

Actus sunt suppositorum (I Metaph.). Respondetur quod Philosophus vult quod actus sunt suppositorum denominative, cum hoc tamen bene stat, quod non sunt suppositorum effective.

A primis substantiis nulla erit praedicatio (Per Philosophum in Praedicamentis). Respondetur quod intelligitur: a primis substantiis nulla erit praedicatio, [Col. 0967D] quae est superioris de inferiori, quia primae substantiae non habent inferius saltem essentialiter in praedicatione vera, directa et affirmativa.

Animal est animantius planta (Auctor sex principiorum, cap. 3 de Passione). Quod intelligitur sic: Animal est perfectius animatum quam planta. Vel dicitur quod animal plures habet potentias animae quam planta, quia animal habet potentiam vegetativam et sensitivam, planta autem caret sensitiva.

Anima vegetativa est animarum prima (I et II de Anima). Ibi dicitur quod Philosophus loquitur de communitatis prioritate, non de prioritate perfectionis, et vult quod in pluribus reperitur anima vegetativa, quam sensitiva vel intellectiva.

Actus activorum sunt in patiente praedisposito (In II de Anima). Intelligitur sic: si aliquid activum vel agens debet actum aliquem agere, vel producere aliquem effectum in ipso patiente, tunc oportet ipsum patiens esse bene dispositum ad illum actum suscipiendum: [Col. 0968A] sicut enim ex nihilo nihil fit, sic nec ex quolibet quodlibet.

Ab insufficiente nihil fit (I Phys.) Intelligitur: ab insufficiente nihil fit de solo, sed cum addito superiorum et insufficienti bene aliquid fit.

Anima est abstracta a corpore (Per Commentatorem III de Anima). Intelligit Commentator Averroes, sed falso, animam intellectivam non esse formam hominis informantem, sed tantum assistentem, nec dantem esse, sed tantum operationem, hoc est, intellectionem. Juxta veritatem autem sic debet intelligi, quod tametsi anima intellectiva essentialiter sit actus informativus corporis, tamen neque in fieri neque in esse dependet a corpore (creatur enim ex nihilo, et potest separari a corpore) neque in operatione sua propria, hoc est, intellectione communicat cum corpore tanquam subjecto aut instrumento.

Accidentia magnam partem conferunt ad cognoscendum quod quid est (I de Anima). Illa auctoritas secundum [Col. 0968B] Themistium de accidentibus per se et propriis intelligitur, quia dicit: Non enim dicit idem Aristoteles, cognosco ignem per fumum, sed per calorem. Etiam intelligitur de accidentibus communibus secundum se sumptis, et ad invicem combinatis, ut: cognosco Socratem, per illa accidentia simul sumpta et combinata, scilicet, habens rufos crines, et est albus, habens nigrum capitium, blancam tunicam.

Accidentium non est scientia demonstrativa (I Posterior. cap. 6, text. 18). Verum est hoc in accidentibus quae non sunt per se et propria.

A proportione minoris inaequalitatis non fit actio. Notandum quod duplex est proportio: una est proportio quantificativa, mediante qua unum extensivum quantum alteri proportionatur; alia est proportio actionis, et de illa intelligitur auctoritas. Unde corpus ad non corpus bene est proportio secunda, secundum aliquam virtutem, sicut inter corpus et animam. Brevius et melius: a proportione minoris [Col. 0968C] inaequalitatis non fit actio, scilicet, non fit actio vincens, fit tamen reactio.

Ars et scientia distinguuntur (VI Ethic.). Debet intelligi capiendo scientiam stricte solum pro habitu speculativo, et etiam capiendo artem stricte solum pro habitu practico. Sed capiendo aeque communiter tam pro habitu practico quam speculativo, tunc non distinguuntur.

A majori debet fieri denominatio (VI Phys.). Intelligitur de qualitatibus positivis, et maxime intensivis; non autem oportet de privativis fieri denominationem, sicut tenebrae denominant tenebrosum. Et valet tantum, sicut a majori, id est, a digniori debet fieri denominatio.

Actus et potentia sunt maxime contraria sive opposita (Per Commentatorem, I de Anima). Intelligitur sic hoc axiom. quod sint maxime opposita sive contraria, id est, communissime opposita, quia dicit, quod circumeunt omnia praedicamenta, et si non vult quod sint [Col. 0968D] contraria proprie dicta.

Ad corruptionem subjecti sequitur corruptio scientiae (Primo Posteriorum). Respondetur quod hoc intelligitur de subjecto inhaesionis, et non attributionis. Nam dato etiam quod corrumpatur rosa in hyeme, tamen attributa ipsius adhuc scientifice de ipsa cognoscuntur.

Animal est prius homine (Per Porphyrium). Intelligitur in suppositione materiali, ut: Ly animal est prius homine; id est, ille terminus animal est communior quam homo.

Accidentis non est esse, sed inesse (VII Metaph.). Intelligitur propriissime, capiendo esse, et non communiter. Nam sic quoque extendit se ad inesse.

Accidens non migrat de subjecto in subjectum (VII Metaph.). Intelligitur de subjecto inhaesionis, et non attributionis, seu denominationis. Vel dicitur quod verum est secundum numerum, non autem secundum speciem.

[Col. 0969A] Absurdum est simul quaerere scientiam et modum sciendi (II Metaph.). Illa auctoritas dupliciter intelligitur: uno modo, ut in verbis stat simpliciter, et sic est vera sine glossa. Alio modo, si per scientiam intelligitur metaphysica, et per modum sciendi logica, tunc sensus est: Absurdum est simul acquirere metaphysicam et logicam, quia metaphysica praesupponit logicam; ergo logica debet praesciri.

Ad agens uniforme sequitur actus et effectus uniformis (Primo de Coelo). Intelligitur dummodo agens totale concurrit uniformiter, tunc talis effectus, saltem principaliter intentus, manet uniformis.

Ab eodem non possunt produci diversa specifice distincta (II de Generatione). Intelligitur: ab eodem ente naturali non possunt procedere diversa et specifice distincta. Secus est de agente artificiali.

Aurum est incorruptibile (Secundum alchimistas). Intelligitur sic: Aurum est incorruptibile, id est, valde durativum inter omnia alia metalla, quia durat ultra ordinationem humanam.

[Col. 0969B] A voluntate antiqua non procedit actio nova (Commentator, VIII Phys.). Intelligitur sic a voluntate antiqua, id est, a Deo non procedit actio nova, id est, novum volitum, quia Deus non incipit aliquid de novo velle, quia quidquid Deus voluit, ab aeterno voluit. Unde etiamsi mundus factus est in tempore, non tamen mutata fuit voluntas Dei. Ab aeterno enim voluit eum tunc fieri.

Ad productionem effectus sufficiunt duo, scilicet, voluntas et potestas (Per Boet. de Consolatione philosophiae, prosa. II, lib. IV). Intelligitur non absolute, sed limitate, verbi gratia: ego volo et possum legere; ergo lego absolute non valet, sed bene valet: Ego nunc et pro nunc volo et possum legere, ergo nunc lego.

A privatione in habitum impossibilis est regressus (Per Philosophum, in Praedicamentis). Intelligitur de illa privatione quae privat actum et potentiam simul; non autem de illa quae privat solum actum, quia [Col. 0969C] ibi bene est possibilis regressus.

Actio et passio sunt actus diversarum potentiarum (II. de Anima). Ibi dicitur quod diversarum potentiarum sunt diversi actus. Potentiae enim distinguuntur per actus. Sed quia actio et passio sunt diversarum potentiarum, igitur sunt distincta; quod est contra Philosophum (III Phys.), qui dicit quod omnis actio est passio: patet antecedens, quia actio est actus potentiae activae, passio vero dicitur actus potentiae passivae. Respondetur quod auctoritas ista intelligitur particulariter, et non universaliter, quia actio et passio sunt idem materialiter, sed differunt formaliter.

Ab abstracto ad concretum est bona consequentia (II Topic.). Ibi dicitur quod verum est in praedicationibus quidditativis et essentialibus, non autem in accidentalibus; igitur, etc.

A simili causa in specie non procedunt diversi effectus (Per Commentatorem, IX Metaph.). Respondetur [Col. 0969D] quod ly idem capitur multipliciter, scilicet pro eodem in numero, in specie, in genere: modo a simili causa in specie bene procedunt diversi effectus numero, sed non specie, vel genere.

Animal est substantia hominis et equi, secundum naturam communem (Per Commentatorem I Metaphys.). Et si sic, tunc natura communis esset ponenda. Ibi dicitur quod ly est capitur in actu signato, sic quod ille terminus animal significat substantiam hominis et equi, secundum naturam communem, id est, sub ratione generis, vel sub conceptu communi illi termino animal correspondente.

Aqua alii ignem (III de Anima). Ubi dicitur quod aqua non capitur pro humido simpliciter, sed capitur pro humido pingui et subtili, quia hoc nutrit ignem, sicut videmus ad experientiam, ut butyrum, oleum subtile, vinum combustum. Et ultra debet intelligi de nutritione improprie dicta, quia nullum purum elementum nutrit.

[Col. 0970A] Accidentia dicuntur entia ad aliquid (V Metaph.). Intelligitur quod accidentia non habent esse per se, nisi in comparatione ad aliquid et ad subjectum.

Accidentia assimilantur propagini (V Metaph.). Intelligitur quod propago non est arbor, sed aliquid arboris a qua derivatur arbor; ita accidentia non sunt entia, sed entis, id est substantiae, a qua propagantur, et oriuntur (V et VII Metaphys).

Animal constituitur ex corpore et anima tanquam a regente et recto (I Politic.). Intelligitur quod in animali anima habet se ut regens, et corpus habet se ut rectum, quia est instrumentum animae.

Animalia mansueta digniora sunt aliis animalibus non mansuetis (I Politicorum). Intelligitur in quantum animalia mansueta participant aliquo modo regimen. Sed si oppositum invenitur, secus est.

Abstinentia cibi confert febricitanti sanitatem (V Ethic.). Respondetur ideo, quia abstinentia est summa medicina. Et est communis regula medicorum et vulgarium.

[Col. 0970B] Actio et passio non continentur sub invicem (VI Phys.). Intelligitur quod unum non praedicatur de alio, quia illa praedicatio non est bona, actio est passio.

Ars imitatur naturam in quantum potest (II Physic.). Item illa auctoritas vera est, dummodo natura sit fundamentum illius artis.

Ars acquisitiva cibi est naturalis animalibus (I Polit.). Intelligitur quod natura est sollicita ad providendum de cibis animalibus cum primo generat. Vel sic, quando aliquis aliquid acquirit quod natura requirit, tale acquirere est naturale.

Actiones principantes non sunt bonae de se (VII Polit.). Intelligitur quod non sunt bona, nisi principans differat ab aliis in bonitate naturali et acquisita, in tantum quantum vir differt a muliere, servus a domino.

Actiones justitiae necessariae sunt in civitate, sed non eligibiles, secundum se (VII Polit.). Ibi dicitur quod per actiones justitiae intelliguntur sententiae et supplicia condemnatorum, et necessariae sunt in civitate; [Col. 0970C] et tamen secundum se non sunt eligibiles, sed ut eo melius civitas gubernetur et salvetur.

Actiones quae sunt circa divitias et honores, non sunt simpliciter eligibiles (II Ethic.). Ratio est quia sunt quaedam dispositiones ad bonum, et ad operationem bonorum, ut patet septimo Politicorum.

Animalia omnia alia ab homine sola naturali intentione habent suas actiones, ut colligitur ibidem, et quaedam animalia parva habent suas actiones ex consuetudine, seu assuefactione, ut canes; sed homo inter animalia dirigit actiones suas secundum rationem, adeoque omnia alia animalia non tam agunt quam aguntur propter finem, solus homo etiam se ipse et sua in finem suum dirigit et ordinat.

Accusans debet esse melior accusato (II Polit.). Ratio quia officium accusantis est ostendere causas accusationis in adversario seu accusato. Etiam ideo, quia accusans habet se ut agens, accusatus ut patiens. Modo omne agens praestantius est suo passo.

[Col. 0970D] Actus intellectus et appetitus sunt ad invicem concordes (IV Ethic.). Respondetur: Hoc est verum de virtutibus moralibus.

Affirmatio et negatio sunt in mente (IV Ethic.). Intelligitur sic, quod in mente, id est, in intellectu practico sunt affirmatio et negatio, sed in appetitu est persecutio et fuga.

Agricolae magis appetunt lucrum quam honores (VI Ethic.). Intelligitur quod delectabilius est eis laborare, et lucrari, quam principari et dominari.

Agriculturae possessio est maxime naturalis et justa (I Oeconomicorum). Et hoc ex triplici de causa. Prima est, quia ipsa non sit inhumaniter et bestialiter, vel cum peccato et violenter, scilicet cum offensione proximi. Alia causa, quia ab agricultura sumitur nutrimentum tanquam a materia, et tale nutrimentum est naturale. Alia potest esse ratio, quia agricultura confert sanitatem, et superfluos et malos humores expellit.

[Col. 0971A] Amatio generatur ex quadam consuetudine (IX Ethic.). Ratio est secundum Albertum, quia amatio importat impetuosam inclinationem amoris, in ipsum appetitum, quae inclinatio causatur ex consuetudine.

Amicitia paternalis major est quam filialis (VIII Ethic.). Ratio est quia parentes magis cognoscunt quam filii, qui sunt ex eis procreati, propter imperfectionem et cognitionem filiorum quam habuerunt, quando nascebantur filii.

Amicitia conjugalis non solum est propter creationem filiorum, sed etiam propter virtutem (VIII Ethic.). Intelligitur quod amicitia conjugalis non est solum propter creationem filiorum, sed etiam propter virtutem veram, si ambo sunt virtuosi, quia vera amicitia non est nisi inter virtuosos juxta Aristotelem.

Amicus est alter ego (IX Ethic.). Hoc est verum, non quoad essentiam, sed quoad ea bona quae sibi homo vult et amico suo. Vel quod secundum effectum dilectionis repraesentat quandoque alterum, quia homo [Col. 0971B] est condolens alteri in adversis, gaudet in prosperis sicut sibi ipsi.

Amicus debet se tenere ad amicum, sicut genu ad tibiam (IX Ethicor.). Hoc est verum, prout ly sicut importat aliquam consuetudinem.

Amicorum omnia sunt communia (IX Ethicorum et II Politicorum). Hoc est verum ex consensu et favore, non autem ex jure. Vel aliter: Amicorum omnia sunt communia, id est, necessaria solum in necessitate, capiendo ly omnia distributive, quod tantum valet, quod quodlibet commune utile est commune illi qui est in necessitate positus, sic quod unus non potest ei prohibere. Vel intelligitur de utili victuali, quoad ejus sufficientiam, non autem intelligendo quoad alium usum.

Amore venereo non est aliquem hominem possibile plures mulieres vehementer amare (VIII Ethic.). Hoc est verum de amore qui attenditur in coitu, sed de vero amore dilectionis non habet veritatem.

Amor divitiarum crescit in infinitum (I Politicorum). [Col. 0971C] Hoc est verum, quoad manifestationem actus, vel est verum de amore inordinato, non autem ordinato.

Actus est melior et honorabilior potentia (IX Metaphysicorum, tex. com. 19). Intelligendum est hoc axioma in bonis; nam in malis accidit actum esse deteriorem potentia.

Animal vigilans semper laborat (VII Ethic.). Intelligitur in aliqua operatione, non curando an talis operatio sit magna vel parva, bona vel mala.

Ambobus existentibus amicis, veritate nimirum et homine, sanctum est praehonorare veritatem (I Ethic.). Intelligitur de amicitia vera et speciali; amicus enim Plato, amicus Socrates, sed magis amica veritas.

Accidens et suum subjectum sunt idem numero (X Ethic.). Intelligitur de accidente reali denominationis, et non inhaesionis.

Album solum qualitatem significat (Per Philosophum in Praedicamentis). Illa est vera in significatione [Col. 0971D] formali, non autem in significatione materiali, quia ut sic significat substantiam, et connotat qualitatem.

Accidentis non est definitio (VII Metaph. et VI Topic.). Sensus istius propositionis desumendus est ex alio axiomate, quod habetur in eodem VII Metaphys. Accidentia quidditatem quidem habent aliquam, non tamen quidditatem simpliciter. Unde et definitionem habent quodammodo, et quodammodo non habent. Nam si per definitionem, inquit Averroes, intelligatur illud quod dat quidditatem rei propriam sibi, et convenit sine additamento, tunc definitio non erit, nisi substantiarum: sin aliter accipiatur definitio generaliter, videlicet prout est manifestatio conveniens naturae rei, sive res illa sit per se, et definiri plene possit sine additamento, sive non, tunc utique etiam accidentium est definitio non tantum descriptiva, sed etiam essentialis, ut si dicas: Albedo est color disgregativus visus, etc.

[Col. 0972A] Avarus et justus sunt circa bona, quae sunt simpliciter bona (V Ethic.). Respondetur eo loco vocem illam simpliciter non significare aliud quam quod bona ista externa sint bona secundum se: huic autem non obstat, quin eis abuti possimus, ita ut etiam mala sint nobis; sed non secundum se, uti dictum est, verum per accidens, videlicet ratione nostri abusus.

Actio naturae semper agit eodem modo (II Phys.). Et sic videtur quod sensus nunquam decipiatur circa proprium sensibile, eo quod sensatio est operatio naturae. Ibi dicitur quod Philosophus ponit differentiam inter operationem naturalem et fortuitam. Nam dicitur quod actio naturalis semper fit eodem modo: et illud dictum est intelligendum, quod natura agendo circa eamdem speciem caeteris paribus semper producit eumdem effectum, sed actio fortuita nunc fit sic, nunc aliter: hinc bene fieri potest quod aliquando visus erret, quando non ponuntur omnia requisita [Col. 0972B] ad recte videndum.

Aliqua anima nullius corporis est actus (II de Anima, tract. 1). Intelligitur sic uno modo, quod anima nullius corporis est actus, qui est eductus de potentia materiae: et hoc sic est verum de anima intellectiva. Vel nullius corporis est actus tanquam instrumenti proprium, quia intellectus non indiget instrumento proprio, vel organo corporali; vel sic: nullius corporis est actus secundum inhaerentiam.

Agens et patiens debent communicare in materia (II de Generatione). Intelligitur de agente proprio, et patiente proprio. Sed intellectus proprie non patitur, sed improprie, quia passione perfectiva seu salvativa, ut loquuntur, patitur, non autem alterativa et corruptiva. Deinde hoc axioma intelligitur de his quae re agendo patiuntur. Unde tametsi sol et reliqua astra vere agant in haec inferiora, quia tamen non patiuntur in re agendo, non est necessarium dicere ea communicare in materia cum his inferioribus.

[Col. 0972C] Ad principia non est ratio (Per Commentatorem, II Top.). Hoc debet intelligi de principiis mediatis, vel ad principia non est ratio approbativa a priori, licet ibi bene sit ratio a posteriori.

Album non est substantia, sed quale (IV Top.). Dicitur quod verum est, quod album non sit substantia, id est, terminus substantialis quoad significatum formale, sed quoad significatum materiale.

Ad idem non sequuntur duo opposita (I Prior.). Intelligitur quod ad idem contingens non sequuntur duo opposita, sed bene ad idem impossibile. Et debet addi ad auctoritatem copulative vel conjunctim, quia ad unam propositionem bene sequuntur duo opposita disjunctive, ut bene sequitur: Homo currit, ergo homo currit, vel non currit.

A pluribus terminis simpliciter sumptis ad plures terminos, secundum magis et minus communiter est bona consequentia (II Top.). Ex illa auctoritate elicitur illa: sicut simplex ad simplex, sic magis ad magis, [Col. 0972D] sic proximum ad proximum. Et intelligitur sic, quod debet argui a terminis simpliciter sumptis ad terminos minus sumptos, secundum magis et minus, sic quod antecedens et consequens sunt propositiones categoricae: et sic bene sequitur: Justus est virtuosus, ergo magis justus est magis virtuosus, et maxime justus est maxime virtuosus. Et illo modo valet septem conditionibus additis. Prima quod termini simpliciter sumpti sunt tot alia extrema consequentis: propter hoc non sequitur. Album est dolce, ergo magis album est magis dulce. Secunda conditio, quod utrumque extremum sit praedicabile, secundum magis et minus, ergo non sequitur: Homo est animal, ergo magis homo est magis animal. Tertia conditio, quod in antecedente sit praedicatio per se, ergo non sequitur: Bibere est bonum, ergo magis bibere est magis bonum. Quarta, quod ibi sit praedicatio propriae passionis, de suo subjecto. Quinta, quod utrobique sit praedicatio directa. Sexta, quod [Col. 0973A] sumatur constantia subjecti. Septima, quod praecise sit eadem copula in antecedente et consequente, et praedicatum antecedentis restringetur per subjectum consequentis, vel per aliquod sibi proportionabile.

Arguendo ab affirmativa de praedicato finito ad negativam, de praedicato infinito valet consequentia (II ). Ut Socrates est albus, ergo non Socrates est non albus. Et intelligitur materialiter, formaliter non valet, quia arguitur a non distributo ad distributum: sed si argumentum debet valere secundum regulam, tunc semper a parte subjecti debet poni terminus singularis, vel terminus consequentis restrictus ad unum suppositum: ergo consequentia non valet. Homo est albus, ergo homo non est non albus, quia oppositum consequentis non repugnat antecedenti, sed stat in veritate cum antecedente.

Arguendo de negativo praedicato finito ad affirmativam de praedicato infinito, valet consequantia (II [Col. 0973B] ). Ut Socrates non est niger, ergo Socrates est non niger. Illa regula tenet verum, sed tribus conditionibus salvis. Prima, quod arguatur in propositionibus, deest, 3 adjacente; secunda quod non arguatur a non distributo ad distributum: ergo non sequitur: Omne animal non est asinus, et omne animal est, ergo omne animal est non asinus; tertia, quod semper in antecedente distribuatur praedicatum: ergo non sequitur: Omne animal non est, ergo omne animal est non animal, quia praedicatum non distribuitur in antecedente.

Arguendo ab affirmativa de praedicato infinito ad negativam de praedicato finito, valet consequentia (II ). Ut: homo est non justus, ergo homo non est justus. Illa regula tenet veritatem salvis tribus casibus. Primus, quando tam in affirmativa quam in negativa praedicatum distribuatur pro qualibet differentia temporis, quia si hoc non fieret, stante illo casu, quod Socrates pro una medietate temporis alicujus horae non sit albus, et pro alia medietate [Col. 0973C] ejusdem temporis sit albus, tunc arguendo fit: Socrates est non albus, ergo Socrates non est albus: consequentia non valet, quia antecedens convenit Socrati, et tamen ei non convenit consequens; sed si deberet valere, oportet quod sic arguatur secundum Marsil.: Socrates est non albus pro qualibet parte temporis praesentis, ergo Socrates non est albus. Secunda conditio, quod solum totale praedicatum infinitetur, ergo non sequitur: Hoc est praedicabile, non essentialiter, ergo non est praedicabile essentialiter, quia stat quod idem sit praedicabile essentialiter et accidentaliter respectu diversorum. Similiter patet per hoc, quod omnes rationes auctoris consequentiarum non valent in nominibus adjectivis; et similiter in aliis, ut ibi habetur, quia semper deficit illa secunda conditio. Tertia conditio, quod arguatur in propositionibus categoricis de in esse, et non in modalibus; ergo non sequitur: Socrates non potest esse non albus, ergo Socrates [Col. 0973D] non potest esse albus. Si autem negatio postponitur modo in secunda propositione, tunc bene sequitur, ut sic: Socrates potest esse non albus, ergo Socrates potest esse non albus, et sic bene valet.

Arguendo a divisis ad conjuncta est bona consequentia (II ). Ibi sciendum, quod per conjunctum sive per praedicatum, conjunctum debet intelligi, aggregatum ex determinatione et determinabili, et praedicatum divisum est unum illorum. Illa regula habet veritatem servatis duabus conditionibus. Prima quod illa duo praedicata divisa, non sint accidentia alicujus ly. Vel quando unum per accidens videtur inesse alteri, tunc consequentia non valet, quia non sequitur: Socrates est albus, et Socrates est monachus, ergo Socrates est albus monachus. Etiam non sequitur: Socrates est magnus, et Socrates est monachus, ergo Socrates est magnus monachus, supposito quod sit parvae staturae, et magnus in scientia, quia antecedens potest esse verum [Col. 0974A] sine consequente. Secunda conditio, quod unum praedicatum non includat aliud, ne committatur nugatio, quare non sequitur: Socrates est homo, et Socrates est animal, ergo Socrates est homo animal.

Arguendo a conjunctis ad divisa est bona consequentia ( ). Et habet veritatem servatis quatuor conditionibus. Prima, quod praedicata accidentalia debent determinare idem in antecedente et consequente; et quando hoc non est, tunc regula non valet. Secunda conditio, quod unum praedicatum non sit dictio distrahens respectu alterius; ergo non sequitur: Socrates est albus ut carbo, ergo Socrates est albus. Tertia conditio, quando arguitur cum dictione ampliativa, sic quod ampliatio non varietur; et ergo non sequitur: Chimaera est ens ampliatum imaginabile, ergo Chimaera est ens, et Chimaera est ampliabilis: consequens autem est una copulativa, cujus una pars est falsa, ergo tota. Quarta, quando unum praedicatum est aequivocum, [Col. 0974B] tunc non valet, quia non sequitur: Hoc est canis latrabilis, ergo hoc est canis, et hoc est latrabilis, quia prima pars consequentis est propositio plures.

Anima est substantia in subjecto actu existens (Per Commentatorem, VI Metaphys.). Ibi dicitur, quod vult per subjectum Commentator, et per substantiam in actu intelligere subjectum organisatum, quia omne animal requirit subjectum organisatum. Subjectum autem organisatum est illud quod habet partes diversimode complexionatas, ad diversa officia exercendo deputatas.

Aliud est magnitudo et magnitudinis, et caro et carnis esse (III De Anima). Illa auctoritas debet sic intelligi, quod Philosophus vult ostendere modum intelligendi ipsius intellectus, et sic per magnitudinem et carnem intelligit universale, vel ista sua ratione communis conceptus; sed per magnitudinis et carnis esse, intelligi debet singulare, scilicet, ista eadem sub conditionibus individuantibus; vult ergo tantum quod aliud est intelligendum universaliter, [Col. 0974C] et aliud est intelligendum singulariter. Et hoc est verum, et ponuntur duplicia exempla metaphysicalia, ut magnitudinem et magnitudinis esse, et naturalia, ut aquam esse aquam, modo cognitione sensitiva possumus cognoscere aquae esse similiter magnitudinis; sed per intellectum possumus solum cognoscere magnitudinem, quae hic sumitur per universale. Sed objicies: Philosophus dicit quod non est quidem caro et carnis esse, idem in quibusdam, at in quibusdam est idem; modo nequaquam est idem intelligere universaliter et singulariter. Respondetur quod Philosophus vult quod ipse intellectus non solum cognoscit universaliter, sed etiam particulariter, sed sensus cognoscit singulariter solum. Et ergo sensitiva cognitio convenit solum intellectui materiae conjuncto, et sic quando dicit Arist. quod in quibusdam est idem caro et carnis esse, vult tantum quod sint ejusdem potentiae ipsius intellectus.

[Col. 0974D] Accidentia non habent materiam (VII Metaph.). Respondetur quod verum est de materia ex qua: quia illam non habent, sed bene in qua habent, scilicet, in qua sunt subjective.

Actus et potentia circumeunt omnia praedicamenta (Per Commentatorem, I de Anima). Intelligitur uno modo sic, quod in quolibet praedicamento sunt termini verificabiles de prima substantia, mediante illo verbo est, vel potest. Vel ponuntur praedicabilia cum illis verbis est, potest, et sic est vera: quia verum est dicere in genere substantiae: Homo est, vel potest esse animal, et sic de aliis praedicamentis. Alio modo intelligitur sic, quod in quolibet genere praedicamentali invenitur aliquid quod habet rationem actus, et quod habet rationem potentiae. Sic iterum est vera, quia in quolibet genere reperiuntur genera et differentiae, et sic ibi sunt actus et potentiae, eo quod habent rationem materiae, ut patet per Porphyr., et etiam reperitur forma vel differentia, quae [Col. 0975A] est actus qui distinguit et separat, ut patet per Philosophum (III de Anima). Alio modo sic: Actus et potentia in quolibet praedicamento reperiuntur, id est, termini magis et minus commune, et sic magis commune habet se, ut potentia; minus commune, ut actus. Vel dicitur quod tantum vult quod isti termini, actus et potentia, in communi non sunt in aliquo praedicamento, sed bene modo restricto.

Anima componitur ex intellectu agente et possibili (III de Anima). Intelligitur sic recte: Sicut sensus ad intellectum concurrit quandoque active, quandoque passive, sic intellectus concurrit quandoque active, et tunc dicitur intellectus agens; quandoque passive, et sic dicitur intellectus patiens, scilicet, quando recipit illas passiones, sive species. Sed non debet intelligi secundum realem compositionem, sed dicitur actus agens, quando actu format intellectum.

Anima est corruptibilis (III de Anima). Intelligitur non secundum essentiam, sed secundum quamdam [Col. 0975B] operationem instrumentalem.

Anima praedicatur aequivoce de animabus (Per Commentatorem, III de Anima). Intelligitur analogice sic, quod anima per prius dicitur de anima intellectiva, et hoc prioritate dignitatis, et per posterius de aliis animabus, scilicet, sensitiva et nutritiva. Etiam potest intelligi de intelligentiis secundum analogiam perfectionis.

Accidentia solum sunt sensibilia (II de Anima). Intelligitur quod solum sunt sensibilia per se et directe, cum hoc tamen stat, quod substantiae per accidens et indirecte sunt sensibiles.

Animal est animal propter sensum tactus (II de Anima). Intelligitur quod ly propter non importat causam efficientem, sed convertibilitatem, ita quod omne quod est animal habet sensum tactus; et e converso, omne quod habet sensum tactus est animal.

Animal habens unum sensum est imperfectissimum [Col. 0975C] (I Metaph.). Intelligitur quoad totam speciem, non autem quoad certum individuum.

Anima est in corde sicut aranea in tela: Ex de sensu et sensato). Intelligitur quod anima sedet in corde principaliter et originaliter, et minus principaliter in aliis membris. Quod si objicias: Sed aranea non est in qualibet parte telae, igitur anima non est in qualibet parte corporis. Respondetur quod Philosophus loquitur opinative de illis qui dixerunt animam tantum esse in corde, et dirigere suas operationes per omnia membra, sic quod illae operationes regerent tota membra. Sed illa opinio reprobatur per Philosophum ibidem, quia nullum agens instrumentale potest producere aliquam operationem, non coagente agente principali: unde non oportet hic omnimodam similitudinem quaerere inter animam et araneam.

Anima es in corpore sicut monarcha in civitate bene disposita (Philosophus, in lib. de Motibus naturalium). [Col. 0975D] Intelligitur quoque ad sensum improprium, quod ly debet importare non omnimodam similitudinem, sed aequalem et sufficientem, sic quod anima est regens ipsum corpus, sicut monarcha in civitate.

Aliqua qualitas non est activa (II de Generat.). Intelligitur non quod aliqua qualitas, scilicet siccitas et humiditas, nullo modo sit activa, sed sic, quod sit minus activa quam alia, quia siccitas et humiditas sunt qualitates minus activae quam caliditas et frigiditas.

Aliud est videre per visum, et aliud discernere (II de Anima). Ibi dicitur quod Philosophus non innuit duos sensus exteriores visus, sed duos sensus visus: unum exteriorem, alium interiorem, et per hoc quod dicit: Aliud est per visum discernere, angit sensum interiorem, scil., sensum communem interiorem; sed per hoc quod dicit: aliud videre, tangit sensum visus exteriorem, et hoc vult Philosophus.

[Col. 0976A] Anima est species specierum (III de Anima). Intelligitur sic: Anima est species specierum, id est, forma formarum, quia dignissima forma in istis inferioribus est anima humana. Vel sic: Anima est forma omnium specierum, id est, formarum intelligibilium, scilicet receptive, quia est recipiens species intelligibilium omnium rerum.

Anima est locus (II de Anima). Ibi dicendum est quod locus dupliciter capitur. Uno modo proprie, et sic ultima superficies locati dicitur locus, sic est pars integralis alicujus. Alio modo locus capitur pro continente, et sic anima est locus specierum, quia continet in se species, id est, scientias et virtutes.

Accidentis esse est inesse (VII Metaphys. et I Phys.). Sensus est non quod accidens actu substantiae a qua dependet inhaereat, sed quod possit et debeat sua natura inhaerere, nisi aliunde impediatur.

Ad philosophum pertinet invenire prima principia medicae scientiae (Ex de Sensu et sensato). Ibi dicitur quod ubi philosophus desinit, ibi medicus incipit, [Col. 0976B] et ergo necessarium est medicum esse philosophum.

Alimentum est contrarium alito (II de Anima). Intelligitur sic, accipiendo contrarietatem improprie, scilicet, quod tantum valet, quantum dissimile. Deinde intelligitur in principio, non in fine, quod enim principio dissimile est, in fine simile est, simile enim simili nutritur et augetur.

Apes et canes sunt prudentiora caeteris animalibus brutis (II Metaph.). Intelligitur quod majorem habent industriam quam alia animalia bruta, quia possunt sibi discernere convenientiam, et fugere disconvenientiam. Et capiendo ly prudentiam proprie, prout et recta ratio rerum agibilium, ut est habitus intellectualis, tunc solum convenit hominibus, et non apibus, vel canibus.

Anima sensitiva est in corpore extensa (II de Anima). Intelligitur quidem de anima rationali, continente [Col. 0976C] gradum sensitivum non secundum suam ipsius substantiam, sed quoad organa, vel ad dispositiones requisitas ad actum sentiendi, sic quod requirit organa extensa. De anima vero sensitiva bruti intelligitur simpliciter etiam quoad ipsam ejusmodi animae substantiam. Anima enim sensitiva bruti ex potentia materiae quantae et extensae producitur atque exoritur, et ideo etiam ipsa, quanta extensa est.

Aliqua animalia solum habent unum sensum, et aliqua tres (III de Anima). Ibi dicitur quod Philosophus est locutus de animalibus imperfectis.

Arguendo a positivo ad comparativum, est bona consequentia (II Topic.). Intelligitur quod arguendo negative, et non affirmative, et capiendo comparativum proprie. Bene enim concludo: Socrates non est albus, ergo Socrates non est albior. Non tamen perinde: Socrates est albus, ergo est albior.

Aliqua est materia omnium liquefactibilium (V Metaph.). Ibi respondetur quod materia non capitur proprie; sed vult quod omnia liquefactibilia conveniunt [Col. 0976D] in materia aliqua, quia in humiditate.

Anima tam prius vivit vitam animalis, quam vitam hominis, ut dicit Philosophus (In de Animalib.). Intelligitur quod anima prius apparet exercere operationes animalis quam hominis, et ex hoc non sequitur quod anima sensitiva sit plus in homine quam intellectiva.

Ab uno agente non provenit nisi unum (Colligitur ex Aristot., II de Gener. et cor., in tex. com. 56; et XII Metaphys., in com. 44, ubi idipsum expresse etiam Averroes). Intellige sic: Ab uno, ut sic, non potest nisi unum procedere, praesertim immediate et sine ordine quodam. Vel melius et clarius: A simpliciter uno, quoad essentiam, et quoad virtutem, non potest nisi unum provenire. Sed ab uno simpliciter, quantum ad essentiam, multiplici autem quoad potentiam et virtutem, possunt immediate plura provenire.

Ad interrogationem factam per quid, de prima substantia [Col. 0977A] convenientius respondetur species quam genus (Philosophus, in Praedicamentis). Intelligitur prout ly convenientius non valet in tantum, sicut magis notius, quia tunc fit e converso; sed vult, prout convenientius valet tantum, sicut magis determinate.

Activum et passivum secundum potentiam dicuntur ad aliquid (II et V Metaph.). Intelligitur quod dicibilia importantia actionem et passionem includunt terminos ratione quorum ordinantur, secundum dici in praedicamento ad aliquid, non autem secundum esse et proprie.

A comparativo ad positivum est bona consequentia (II Topic.). Intelligitur, dummodo non superveniat aliqua negatio, vel dictio, habens vim negationis, et quando tenetur proprie.

Arguendo ab interpretatione ad interpretatum, valet consequentia, et e converso (Per Philosophum, in Topic.). Ibi dicitur quod dictum Philosophi intelligitur [Col. 0977B] negative, non autem affirmative. Etiam valet illa consequentia, capiendo ab interpretato ad interpretatum affirmative, ut sequitur bene: Ille est officialis, ergo ponitur loco episcopi.

Anima non est alterabilis (VII Phys.). Ibi dicitur quod anima non alteratur alteratione corruptiva, sed bene salvativa, seu perfectiva, ab ignorantia in scientias.

Actus non parum distat a potentia (I de Anima, et IX Metaph.). Ibi dicitur quod verum est capiendo actum pro actu potentiae, et sic omne illud dicitur in actu potentiae, quod actualiter est, et vocatur actus objectivalis, huic opponitur potentia objectiva. Unde potentia objectiva vocatur illud quod non est, sed potest esse, et sic actus et potentia sunt maxime opposita.

Appetitus est ratione carentiae (I Phys.). Intellige non quod semper absit cujus est appetitus. Utique enim materia etiam appetit illam formam quam [Col. 0977C] habet. Sed quod soleat exoriri hujusmodi appetitus ex carentia. Vel aliter, verum est de appetitu desiderii, non autem complacentiae. Nam illa quae nondum habemus desiderare solemus, in illis quae habemus complacere nobis.

Ad substantiam non fit motus (V Phys.). Et ratio est, quia substantiae nihil est contrarium, sed omnis motus fit de contrario in contrarium.

Ab experientia singularium accipimus universalem scientiam (VII Phys.). Intelligitur quod ex veritate singularium infertur veritas universalis.

Anima intelligit quando vult, sed non sentit quando vult (II de Anima). Et ratio est diversitas objectorum, quia objectum intellectus est in ipsa anima, adeo ut et seipsam possit intelligere. At objectum sensus non est in ipso sensu. Non enim sensus sentit seipsum.

Aquae magnae plus fluunt de nocte quam de die (III Meteororum). Et hoc est ideo propter absentiam [Col. 0977D] humoris solaris.

Artifex est sapientior experto, et architector manuali artifice (I Metaphys.). Ad sapientem pertinet omnia in universali scire, et difficilia, et habere scientiam, quae sui ipsius tantum causa est, et non causa alterius.

Audire fabulas est impedimentum cognitioni veritatis (II Metaph.).

Antiqui philosophi acquisitis vitae necessariis primo coeperunt philosophari (I Metaphys.).

Anima est causa corporis viventis in triplici genere causae, scilicet, formalis, efficientis et finalis (II de Anima).

Artifex secundum possessum intendit se assimilare naturae (Commentator, II Metaph.).

Animalia augentur magis dormiendo quam vigilando (In de Somno et vigilia).

Animalia respirant in humido (In de Morte et vita).

[Col. 0978A] Apes habent regem, qui non exit, nisi cum omnibus apibus (Ibid.).

Anima infunditur corpori jussu Dei (In lib. de Proprietatibus elementorum).

A mulieribus non regitur civitas (II Pol.).

Anima pretiosior est corpore in omni possessione (VII Polit.).

Ars supplet defectum naturae (Ibid.)

Amor, odium et proprium commodum saepe faciunt judicem non videre verum (I Rhet.).

Amicus gaudet de bonis et dolet de tristibus sui amici (II Rhet.).

A luxuriae fervore student se veri studiosi abalienare (Per Boetium in Disciplina scholarium).



B

Bonum est adulterari cum uxore tyranni tempore belli. Intelligitur sic: Utile, seu expediens est, tempore belli, adulterari cum uxore tyranni, ut ipsa [Col. 0978B] revelet secreta; et sic bonum non debet dici bonitate moris, quia non est bonum morale, sed malum, sed importat utilitatem, ut dictum est. Caute igitur haec Aristotelis sententia legenda, ne quis ullo tempore licitum esse putet adulterari.

Bonum et malum sunt contrarie opposita (Per Philosophum, in Praedicamentis). Intelligitur sic, prout bonum et malum sunt differentiae artis, non sunt opposita contrarie, sed contradictoriae, quia malum entis non est ens, sed bonum entis est ens; sed tunc ad Philosophum dicitur quod loquitur de bonitate moris, et non de bonitate entis.

Bonum utile non est melius bono honesto (Per Senecam). Intelligitur de bono utili, in quantum non est bonum honestum, quia idem bene potest esse bonum utile et bonum honestum.

Bonum connumeratum bono facit ipsum melius (I Ethic.). Intelligitur sic: Si bonum infinitum connumeratur bono finito, facit ipsum melius, id est, nobilius; sed si bonum finitum comparatur bono [Col. 0978C] infinito, non facit ipsum melius, quia omnia bona cum primo motore et totum universum non facit ipsum magis bonum quam primus motor seorsum, eo quod est bonum infinitum.

Bis tria non sunt sex (V Metaph., tex. 19). Ibi notandum est quod illa propositio, bis tria non sunt sex, est distinguenda. Nam ly bis dupliciter sumitur. Uno modo capitur copulative, ita quod conjunctio inclusa ly bis causat propositionem hypotheticam copulativam; et illo modo tantum valet: Bis tria non sunt sex, et sic est vera, et illo modo eam capit Philosophus. Alio modo capitur, ut conjunctio inclusa in ly bis, scilicet, sit, et tunc tenetur copulatim, et facit propositionem categoricam de conditionato extremo; et tunc tantum valet: Tria et tria non sunt sex, et sic ipsa est falsa. Alexander Aphrodis. super hunc locum sic explicat: Si sex simpliciter accipiamus hoc numerus est, sin autem sex accipias, ut bis tria, tunc cum qualitate dicetur. [Col. 0978D] Vide porro Fonsecam (lib. VIII, cap. 7, de fallacia compositionis et divisionis), et alios.

Bonum animae est optimum bonum (VII Polit.). Intelligitur comparative, scilicet, quod bonum, quod est bonum hominis, est optimum respectu illorum duorum, sicilicet, boni utilis, et boni delectabilis.

Bonum reperitur in quolibet praedicamento (I Top.). Intelligitur de bono entitativo, et non de bono morali, quia illud non reperitur in quolibet praedicamento.

Brutum est animantius arbore (Per auctorem Sex principiorum). Intelligitur quod animal habet plures virtutes vel potentias animae, quam arbor. Vide supra axioma: Animal est animantius quam arbor.

Bonum quanto communius, tanto divinius (I Eth. et II Top.). Verum est de bono ejusdem speciei. Unde licet uxoratum esse communius sit quam religiosum esse, divinius tamen est hoc quam illud. Rursus [Col. 0979A] quando propter communem usum alicujus boni non derogatur habenti illud bonum, propter hoc enim quamvis habere equum cum decem sociis est communius quam se solo habere, tamen non est divinius, quia derogat habenti.

Basiliscus solo visu interficit hominem (Per commune dictum). Respondetur quod non est intelligendum quod per actum per se et per speciem visibilem interficit hominem, sed est intelligendum ad istum sensum, quod basilisci sunt aquei et humidi, et maxime porosi, et per eos fiunt evaporationes quae inficiunt aerem, et ille aer attractus ab homine interficit hominem. Et sic simili modo dicitur de muliere menstruosa, quae solo visu maculat speculum.

Bonum et malum sunt in rebus, verum et falsum sunt in mente (VI Metaph., tex. 8; et III de Anima). Sensus est non quod bonum non sit etiam in anima, sed quod non terminatur ad animum sicut verum, quia bonum non habet rationem terminandi appetitum, secundum [Col. 0979B] esse cognitum, quod habet in anima, sed secundum esse reale, quod habet extra. Veritas autem et falsitas fundantur in re, et terminantur ad animam, quia, ut dicit Comment. (In 1 disput, lib. Destruct., in solut. 22 dubii), veritas est adaequatio rei ad intellectum. Unde quando res ostendit se intellectui sicut est, dicitur habere completam veritatis rationem.

Bona sine tristitia sunt eligibiliora quam bona cum tristitiis (III Topic.). Intelligitur quod bona sine tristitia, et sic dummodo praeeminentia bonitatis non convenit bonis cum tristitiis. Dicitur notanter bona propter crapulose vivere, et temperate vivere, quia crapulose vivere non est bonum; ergo non est plus eligendum quam temperate vivere. Dicitur etiam, dummodo praeeminentia quia temperate vivere sine tristitia non est eligendum, quam facere justitiam cum tristitia. Respondendum est quod bonum cum tristitia quaerit bonitatis vim cum praeeminentia veri; sed facere justitiam cum tristitia, est [Col. 0979C] potentia.

Bonum ex circumstantiis est eligibilius bono necessario (III Topic.). Intelligitur quod bonum ex circumstantiis, ut sic est, eligibilius bono necessario, ut bonae naturae naturatae; ut sic dicitur notanter naturae propter bonum moris, quod etiam est necessarium; tunc etiam additur naturae naturatae propter Deum, et additur ut sic, quia stat idem esse bonum ex circumstantiis, et bonum naturae naturatae, ut bonum vivere est bonum ex circumstantiis, et etiam est bonum naturae.

Bonum simpliciter est eligibilius bono particulari (III Top.). Intelligitur de quocunque est, verum est dicere quod sit bonum sine addito, et sic auctoritas debet intelligi cum reduplicatione.

Bonum nobilius est eligibilius bono minus nobili (III Top.). Et sic sequeretur quod latro nobilis esset melior rustico bono moraliter; similiter etiam quod tyrannus esset eligibiliter comite bono moraliter. [Col. 0979D] Respondetur quod sic intelligitur, quo omne nobilius, ut sic, in eadem specie nobilitatis est magis eligendum suo minus nobiliori, vel nobili caeteris paribus, scilicet dummodo alteri non veniat una alia nobilitas aliam excedens.

Bonum proprium est magis eligendum quam bonum commune (III Top.). Et sic sequeretur quod proprium bonum est magis eligendum quam summum bonum, quod tamen falsum est. Ibi sciendum quod bonum est duplex. Quoddam est bonum commune, propter cujus communitatem derogatur habenti, et illud bonum commune non est melius bono proprio, sed de quanto magis proprium, de tanto magis est eligendum, ut est equus, vel tunica. Aliud est bonum propter communitatem, quod nullo derogatur, ut splendor solis, vel candelae in domo. Et hoc bonum de quanto communius de tanto divinius, et melius, de illo intelligitur dictum Philosophi (I Ethic.). Sed de primo bono communi praesens auctoritas [Col. 0980A] intelligitur, et intelligitur cum specificatione, scilicet, dummodo caetera sint paria, et dummodo bono communi conveniat praeeminentia.

Bonum et ens convertuntur (IV Metaph.). Intelligitur de bonitate entis, et non de bonitate artis, de quo loquitur Philosophus (I Eth.) dicens, quod in diversis artibus est aliud et aliud bonum, et sic quaelibet ars designat aliquid bonum; nec etiam auctoritas intelligatur de bonitate moris, de qua loquitur in Ethic., quod bonus est honorandus secundum virtutem. Etiam non debet bonum capi pro bonitate perfectionis, ita quod illud dicitur bonum, quod alterum perficit. Et de illo loquitur Philosophus, cum dicit: Tempus est quoddam bonum.

Bonum universi consistit in ordine (XII Metaph.). Quia omnia ordinem habent ad primum bonum.

Bonum voluntarium est, quod simpliciter est bonum (II Ethic.).

Benefactores plus amant beneficiatos, quam amentur [Col. 0980B] ab eis (IX Ethic.).

Bona fortuna est impetus naturaliter factus a Deo, movente totam naturam (Philosophus, in libro de Fortuna).

Bonam vitam scientia perfecta efficit (Seneca, ad Lucilium discipulum suum).

Bonum ens, seu sapientia, nec commodatur, nec emitur, si venalis esset, non haberet emptorem; sed malum ens quotidie emitur (Ibid., epist. 4).

Beneficiorum memoria senescere non debet (Seneca, de Beneficiis).

Bonitas Dei fuit causa factionis mundi, originis omnium rerum (Plato, in Timaeo).

Beata est respubl. cui princeps sapiens dominatur (I de Consolatione; Plato, in VI de Republ.).

Bonum est laudari, sed dignius est laudabile (Seneca, in lib. de Morib.).

Bona consuetudo excutere debet quod mala introduxit (Ibid.).



C
[Col. 0980C]

Conveniens fit a convenienti (VII Metaph., com. 28). Limitat Averr. (XII Metaph., com. 18) quod non est omnibus modis ista convenientia, sed oportet ut ista convenientia sit isto modo, ut agens sit tale in potentia et virtute, quale est effectus in actu.

Contraria non possunt esse simul in eodem subjecto (V Phys.). Verum est in esse completo et perfecto, tamen bene esse possunt in esse refracto (Averr., in V Phys., in com. 6, 19, 52).

Conservativum unius contrarii est destructivum alterius contrarii. Verum est de agente particulari, fallit autem de agente universali. Nam coelum, mediante motu et lumine, conservat omnia elementa virtute caloris coelestis.

Circa compositionem et divisionem veritas propositionum consistit (I ). Intelligitur quod circa compositionem, id est, circa propositionem affirmativam et negativam est veritas et falsitas; hoc [Col. 0980D] tamen non est objective.

Corpora coelestia non habent materiam (Per Commentatorem, I Phys., I Coeli, et VIII Metaph.). Dicitur quod Philosophus capit materiam proprie, scilicet, quod coelum non habet materiam ejusdem rationis cum materia inferiorum, quia si sic, tunc coelum esset generabile et corruptibile. Unde idem Commentator alibi ait in materia coelesti potentiam esse tantum ad ubi, non autem potentiam istam contradictionis, quae reperitur in his inferioribus.

Coelum est corpus simplicissimum (I Coeli). Intelligitur haec propositio, id est, non compositum ex materia et forma secundum Averroem, sed solum materiae actu existens, vel compositum quidem ex materia et forma, sed nec compositum ex alio corpore priori specifice, sicut mista componuntur cum corporibus elementorum, nec ullas admittens impressiones peregrinas, vel alterationes corruptivas, quemadmodum [Col. 0981A] ipsa admittunt elementa, sed quasdam alterationes salvativas duntaxat, seu perfectivas.

Carnis determinata est quantitas et magnitudine et parvitate (I Phys., tex. 38). Non enim quodcunque totum potest indifferenter esse sub quacunque quantitate perfectum; ergo nec ejus partes. Nam totum a partibus dependet. Itaque sicut animal non potest esse sub quacunque quantitate perfectum, ita nec ejus partes, ossa, caro, nervi, etc., maxime autem haec determinatio quantitatis apparet in totis heterogeneis eorumque partibus.

Cor est primum vivens et ultimum moriens (In de Morte et Vita). Intelligitur quoad operationes vitales, quae prius apparent in corde quam in aliis membris.

Cor, hepar, cerebrum, sunt principia intrinseca animalis (Ut dicunt medici). Hoc videtur contra Philosophum, qui dicit quod tantum tria sunt principia rei naturalis, scilicet, materia, forma, et privatio. Ibi respondetur quod medici non proprie loquuntur de [Col. 0981B] principiis simplicibus, sed magis de principiis principiatis. Modo auctoritas Philosophi intelligitur de principiis essentialibus et intrinsecis.

Cujuslibet transmutationis naturalis principia intrinseca sunt contraria (I Phys.). Intelligitur sic, quod cujuslibet transmutationis naturalis principia definitiva sunt contraria, large capiendo contraria. Insunt enim enim ista principia, terminus a quo, et terminus ad quem, privatio et habitus, potentia et actus.

Certissimum sensum tactus habet homo (II de Anima). Intelligitur dupliciter. Uno modo secundum facilitatem intelligendi, judicandi et apprehendendi; et sic aranea habet certiorem modum tangendi, sive tactum quam homo. Alio modo, quoad modum discernendi differentias tangibilium, et sic homo habet certiorem tactum; et non vult Arist. quod homo habet certissimum tactum per comparationem ad alios sensus exteriores, quia nos judicamus certius per visum; sed vult quod nos habemus certissimum tactum per comparationem ad alia animalia bruta, et hoc quoad [Col. 0981C] modum discernendi.

Color est proprium objectum visus (II de Anima). Intelligitur dupliciter. Uno modo, quidquid videtur, hoc videtur ratione, quo habet colores in se. Alio modo intelligitur, quod ly est capitur in actu signato, et sic color est proprium objectum visus, id est, color significat proprium objectum visus, et adaequatum. Vel dicitur quod Philosophus voluit illam: Proprium objectum visus est color, sic quod ly color stat confuse tantum, et sic non oportet dari certum colorem.

Causa materialis et efficiens nunquam coincidunt (II Phys.). Verum est de materia proprie dicta, quae vocatur materia ex qua, sed non de materia in qua, scilicet, improprie dicta.

Conceptus non sunt aequivoci (I ). Intelligitur quod conceptus rerum non sunt aequivoci ad illa quorum sunt naturales similitudines.

Convertibile non probat suum convertibile (Per communem regulam). Intelligitur de convertibili ignotiori, [Col. 0981D] ut sunt exponentes unius expositae.

Circulariter definire est impossibile (II Poster.). Intelligitur de absolutis in eodem genere definiendi, non autem est inconveniens, saltem a priori, vel posteriori, secundum respectus, et in diversis generibus definiendi.

Contingit plura scire, unum solum vero intelligere (III Top.). Respondetur quia scientia totalis, videlicet de qua hic sermo, est unus aliquis habitus multarum demonstrationum; ipsum vero intelligere actuale, si comparetur ad hujusmodi habitum, unius est, non multorum.

Cuilibet innata est scientia et notitia (I Poster.). Intelligitur virtualiter secundum suas causas, et eo quod intellectus naturaliter assentitur primis principiis.

Causae contrariae sunt contrariorum effectuum (In IV Meteor., text. com. 40). Intelligitur per se; nam idem per se non erit eidem causa contrarii, per accidens [Col. 0982A] autem non inconvenit, quod causa eadem faciat contrarios effectus, sed unus erit per se, reliquus autem erit per accidens. Nam caliditas per se calefacit, sed per accidens infrigidat. Sic enim eadem erit causa contrariorum, ubi dicit Philosophus (II Physic., tex. com. 30). Et datur exemplum de nauta, qui sui praesentia est causa salutis navis, et sui absentia est causa submersionis: manifestum est autem quod absentia nautae non est causa per se submersionis navis, quia effectus per se positivus requirit aliquam causam per se positivam: talis autem causa sunt venti. Similiter causae contrariae sunt contrariorum effectuum, vera est propositio de causis immediatis et proximis, fallit autem in causis mediatis et remotis. Unde digestio est causa tenuitatis et grossitiei in urina, ut dicunt medici, quia est causa remota et communis. Amplius autem motus coeli et lumen sunt causae omnium quae sunt hic. Nam (VIII Physic.) motus est tanquam vita omnium natura constantium.

[Col. 0982B] Coelum est indivisibile et inalterabile (I Coeli). Intelligitur secundum separationem; est tamen divisibile secundum assignationem partium, quia in coelo diversae possunt partes assignari. Et sunt differentiae positionum, et est alterabile alteratione salvationis, seu perfectionis, non autem corruptionis.

Cessante motu coeli cessat motus inferiorum (II Coeli). Intelligitur sic: Cessantibus illis tribus scilicet, motu, lumine, et influentia, cessat motus inferiorum, quia staret quod influentia in inferiora influeret cessante motu coeli, et hoc per suam influentiam, sicut sol per suum lumen, et planetae per influentias, et tunc motus non omnino cessaret in istis inferioribus, eo modo quo tam dictum est.

Contraria ambo debent esse positiva (II Metaph.). Intelligitur de contrariis proprie dictis, prout contrarietas distinguitur contra oppositionem privativam.

Coelum est ligatum inter generabilia et ingenerabilia (I Coeli). Respondetur quod Philosophus loquitur secundum opinionem Platonis, et ponit eam assertive. [Col. 0982C] Alio modo dicitur quod Philosophus loquitur de medio continente; sic quod sub coelo sunt entia generabilia et ingenerabilia, extra coelum sunt entia optimam vitam ducentia, ut inquit Philosophus ibidem.

Causa finalis habet rationem optimi (III Phys.). Ibi dicitur quod Philosophus loquitur in illa auctoritate, de fine cujus, non autem de fine cui. Deus enim, v. g., est finis hominis, cujus gratia omnia facit homo. Nemo autem ipse est finis, cui fruitio ejusmodi summi boni quaeritur.

Causa est, ad cujus esse sequitur aliud (II Phys., et per auctorem causarum in de Causis). Intelligitur de causa totali et sufficienti, quia posita tali causa, etiam statim sequitur effectus, sed sic non est de causa partiali. Nisi velis dicere: Causa est, ad cujus esse sequitur aliud pro natura istius esse.

Corpus est genus supremum ad substantiam (Per Commentatorem, I de Anima). Intelligitur sic, quod [Col. 0982D] corpus sit genus generalissimum inter omnia genera subalterna, sed non simpliciter.

Cujus finis bonum est, ipsum quoque bonum est (III Topic.). Intelligitur de bonitate morali et particulari, ut patet; sic cujus finis particularis cum debitis circumstantiis est bonus, ipsum quoque moraliter est bonum. Alio modo intelligitur de fine universali, et de bonitate entis, et sic iterum est vera.

Circulum demonstrare est impossibile (I Poster.). Intelligitur demonstrando in eodem genere, sed in diversis est bene possibile.

Causa finalis, et causa idem sunt (Per Commentatorem, I Metaph.). Ibi dicitur quod Philosophus capit causam propriissime seu strictissime solum pro causa finali, quia talis est potissima causa sive causarum, ut patet ibidem.

Coelum non suscipit peregrinas impressiones (I Meteor.). Intelligitur quod coelum non suscipit corruptivas qualitates, cum hoc tamen bene stat, quod capit [Col. 0983A] qualitates salvativas, sicut sunt lumen et motus, quia coelum movetur.

Causa est praestantior suo effectu (Per auctorem de Causis; IX Metaph. et II de Anima). Intelligitur de causis subordinatis sic quod subordinans praestantior est subordinato suo. Vel sic, quod omnis causa nobiliori modo habet se in causando, quam effectus in praedicando, cum hoc tamen stat quod aliquando dignitates vel bonitates possunt convenire effectui, quas tamen non habet causa.

Conveniens fit a convenienti (XII Metaphys.). Propositio haec verificatur tribus conditionibus, scilicet, ut fit in agente non instrumento, et propinquo non in remoto, et in agente essentialiter non accidentaliter. Paulo ante etiam explicata.

Causa est nobilior seu perfectior causato (IV Meteor.). Falsa est haec propositio simpliciter, sed accidentaliter est vera: fallit enim in materia, nam (VII Metaph., tex. com. 7) compositum est magis ens quam [Col. 0983B] materia, et ratio est quia compositum est in actu, et materia est in potentia. Plura de hoc axiomate vide apud Scotum in suis Theoremat. copiose et bene explicantem ac limitantem idem.

Causa et causatum sunt simul (II Phys. et VII Metaph.). Intelligitur de causa in facto esse, et non in fieri, sive de causa actuali, et non potentiali.

Corrupto subjecto corrumpitur et suum accidens (Philosophus in Praedicamentis). Sed diceres: Si sic, tunc corrupto homine corrumpitur et felicitas hominis, ex quo felicitas est accidens hominis. Pro quo nota quod felicitas hominis habet duo subjecta: Unum totale, et illud est homo; aliud est partiale, et illud est anima. Aliter dicitur quod homo est subjectum denominationis felicitatis, qua homo denominatur felix a felicitate, sed anima est subjectum inhaesionis felicitatis, modo primum corrumpitur, secundum verum manet. Et sic conceditur quod accidens denominationis migrat de subjecto in subjectum, et hoc non est inconveniens, nec contra Philosophum (VII [Col. 0983C] Metaphysicorum); vel dicitur quod corrumpitur subjectum totale, et adhuc tamen manet partiale, quod est anima, ut dictum est.

Causa efficiens est principium motus et quietis (II Physic.). Intelligitur: Causa est principium motus, scilicet, secundum operationem, et est principium quietis, scilicet, secundum operis cessationem.

Cujus effectus bonus, ipsum quoque bonum (Regula in Topic.). Intelligitur cujus effectus particularis bonus est ipsum efficiendo erit bonum efficientis, id est, agentis; et loquitur tam de bono entis quam de bono moris.

Causae per se sunt finitae, sed causae per accidens sunt infinitae (II Phys., tex. 50). Utitur ibi Philosophus argumento hoc a simili. Sicut causae per accidens indeterminatae sunt, quia multa uni accidunt, causa vero per se una est, ita effectus per se unus, et unius rationis. Effectus per accidens multi sunt; unde cum hujusmodi sint a fortuna, effectus fortuiti [Col. 0983D] sunt indeterminati.

Cujus corruptio vel abjectio est magis fugienda, ejus contrarium est magis eligendum (III Topic.). Et si sic, tunc sequeretur quod aer esset magis eligendus quam domus, quia corruptio ejus est magis fugienda. Respondetur quod corruptio capitur dupliciter: uno modo pro infectione alicujus, ut aeris, vel alterius rei. Secundo modo sumitur proprie pro mutatione rei, quae tunc dicitur de esse ad non esse, et illo modo scilicet, ultimo capitur hic. Et diceres: si sic, tunc sequeretur quod prodigalitas magis esset eligenda quam parcitas. Ibi dicitur, quod intelligitur, cujus bonum contrarium est bonum, vel eligibile, modo parcitus non est bona, eo quod est vitium.

Consilium mulierum est, hoc est invalidum, sive parum firmum et ratum (I Polit. cap. 13). Dicit hoc Aristot., non quod mulieres careant ingenio et acie mentis (nam acutae sunt, ac verum saepe vident), sed quod earum consilium impediant motus animorum [Col. 0984A] quibus valde obnoxiae sunt. Unde nos vulgo dicere solemus quod subito feminis in mentem venit, egregium consilium esse; cum vero tempus cogitandi nactae fuerint, variari ipsum, juxta illud Virgil.: Varium et mutabile semper femina. Nam aut ira, aut amore, aut odio, aut propria utilitate a vero abducuntur.

Causa finalis est cujus gratia aliquid fit, et finis aliarum, quae est potissima causarum (II Phys.). Intelligitur sic: Causa finalis est cujus gratia aliquid fit, id est, propter quam fit effectus. Tunc addit unam conditionem, et dicit, quod causa finalis est potissima causarum, id est, optima, quia omnes aliae causae ordinantur ad ipsum tanquam ad finem. Sed diceres: Omnis causa debet esse principium; causa finalis non est hujusmodi, ergo non est causa. Major est Philosophi (Metaph. IV). Respondetur, secundum Commentatorem, quod causa finalis consideratur dupliciter, uno modo via generationis, et sic non est principium, sed ultimum. Alio modo consideratur [Col. 0984B] via perfectionis, quia finis perfectior est omnibus, quae sunt ordinata ad finem. Et sic illo modo est principium.

Causae sunt sibi invicem causae (II Phys.). Intelligitur quod causae possunt ad invicem demonstrari, non tamen in eodem genere causae, sed in diversis causis.

Cujuslibet syllogismi altera praemissarum debet esse universalis (I Prior.). Verum est de syllogismo, de medio communi existente in modo et figura.

Continua sunt, quorum ultima sunt simul (II Coeli, et III Phys.). Distingue non per contactum etiam proximum, sic enim et contigua ac continentia proxima dici possent continua, sed per communionem unius termini. Continua enim sunt quorum partes copulantur ad unum aliquem terminum communem, qui idem et finis fit unius partis, et simul principium alterius.

Compositum non intelligit, sed anima (I de Anima). [Col. 0984C] Uti Philosophus non vult quod homo intelligat. Cum enim anima sit pars hominis, utique si anima intelligit, etiam homo intelligit. Sed vult quod anima non intelligat secundum corpus, sive ita, ut in sua tellectione communicet cum corpore tanquam instrumento. Etsi enim in intelligendo objective dependet a corpore, non tamen subjective; plane enim inorganica operatio est intellectio, ut quae nec efficiatur corpore aliquo, nec recipiatur in corpore aliquo, sed sine organo aliquo corporeo a sola anima efficitur, et in sola anima recipitur.

Corruptibile et incorruptibile sunt contraria (I Metaph.). Hoc est verum capiendo contrarietatem communiter, prout extendit se ad oppositionem privativam.

Contraria maxime distant (Philosophus, in Praedicamentis). Verum est loquendo de graduali distantia, non autem perfectionali, seu logicali.

Causa finalis et agens coincidunt (VIII Phys.). Intelligitur uno modo, secundum aliquos, quod illa non [Col. 0984D] sit simpliciter vera; secundum autem alios, dicitur quod causa finalis et agens coincidunt in causis per se, sed in causis per accidens non oportet. Alio modo dicitur quod causa finalis et agens idem sunt sine reduplicatione, sed cum reduplicatione non oportet, quod coincidunt.

Contraria debent esse in eodem genere (VII Metaph.). Intelligitur quod debent esse in eodem genere praedicamentali, quia si non tunc non essent contraria, ut patet ex eorum definitione.

Contrarietas in omnibus praedicamentis est quaesita, in sola qualitate reperta (Per Boetium). Intelligitur capiendo contrarietatem strictissime; sed capiendo contrarietatem large, tunc etiam convenit relationi, actioni et passioni; et intelligitur quod contrarietas per se convenit qualitati, et per accidens relationi, passioni, et etiam actioni, scilicet, in ordine ad qualitatem.

Corpora physica sunt maxime in substantia (II de [Col. 0985A] Anima). Illa est intelligenda, quod corpora physica habent magis vel plus de entitate quam aliae substantiae; sed dicuntur maxime substantiae, quia sunt manifestae substantiae. Et plus apparent sensibus nostris esse substantiae, quam aliae, quae non sunt physicae, scilicet, artificialis, quia tales solum sunt substantiae propter materiam. Physicae autem substantiae sunt non solum propter materiam, sed etiam ratione formae; modo Philosophus ibidem dicit: Corpora naturalia sunt principia artificialium.

Cujus privatio est pejus ens, habitus est melior (II Top.). Et sic sequeretur quod anima vegetativa esset melior quam intellectiva, ut patet, quia privatio vegetativa est pejor. Probatur quia ad privationem animae vegetativae tolluntur omnia animalia, tam homines quam alia animalia; sed ad privationem animae vegetativae tolluntur omnia viventia, non solum homines, sed etiam alia animalia. Respondetur quod illa auctoritas non est universaliter vera, sed [Col. 0985B] intelligitur de illis ubi unum non praesupponit alterum, modo potentia intellectiva praesupponit potentiam vegetativam.

Contra negantem principia non est amplius disputandum (I Phys.). Intelligitur quod non amplius disputandum contra illum in illa scientia cujus talia principia sunt. Quare etiam dicit quod nullus artifex habet stabilire sua propria principia, sed metaphysicus habet stabilire omnia.

Consilium non est de praeteritis, sed de futuris (VI Eth.). Ratio est, quia quod factum est non potest esse non factum, quia facere genitum, et non genitum, hoc solo posse privatur, ut patet per Philosophum, ibidem.

Communiora sunt faciliora (I Physic.). Contra, metaphysicus considerat pura communissima, ergo metaphysica erit facillima, quod tamen videtur falsum. Dici potest quod communiora sunt faciliora et notiora cognitione confusa, sed non distincta. Rursus quod metaphysica non tantum versatur circa illa [Col. 0985C] communiora, sed etiam circa substantias abstractas, sive intelligentias, tanquam principaliorem partem sui objecti. Cum ergo a principaliori fiat denominatio, merito metaphysica dicitur difficillima.

Circa idem versatur logica et metaphys. (IV Metaph.). Intelligitur quod tam logica quam metaphysica sunt scientiae communes, quoad applicationem.

Contrariorum contrariae sunt causae (II de Generat.). Ibi dicitur quod idem particulare est causa oppositorum, et non intelligitur de agente universali, quia tale potest esse causa oppositorum, ut patet II Phys. et II Metaphys., in tractatu de Causis.

Caro est organum tactus (II de Anima). Respondetur quod per carnem sentimus tanquam per medium. Dicitur etiam quod tactus est in carne tanquam in medio, vel dicitur quod tactus est intra carnem, et hoc etiam dicit Philosophus (II de Anima). Et hoc secundum communem sententiam, quod nervus sit [Col. 0985D] organum tactus: secundum quosdam vero, ipsa etiam caro est organum tactus.

Cujus usus malus, ipsum quoque malum (Regula Top.). Intelligitur: cujus usus per se est malus, ipsum quoque est malum.

Consilium non est de fine, sed de his quae sunt ad finem (III Ethic.).

Consulto oportet velociter operari, consiliari autem tarde (VI Ethic.).

Circa voluptates et tristitias est moralis virtus (II Ethic.).

Cognitio finis utilis est in arte (I Ethicorum).

Coitus est destructio corporis, et abbreviatio vitae (Aristot., in Secretis secretorum).

Cum illis conversari debes qui te meliorem facturi sunt, non perinde cum illis quos tu meliores facere posses (Seneca, ad Lucilium discipulum).

Consilium oportet esse de his quae possunt aliter habere (VI Ethic.).

[Col. 0986A] Cum consideratione promitte, et plenius quam promiseris praesta (Ibid.).

Casus est incombinatae rei eventus ex causis confluentibus in his quae generantur (Boetius, V de Consolatione).

Consuetudo est altera natura (VII Ethic.).

Compositum ex materia et forma, non dicitur unum, nisi quod sua forma est una (Commentator, II de Anima).

Caecus a nativitate sapientior est surdo et muto (In lib. de Sensu et sensato).

Castrati plus vivunt quam non castrati, et ideo propter paucitatem coitus, plus vivit mulus quam equus (In lib. de Longitudine et brevitate vitae).



D

De infinito habetur scientia (III Topic.). Ibi dicitur verum privative, et per propositiones negativas et conditionales, non autem positive et affirmative.

Descendentem a generalissimis ad specialissima, necesse [Col. 0986B] est ire per multitudinem (Per Porphyr.). Ibi dicitur, quod auctoritas in sensu diviso est falsa, quia non est necesse ipsum descendentem ire per multitudinem, sed debet concedi in sensu composito, ut necesse est descendentem ire per multitudinem a generalissimo ad specialissima.

Dans formam, dat omnia consequentia formam (VIII Phys.). Intelligitur uno modo: Dans formam dat omnia consequentia necessaria ad formam, modo scire, et virtutes non sunt necessariae ad formam, quia sunt de bene esse ipsius formae, eo quod sint formae accidentales perficientes ipsum intellectum. Alio modo sic intelligitur et melius: Dans formam dat sibi formaliter, vel virtualiter, omnia consequentia formam; nam sic Deus dat scientiam virtualiter, quia creavit formam intellectivam, sic quod habet naturalem inclinationem ad acquirendum scientiam.

Deus est infinitus (Ibid.). Intelligitur quod Deus [Col. 0986C] est infinitus in vigore et perfectione, sed non extense, sive in quantitate.

De multiplicibus seu aequivocis non est scientia (II Poster.). Ibi dicitur quod, secundum sanctum Thomam, de aequivocis et multiplicibus in tota sua communitate manentibus, non est scientia, sed capiendo aliquid aequivocum in certa ejus significatione, tunc de eis bene potest haberi aliqua scientia.

De ente per accidens non habetur scientia (VI Metaph.). Intelligitur quod de propositione per accidens vera non habetur scientia, tanquam de scibili propinquo, sed bene de re significata per conclusionem.

De corruptibilibus et possibilibus aliter se habentibus non est scientia (I Poster.). Intelligitur quod de propositionibus singularibus categoricis non est scientia tanquam de scibili propinquo, cum hoc tamen stat, quod de talibus est scientia tanquam de rebus significatis per propositiones sive tanquam de scibili remotissimo.

[Col. 0986D] Demonstratio circularis est impossibilis (Ibid.). Intelligitur in eodem genere demonstrandi respectum ejusdem generis causae, non de multis, scilicet, demonstrationibus ad eamdem conclusionem, et secundum idem genus causae pertinentibus.

Definitum est notius suis partibus definientibus (I Phys.). Ibi dicitur quod Philosophus vult quod facilius sit habere conceptus definiti quam conceptus definitionis, cum tamen stat quod conceptus definitivus sit notior conceptu definibili; unde ad habendum conceptum definitionis non sufficit concipere conceptum generis, vel differentiae, ut dicit Buridanus. Sed ad habendum conceptum definiti sufficit habere conceptum speciei.

Decem praedicamenta sunt decem principia rerum naturalium (Porphyr.). Intelligitur de principiis definitivis supponentibus pro rebus naturalibus, et non loquitur de principiis essendi.

Dicens species esse separatas, recte dicit (VII Metaph.). [Col. 0987A] Et sic videtur quod universalia realia sunt ponenda, si essent separata a singularibus. Ibi dicitur quod Philosophus comparat ibi universale primo modo, et secundo modo dictum ad invicem, quia qui ponunt universalia realia esse a singularibus separata, melius et notabilius dicunt quam illi qui dicunt esse conjuncta; et sic non vult quod talia sint ponenda, sed vult quod Plato cum suis sequentibus melius et notabilius dixit.

Deus et studiosus possunt prava agere, tametsi non sint hujusmodi (IV Top.). Intentum Arist. hic est neminem dici pravum quod prava possit agere id quod bifariam approbat. Tum primo, quia studiosus et Deus, quos constat non esse pravos, possunt prava agere. Id quod de studioso nihil habet ambiguitatis, scilicet, quod possit prava agere, juxta illud Damasceni: Omne creatum de se est vertibile secundum electionem. De Deo si pro absoluto illo immense bono sumatur, id sentire nefas est, tametsi possit [Col. 0987B] quae nunc prava videri possint, quae si ageret, bona essent. Vel potest intelligi illa propositio de Deo sub conditione, cujus antecedens est impossibile, ut si dicamus quod potest Deus prava agere, si velit; nihil enim prohibet conditionalem esse veram cujus antecedens et consequens est impossibile. Ut si dicatur, Si homo est asinus, habet quatuor pedes. At de diis gentium nemo non concedit, secundum quorum fortasse morem Aristoteles hic locutus est. Sic et Ovidius:

Vir magnus bello, nulli pietate secundus,
Aeneas, odiis Junonis pressus iniquae.
Ubi Junonem iniquam appellat, quae a gentibus Dea credebatur. Denique etiam non sine probabilitate dici potest, quod ille terminus Deus uno modo capitur substantive, et illo modo capitur XII Metaphys., ubi dicitur quod Deus est animal optimum et sempiternum, et sic non capitur hic. Alio modo capitur adjective, et sic idem est quod deificus et [Col. 0987C] studiosus, id est, virtuosus, et sic tunc capitur in praedicta auctoritate, et I Polit.

Deus est anima mundi (I Coeli, et similiter vocat ibidem omnes intelligentias animas). Respondetur quod anima capitur ibi improprie, secundum quamdam similitudinem, quae talis est, quia sicut anima proprie dicta regit et distinguit, et movet corpus, sic etiam intelligentia facit suo orbi, cui appropriatur.

Definitio est in praedicamento (II Top.). Respondetur quod Philosophus loquitur ibi figurative, ponendo totum pro parte, et vult quod definitio ponitur in praedicamento non secundum se totam, sed solum secundum suas partes.

Differentia sumitur a forma (Per Porphyr.). Dicitur quod forma debet in tantum valere, sicut conditio formalis, seu perfectionalis.

Demonstrationes non sunt de his quae sunt per accidens (I Post.). Intelligitur, juxta Averr. (IV Phys., com. 20), de his quae sunt per accidens raro, fallit [Col. 0987D] autem de his quae sunt per accidens semper; nam de his quae sunt per accidens semper possunt fieri demonstrationes verae non essentiales, quae dicuntur demonstrationes dialecticae.

Dialectica non est scientia (XII Metaph. et I Top.). Ibi dicitur quod vult quod dialectica non est scientia specialis, sed est scientia communis, vel quod ibi loquitur de scientiis realibus, quae videlicet tractant de rebus, non de ente rationis et similibus.

Duo habitus contrarii non sunt simul in eodem (II Poster.). Intelligitur quod licet verum sit, quod non sunt in eodem actualiter, cum hoc tamen stat, quod unus actualiter, et alter potentialiter sive habitudinaliter, stant simul in eodem.

Deus est animal optimum et sempiternum (XII Metaph.). Dicendum quod Philosophus loquitur secundum opinionem vulgarium, qui dixerunt deos esse animalia, et posuerunt plures deos universaliter. Dicitur etiam quod per Deum intelligitur corpus coeleste, [Col. 0988A] ut sit sensus: Deus, id est, corpus coeleste est animal optimum et sempiternum.

Dabilis est minimus ignis (Per Commentatorem, VII Phys.). Respondetur inter ignes actuales, et quod in certo ordine est dare minimum ignem, sed respective non est minimum ignem simpliciter dare.

Definitum est notius definitione (VII Top.). Intelligitur secundum rationes universales apprehensas per intellectum, et intelligitur de cognitione imperfecta, et quoad nos; sed de cognitione perfecta non est verum, ut patet intuenti.

Definitio totius conveniens parti non est bona (VI Top.), toti enim adaequatur. Diuturniora sunt meliora (I Eth.). Intelligitur uno modo sic: Aliqua sunt diuturniora ratione actus et potentiae, et sic conceditur quod illud quod est bonum et diuturnius est melius. Si autem ratione materiae, tunc est falsum, quia tunc lapis esset melior quam homo, quia lapis diuturnior est quam homo; vel secundum Rupertum, intelligitur de illis quae sunt ejusdem speciei, [Col. 0988B] vel etiam dummodo minus diuturniori non sit annexa melior conditio, propter quod non oportet materiam primam melioris esse conditionis, et dignioris formae substantiali.

De definitis seu individuis potest esse scientia (XII Metaph.). Intelligitur secundum rationes universales, et per intellectum apprehensas.

Deus nihil intelligit extra se (XII Met.). Et sic sequeretur quod Deus non intelligat ista inferiora. Respondetur quod Deus nihil intelligit extra se tanquam per aliquod quod est extra Deum, cum hoc tamen stat, quod Deus intelligit extra se per suam nudam essentiam. Vel dicitur quod non intelligit extra se per medium et phantasma, sed secundum suam simplicem essentiam. Sed diceres tamen: Dicitur III de Anima: Oportet quemcunque intelligentem phantasmata speculari. Respondetur quod hoc intelligitur de intellectu humano sive dependente, et non de divino.

[Col. 0988C] De partibus autem animae dicimus (II de Anima). Ubi videtur velle quod habeat partes. Respondetur quod Philosophus loquitur de partibus subjectivis, seu de potentiis animae, et hoc secundum rationem, et non secundum rem.

Differentiae ultimae rerum non recipiunt magis et minus (Porphyr., et VIII Metaph., text. com. 10). Verum est in formis substantialibus perfectis, secundum se consideratis, fallit autem in accidentibus; ita glossat Comment. (VIII Metaph., in tex. com. 10), ubi inquit quod forma substantialis non recipit magis, neque minus, homo enim non est majoris humanitatis quam homo, et si fuerit erit secundum quod est forma in materia. Nam quod accidentia recipiant magis et minus, clarum est, ut testatur etiam Porphyrius et Aristot. in Praedicamentis.

De rebus per accidens non habetur scientia (VII Metaph.). Intelligendum, quod de per accidens vel contingenter veris, non habetur scientia per propositiones [Col. 0988D] categoricas de inesse et de praesenti.

Demonstratio debet fieri ex primis, veris, immediatis, necessariis, notioribusque causis conclusionis (I Poster.). Intelligitur de demonstratione propter quid, quae procedit ex propositionibus primis et immediatis; propter hoc non sequitur: Demonstratio non procedit ex primis immediatis, ergo non est bona.

Duo accidentia non possunt esse in eodem subjecto (XII Metaph.). Intelligitur quod duo accidentia naturalia et extensa non possunt esse in eodem subjecto praecise et adaequate, et secundum eamdem partem subjecti, licet tamen accidentia spiritualia possunt esse in eodem subjecto.

Deus est substantia aeterna, et actus simplex, movens sicut intelligibile, appetibile, causa agens et finalis totius universi, summa delectatio et optima, et omnimode immutabilis, inalterabilis, impossibilis, transmutabilis (XII Metaph.). Ubi Philosophus vult quod omnia perfecta perfectionalis, nullam imperfectionem [Col. 0989A] includentia conveniunt Deo, et sunt Deus. Nam quidquid convenit Deo, est Deus. Et intelligitur sic: Deus est substantia incorporea, capiendo ly corpus quovis modo, scilicet, tam pro corpore composito quam substantiali; et aeterna, id est, non habens principium neque finem, et actus purissimus nullam potentiam includens, simplex, id est, non compositus, movens omnia mobilia, sicut intelligibile et appetibile.

Deus est ens, quo melius excogitari non potest (IV Phys.). Ex illo habetur, quod Deus est ens perfectissimum, et hoc est simpliciter verum.

De futuris contingentibus non est determinata veritas (I ). Dicitur quod hoc est verum de futuro contingente, cujus veritas non dependet ex propositione, quae est de praesenti determinate vera; modo veritas illius propositionis, Homo movebitur, dependet ex veritate illius, de praesenti scilicet homo movetur.

[Col. 0989B] Ditiores sunt magis fideles communitati ad communiora (III Polit.). Intelligitur quod ut in plurimum sunt magis fideles, non quoad commune bonum procurandum, sed magis ad conventiones et pacta. In illis enim magis creditur divitibus quam pauperibus.

Duo corpora non sunt in eodem loco (IV Phys. et II de Anima.). Intelligitur de loco proprio, non autem communi: quia locus proprius est qui continet solum locatum, sicut est aer. Item naturaliter: per potentiam enim supernaturalem penetrative possunt esse plura corpora in eodem loco.

Dimensiones in materia prima sunt perpetuae (Per Commentatorem). Videlicet ex sententia Averr. qui et materiam cum Aristotele aeternam posuit, eique dimensiones quasdam interminatas attribuit, quae terminarentur et modificarentur ab unoquoque agente, pro ratione formae introducendae.

Dispositio medio inter agens et patiens, respectu agentis [Col. 0989C] dicitur actio, et patientis passio (Per commentatorem, IX Metaph.). Intelligitur sic: quod res, quae est actio in ordine ad agens, dicitur actio; et in ordine ad patiens, dicitur passio: cum hoc stat quod actio et passio non sunt proprie ad aliquid; nam reciprocatio et denominatio non sufficit ad hoc quod aliquid sit proprie in relatione, sed ultra hoc requiritur, quod talia dicibilia praedicentur de se invicem, mediante ly, ad aliquid essentialiter, Modo sic, non est de ly agens et patiens.

Definitio non debet dari per opposita (VI Top.). Sensus hujus axiomatis est, quod oppositum non rite definiatur per oppositum, nisi definiatur ut oppositum, quia ut sic intelligi non potest sine opposito. Proinde cum relativorum esse, sit esse ad aliud, hoc est, cum tota eorum ratio et omnis natura, in respectu quodam seu oppositione consistat, non potest ejusmodi unum oppositum recte definiri, nisi definiatur per alterum oppositum: contra vero non est definiendus habitus per privationem, calor per [Col. 0989D] frigus, bonum per malum: quia istorum esse non consistit in tali aliquo respectu. Si tamen haec ipsa definiantur, quatenus opposita, oppositorum etiam fiat mentio in definitionibus eorum. Et dicetur habitus esse qui opponitur privationi, calor qui opponitur frigori, bonum quod opponitur malo. Plura de hoc axiomate vide infra in littera N. Ibi, Nulla bona definitio, etc.

Deus solum simplex est (VI Metaph.). Videtur igitur quod forma substantialis non sit simplex. Respondetur quod simplex capitur dupliciter. Uno modo ut privat compositionem partium inter se, et non aliunde, et sic anima intellectiva dicitur simplex, ex quo non est composita ex partibus, sed tamen aeque bene est componibilis cum materia. Altero modo dicitur simplex, nec est compositum ex altero, nec est componibile cum altero. Et sic utique anima non est simplex: Deus autem simplex, quia non est compositus, nec tamen aliquo modo componibilis. Dici [Col. 0990A] praeterea potest: quod Deus nullam prorsus habet compositionem neque physicam, neque metaphysicam: nihil enim impotentiae et imperfectionis, sed est purissimus actus. Aliae vero omnes res habent aliquam ejusmodi compositionem, videlicet actus et potentiae, etc.

De aequipollentibus idem est judicium, regula communis. Intelligitur quoad sequelam, scilicet ab uno ad aliud: est bona consequentia: non autem oportet quoad omnia, quia quoad modum significandi non oportet, ut patet de ly homo et risibile, quia ly homo significat sua significata absolute, sed ly risibile connotat.

Deus et natura nihil faciunt frustra (Coeli, et III de Anima). Intelligitur quod verum est, secundum totam speciem, vel ut in pluribus individuis, sed natura bene facit aliquid frustra, secundum unum individuum, ut producendo unum hominem cum sex vel octo digitis.

Dubitare de singulis non est inutile (Per Philosophum [Col. 0990B] in praedicamento Relationis et Metaph.). Intelligitur dubitare per rationes de singulis non per se manifestis, et sufficienter determinatis, hoc est, non inutile. De manifestis enim dubitare, et jam sufficienter determinatis, non solum inutile, sed etiam stultum et perniciosum est ambigere. Unde non immerito etiam dicunt theologi quod dubius in fide infidelis sit, qui videlicet videns decretum oecumenici alicujus concilii, vel unanimem consensum sanctorum Patrum, etc., de dogmate aliquo, adhuc sibi licitum putat de eo dogmate dubitare. Satis certus enim est Scripturae sacrae interpres, hujusmodi consensus similiter judicium ejusmodi legitimi et generalis concilii, etc. Potissimum itaque ex hoc (circa unumquodque non est inutile dubitasse, sed uti passim recitari solet: Dubitare de singulis non est inutile) habet locum in iis quae per se nota sunt minime, et multum involvunt perplexae obscuritatis, in quibus ad utramque partem argumentari potentes, [Col. 0990C] facile verum assequuntur, uti dicitur in primo Topicorum. Non inutile est ergo in talibus utrinque ambiguis dubitare, neutri parti omnino firmiter adhaerendo. Nam (ut vulgari jactatum est proverbio) Qui nihil scit, nihil dubitat, etc. Eodem pertinet illa aliorum expositio: Dubitare de singulis non est inutile, non ita debet accipi, quasi omnia sunt incomprehensibilia; ac de iis nihil statui ac decerni possit, quid verum, quid falsum, uti Academici et Pyrrhoni fecerunt de omnibus dubitantes, ac nos nihil scire posse affirmantes: qua , id est ambigentes, appellati sunt, ut Gellius, lib. II, cap. 5, testatur. Sed is est Aristotelis sensus: Dubitare de utraque parte contradictionis propter rationes probabiles ad dubitandum urgentes, est valde utile. Unde si quis sine ratione dubitat, tunc erit potius inutile.

Dimittere sensum, et sequi rationem, debilitas est intellectus (II et VIII Phys.). Intelligitur si quis certe noverit [Col. 0990D] sensus, et tamen propter modicam notionem, quam habet per intellectum, aliter definit per intellectum, hoc est, bene debilitas intellectus, quia male judicat. Alioqui enim certissimum est, non raro judicio intellectus corrigendum esse judicium sensus, nam variis ex causis modisque sensum falli contingit.

Diversae operationes arguunt diversas formas (Per Commentatorem, XII Metaph.). Intelligitur diversis suppositis, non autem in eodem supposito.

Deus non intelligit simplicia (Per Avicennam). Intelligitur quod Deus non intelligit eodem modo per species, sicut nos intelligimus.

Deus est innominabilis aliquo nomine (Per Commentatorem, de Causis). Intelligitur: Deus est innominabilis aliquo nomine perfecto, omnem perfectionem importante seu exprimente, quam homo in eo cognoscere potest propter quod multa nomina attribuuntur Deo, ut est sapientia, prudentia, salvator et [Col. 0991A] consimilia, propter quod non unum tantum, sed multa nomina.

De natura contrariorum est se mutuo expellere (I Metaph.). Intelligitur quod contraria non possunt esse in eodem subjecto inhaesive et formaliter, sed bene apprehensive et contentive, quia ab eodem continentur.

De quanto aliquis est majoris passibilitatis, de tanto est minoris posse. Intelligitur de posse activo; stat tamen cum hoc, quod sint invicem potentiae passivae, ut est materia prima, sicut patet I Phys.

Diaphnum est invisibile (II de Anima). Intelligitur quod vix et difficulter est visibile. Et ratio est, quia non videtur per speciem propriam, sed per speciem extrinsecam, vel per colorem.

Divisio debet dari per opposita (Per Boet.). Intelligitur quoad species mediatas, non autem intelligitur quoad species immediatas.

Denarius est mensura omnium rerum, quia est fidejussor in qualibet re qua indigemus in omni necessitate (V Ethicorum).

[Col. 0991B] Deterius semper est gratia melioris (VII Polit.).

Duplex est jus, scilicet legale et naturale. Naturale est quod habet eamdem potentiam apud omnes homines; legale vero est quod est statutum ex lege (V Ethic.).

Difficile est resistere consuetudini, quia assimilatur naturae: facilius est transmutare consuetudine (VII Ethic.).

Delectationes bestiae pravae sunt ex natura, sed pravorum hominum est consuetudo (Ibid.).

Delectatio conservat operantem in opere suo (X Ethic.).

Duplex est vita, scilicet contemplativa et politica, inter quas contemplativa est melior, quia ipsa est divina, alia humana (Ibid.).

Deceptio et ignorantia plus proprie sunt animalibus, quam scientia (II de Anima).

Duplex est appetitus hominis, scilicet intellectivus, et ille dicitur voluntatis. Alius est sensitivus, et ille dicitur concupiscibilis (III de Anima).

[Col. 0991C] Doctrina naturaliter procedit ab homine secundum operationem quam habet doctrina ad discipulum (In libro I Poet. Arist.).

Differentia sumitur a forma (Per Porphyr.).

Dimidium est prius toto secundum potestatem, totum autem est prius dimidio secundum actum (VI Metaph., tex. com. 16).

Discipulus debet esse docilis, attentus et benevolus. Docilis cum ingenio, attentus in exercitio, benevolus animo ad audiendum (In Boetio, de Disciplina scholarium).

Deus est summum bonum super omnem substantiam omnemque naturam, quem cuncta petunt, cum sit plenae perfectionis, et minus societatis indigus (Plato in Tim.).

Dociles nos natura edidit, et rationem nobis dedit imperfectam, quae tamen perfici potest (Seneca ad Lucilium).

Disciplina bonos mores facit, et ergo illud sapiat unusquisque quod dedit (Seneca de Moribus).

[Col. 0991D] Divitiis utendum, sed non est eis abutendum (Seneca de Moribus).

De dubiis non definies, sed suspensam teneas sententiam (Seneca de formali Vita).

Deum amabis, sed illum in hoc imitaberis ut omnibus prodesse et nulli nocere possis (Ibid.).

Deus malum facere non potest, sed nihil quod Deus facere non potest: ergo malum nihil est verum positive (Boetius, III de Consolatione).

Divina providentia rebus generandis non imponit necessitatem, quia si omnia evenirent ex necessitate praemia bonorum, et poena malorum periret (Ibid.).



E

Eadem sunt principia omnium praedicamentorum (XII Metaph. tex. 19). Intelligitur quod sunt eadem proportine: in omni enim praedicamento est aliquid simile materiae, et aliquid simile formae, et aliquid simile privationi. Similiter etiam veritatem [Col. 0992A] habet de principiis remotis, fallit de proximis (Averr. com. 22, Ibid.).

Eadem sunt principia essendi et cognoscendi (II Metaph.). Respondetur quod Philosophus vult, quod principia sunt eadem in eadem demonstratione propter quid generis: quid sicut habet esse in demonstratione per suam rationem propter quid, sic etiam habet cognosci, ut patet ex quid nominis demonstrationis propter quid Vel intelligitur de principiis intrinsecis et essentialibus.

Ex duobus entibus in actu non fit unum tertium (VII Metaph.). Scilicet unum per se, sed unum per accidens: ex materia vero et forma per se fit unum, quia alterum est in actu, alterum in potentia.

Entia nolunt male disponi (II Metaph.). Ex illa auctoritate sequeretur quod omnia entia naturalia totius mundi seu universi essent bene et optime disposita, et sic nulla essent monstra: dicendum quod licet monstrum secundum se non sit bene dispositum, tamen in ordine ad decorem universi est dispositum [Col. 0992B] bene, et ex tali relucet decor universi.

Ens et unum convertuntur (IV Metaph.). Sunt enim transcendentia, quorum illud se habet sicut subjectum, hoc ut propria passio.

Effectus gerit similitudinem suae causae (Per auctorem de Causis). Intelligitur de causis particularibus, sed non de universalibus, id est, de Deo et intelligentiis, de quibus non oportet.

Entia metaphysicalia sunt abstracta a sensibus (II Phys. et IV Metaph.). Ibi dicitur quod Aristot. non vult, quod sunt realiter distincta, sed quoad modum considerandi: sic quod metaphysicus considerat de illis quae non habent respectum ad modum, vel quoad materiam, vel quoad qualitates sensibiles. Et per hoc consideratio metaphysici differt a consideratione physici. Et hoc propterea quia licet illa transcendentia: Ens, unum, bonum, verum, et alia id genus reperiantur in materialibus et sensibilibus, reperiuntur tamen in immaterialibus et in insensibilibus. Et ideo [Col. 0992C] dicuntur abstracta per indifferentiam, et bene possunt considerari sine materia, et sine subjecto sensibili. De intelligentis autem quae item pertinent ad considerationem metaphysicam, clarum est quod secundum rem et rationem abstractae sunt a materia et sensibus.

Ex ente et ente non fit ens per se, nisi secundum accidens (II Phys.). Hoc est, ex duobus entibus in actu non fit unum ens per se.

Essentiae praedicamentorum sunt impermixtae (Per Themistium, II de Anima). Intelligitur quod terminus unus praedicamenti non praedicatur essentialiter de termino alterius praedicamenti.

Efficiens et materia coincidunt (II Phys.). Intelligitur de materiali causa ex qua: sed non prohibet quod materia in qua, ut subjectum scientiae, scilicet intellectus sit causa efficiens.

Ex nihilo nihil fit (I Phys.). Intelligitur per naturalem actionem. Omnis enim naturalis actio praesupponit [Col. 0992D] subjectum. Vel aliter, ex nihilo nihil fit, scilicet ab agente naturali, sed bene ab agente supernaturali, scilicet Deo: is enim hoc universum ex nihilo creavit, hodieque singulas animas rationales ex nihilo creat.

Entia non mota non sunt physicae considerationis (II Top.). Intelligitur sic, Entia quae non considerantur sub ratione motus, vel tanquam causae effectus, vel tanquam principia ad principiata, ista non sunt physicae considerationis, modo anima reducitur ad ens mobile tanquam ad causam efficientem.

Entis passio est bonitas (IV Metaph.). Intelligitur de ente extra animam, et de ente in actu, quia tali primo competit, nam, VI Metaph. text. com., ult. bonum et malum etiam in rebus, et verum et falsum sunt in anima.

Ex non quanto fit non quantum (II Coeli). Verum est, quod ex non quanto non fit quantum continuum, licet bene discretum: et licet tres conclusiones [Col. 0993A] grammaticae scientiae, non sunt quantitas continua, quia simplices qualitates in anima, sunt tamen quantitas discreta, quia numerus.

Ex uno nihil sequitur (II Prior.). Intelligitur quod ex una propositione nihil sequitur syllogistice, sed ex una bene sequitur enthymematice.

Ejusdem effectus non sunt diversae causae (Per Auctorem de Causis). Intelligitur sic quod ejusdem effectus non sunt diversae causae subordinatae: ergo etiam non sequitur, Intellectus infert, ergo non praemissae, quia praemissae et intellectus sunt causae subordinatae tanquam ad efficiens et ad instrumentum.

Ens nec est univocum, nec aequivocum (IV Metaph.). Intelligitur quod ens aequivocum a casu, sed bene a consilio seu per analogiam, quia per prius de substantia, et per posterius de accidente.

Entis diversae sunt species (I Phys.). Intelligitur capiendo species pro terminis minus communibus, non autem ens pro habitibus proprie dictis. Ens [Col. 0993B] enim non est genus, sed analogum respectu suorum inferiorum.

Aequale est de esse quantitatis (I Coeli, et in Praed.). Intelligitur de quantitate finita, non autem infinita.

Ex vero nihil nisi verum (II Prior.). Intelligitur quod in consequentia bona, et formali, ex antecedente vero nihil sequitur nisi verum.

Aeterno nihil est prius (Octavo Phys.). Hoc est verum secundum tempus, cum hoc tamen stat, quod aliquid sit prius secundum naturam.

Eaedem differentiae non sunt divisivae inferioris et superioris (In Praedicamentis). Intelligitur de differentiis essentiabilibus, sed non accidentalibus, ut quantitas dividitur in finitum et infinitum.

Aeterna non sunt in tempore (Quarto Phys). Intelligitur commensurative, adaequate commensuratio temporis non convenit aeternis.

Ea quae scimus sunt minima, respectu eorum quae ignoramus (Per Themistium). Verum est quod ea quae scimus determinate et in speciali, et non in universali, [Col. 0993C] seu confuso modo, quia in universali scimus omne ens per istam propositionem: Omne ens vel est, vel non est.

Excellens sensibile corrumpit sensum (II de Anima). Et si sic, tunc unum illorum non est alterum, quorum unum contingit pati corruptive, et aliud non. Sed sensum contingit pati corruptive ex auctoritate, intellectum vero non; ergo sensus et intellectus sunt idem. Ibi dicitur quod sic intelligitur quod excellens sensibile corrumpit sensum, quoad dispositionem, non autem quoad essentiam, et sic sensus materiam, sed non materiam sensus corrumpit propter apellationem.

Embryo primo vivit vita vegetativa, et postea sensitiva. Intelligitur quod prius apparent in embryone operationes potentiae vegetativae, quam potentiae sensitivae.

Eligibilius est bonum circumstantionatum, quam necessariorum, et sine circumstantia (Philosophus, in [Col. 0993D] Eth.). Intelligitur de bono naturae naturatae, et non de bono naturae naturantis, quia primum est bonum simpliciter, et summum bonum est maxime eligendum.

Esuries est calidi et sicci, et sitis est frigidi et humidi (II de Anima). Intelligitur sic: Esuries est appetitus calidi et sicci nutritivi ad confortandum calorem naturalem, sed sitis est appetitus frigidi et humidi, et hoc ad restaurandum humidum radicale, in quo cogit calor naturalis.

Echo differt specie a sono primario (Per Commentatorem, II de Anima). Intelligitur quod echo et sonus differunt specie secundum rationem specivocam, cum hoc tamen stat, quod sit unum et idem sonus in re. Vel dicitur quod differunt secundum apparentiam auditus.

Ex non homine fit homo (Phys. I). Intelligitur quod ex non non debet dicere circumstantiam causae materialis, sed circumstantiam temporis, id est, post non hominem fit homo.

[Col. 0994A] Ejusdem rei non debent plura esse principia (I Coeli et I Phys.). Intelligitur in eodem genere causandi, non autem in diversis, quia prima causa est causa omnium in genere causae efficientis seu conservantis, et etiam forma, vel anima est causa in genere causae formalis.

Ens est prius Deo (Philosophus, in Praedicamentis). Intelligitur quod ens est prius quoad sequelam, non autem quoad naturam essendi.

Effectus non est causa (V Metaph.). Intelligitur cum reduplicatione, quod effectus, ut sic, non est causa.

Ejusdem non sunt plures actus (Commentator de Substantia orbis). Verum est inter se specivoci, et essentialiter distincti.

Aeternae sunt species rerum. Intelligitur formaliter vel virtualiter, secundum se, vel secundum suas causas.

Ea quae volumus agere ad amicos, sunt eligibiliora quam ad quoscunque alios (III Top.). Intelligitur de vera amicitia, id est, de illa quae fit propter bonum [Col. 0994B] honestum, et sic illa amicitia amasiae non est vera amicitia, eo quod non fit propter bonum honestum.

Ex aequalitate scitorum arguitur aequalitas scientiarum (Per communem animi conceptionem). Respondetur quod hoc simpliciter non est verum, sed intelligitur ex praecisa aequalitate scitorum et modorum sciendi, aeque perfecte arguitur aequalitas scientiarum et ergo illa consequentia non valet: Intellectus humanus scit tot sicut Deus, ergo est sciens sicut Deus.

Ens extra animam dividitur in decem praedicamenta (V Metaph.). Ubi videtur velle, quod nullum ens in anima sit in praedicamento, et per consequens videtur quod grammatica, logica, rhetorica, non sunt in praedicamento. Dicitur quod in praedicamento nullum ens est, quod non existat, nisi in anima objective et imaginarie, cum hoc tamen stat, quod ens in anima existens inhaesive, ut scientia, sit in praedicamento.

[Col. 0994C] Ens et verum convertuntur, similiter falsum, et non ens (VI Metaph.). Dicitur quod verum est, prout sunt passiones entis sed non tenet veritatem, prout sunt passiones propositionis.

Ejus qui eruditur interest in unoquoque genere, eatenus certitudinem exigere, quatenus ejus natura rei recipit simile (Ethic. capite II). Videtur quippe a mathematico persuasionem recipere, et ab oratore demonstrationem requirere; ita etiam, inquit Boeth., in I de Trinitate. Disciplinati hominis est unoquoque genere certitudinem quaerere, secundum quod natura subjecta postulat.

Eadem numero sunt, quorum materia est una (V Metaph.).

Exemplorum non requiritur verificatio sed manifestatio (Commentator, II de Anima).

Ex eo quod res est, vel non est, oratio vera vel falsa dicitur (Per Philosophum, in Praedicamentis).



F
[Col. 0994D]

Finis est optimum et melius sic, non simpliciter, sed ad unius cujusque substantiam (II Phys., text. 74). Nota finis dicitur optimum et melius, non simpliciter, id est, respectu omnium rerum, sed sciendum, quod respectu eorum quae ad finem sunt.

Frustra dicitur, cum non fiat, quod propter aliud est, illius gratia (II Phys., tex. 62). Sensus est frustra dicitur, quod non consequitur finem propter quem est factum, ut. si quis deambulet gratia ventris purgandi, si non purget, frustra dicetur deambulatio, dummodo tamen illud quod fit sit aptum ad talem finem consequendum, alias non dicitur frustra; si enim quis lavet manus ut sol eclipsetur, si postea non eclipsatur, non ob id lotio dicetur frustra, quia nihil faciebat ad illum finem.

Flamma est magis ignis quam carbo (Per Philosophum in Topicis). Intelligitur quod flamma plus lucet quam carbo, non autem quoad essentiam est [Col. 0995A] perfectior, seu magis ignis, sed quoad lucem est perfectior.

Finis est principium in intentione, et ultimum in exsecutione (I Phys.). Intelligitur de agentibus a proposito et cum deliberatione, non autem in agentibus mere naturaliter, seu in actione naturae. In his enim non est illa apprehensio finis.

Formae est agere, materiae vero pati (I de Generatione). Verum est principaliter, interim tamen actio formae quatenus materialis, subjective, atque denominative, etiam in toto est composito.

Fama, quam omnes homines famant vel exclamant, non prorsus solet esse vana et falsa (VII Ethic.). Et de somno et vigilia, quod ab omnibus vel pluribus dicitur, fidem habet quod ita sit. Dicitur: illud quod plures famant, praestat fidem, unde ait commentator, ibidem, quod aliquod dictum famosum, secundum se totum esse falsum est impossibile. Et intelligitur de sapientibus, omnimode fide dignis. Si [Col. 0995B] plures sapientes dicerent et famularent, illud praestaret fidem. Nam, ut ait Arist. in Elencho, non oportet attendere quid quisque dicat, sed quid sapientes, etc.

Formae non est forma (VII Metaphys., et per auctorem Sex principiorum). Intelligitur quod formae non est forma essentialiter et compositive, sic quod una forma non componit aliam essentialiter, sed bene accidentaliter, sicut scientiae sunt formae ipsius animae.

Forma est simplex et indivisibilis (II Phys., text. com. 31, et per auctorem Sex principiorum). Intelligitur quod forma est simplex, id est, non componitur ex partibus diversarum rationum divisibilium, et intelligitur, quod non est in partes diversarum rationum divisibilis. Quidditas enim cujusque rei consistit in indivisibili, quantumvis res illa secundum esse physicum sit extensa, et divisibilis.

Finis est melior iis quae sunt ad finem. Verum est hoc axioma de fine cujus, non autem est universaliter verum de fine cui; et ita locum tantum habet [Col. 0995C] de fine principali, non secundario.

Felicitas humana est quid optimum, delectabilissimum, eligibilissimum (I Eth.). Intelligitur quod felicitas humana inter operationes humanas est quid optimum.

Falsum dicitur non ens (V et VI Metaph.). Scilicet, ut sic. Vel aliter etiam intelligitur capiendo non ens improprie, scilicet, pro non vero.

Frustra est illa potentia, quae non reducitur ad actum (I Coeli, text. 32, et III de Anima, text. 45). Verum est de potentia, qua secundum speciem non reducitur ad actum, non autem dicitur esse frustra, etiamsi non in quolibet individuo non reducatur ad actum. Pleniorem explicationem hujus axiom. vide etiam infra.

Finis movet causam efficientem (II Phys.). Eo scilicet modo, quo apta est hujusmodi causa efficiens moveri. Unde cum Deus prorsus sit immutabilis, et efficiat quidem omnia, sed propter se tanquam finem, [Col. 0995D] non nisi plane metaphorice et abusive dicitur moveri a fine.

Forma est prior materia (VII Metaphys.). Et si sic, tunc sequeretur quod forma esset ingenerabilis et incorruptibilis, quod est falsum, et contra Philosophum (Primo Physicorum), eo quod forma est generata. Dicitur quod Philosophus vult quod forma est prior materia, hoc est, prior prioritate dignitatis et perfectionis, non autem prioritate naturae et generationis.

Forma est, quae dat esse (II Phys.). Intelligitur quod forma substantialis, quae est intrinseca et essentialis rei naturalis, illa dat esse formale rei, id est, media. Dicitur forma substantialis propter formam accidentalem: dicitur rei naturalis, propter rem inde pendentem, quae est Deus. Dicitur causa intrinseca, propter extrinsecas, ut sunt corpora supercoelestia. Dicitur essentialis propter qualitates primas, quae sunt causae qualitatis accidentales, sicut sunt caliditas [Col. 0996A] et frigiditas, humiditas, siccitas. Dicitur, quae dat esse rei, scilicet, formale propter materiam, quae est de esse entitativo. Ex sua enim natura materia non habet actum formalem, sed tantum entitativum, propter quem scilicet, et actu ens. Attamen informe et indeterminatum, et prorsus potentiale.

Frustra est potentia illa, quae non reducitur ad actum (I Coeli et Mund., text. 32). Et ratio ejus est, quia, ut inquit ibidem, Deus et natura nihil frustra faciunt; et idem asseverat in III de Anima, text. 45. Respondetur, verum est de potentia, quae secundum speciem non reducitur ad actum, non autem dicitur esse frustra, etiamsi non in quolibet individuo non reducatur ad actum. Non enim inconvenit aliquam potentiam secundum individuum frustrari, quia natura in agendo potest impediri, ut probat Arist. in lib. de Som. et Vigil. Secundum alios respondetur aliter, quod si vera propositio, quando illa potentia principaliter, ordinatur ad illum actum, ad quem dicitur esse in potentia. Si vero non respicit illum [Col. 0996B] principaliter, non oportet, quod frustra talis potentia sit, si ad actum non deducatur, v. g., esto quod quantitas coeli esset in potentia ad actum divisionis; si nunquam reducatur ad actum, non est frustra, quia istud possibile quod est quantitas coeli, non ordinatur principaliter ad divisionem per suam potentiam, quae plura respicit, sed magis ad disponendum ipsum coelum ipsi intelligentiae, ad hoc quod possit recipere mediante ipsa qualitates suae naturae convenientes, et suis propriis operationibus, ad quas principaliter ordinatur, et jam licet non reducatur ad actum divisionis, propter hoc non dicitur frustra ejus potentia, et eodem modo est de potentia divisionis in minimis rerum naturalium. Nam I Physicae Auscul. datur minima caro, ut patet tex. com. 36; nam licet potentia divisionis in talibus non reducatur ad actum, quia non datur minus minimo, quod sit naturaliter dispositum, tamen illa potentia in quantitate non est frustra, quia ejus potentia, quae [Col. 0996C] plura respicit, non principaliter ordinatur ad hoc, sed potius ad disponendum materiam ipsi formae, ad hoc quod subjectum, cujus est possit recipere dispositiones convenientes suae naturae pro suis propriis operationibus, ad quas principaliter ordinatur, et ista sunt quae communiter dici solent circa hoc. Plura vide apud Zimaram, fol. 88.

Fortuna est causa per accidens eorum quae fiunt propter hoc, extra, semper et frequenter, habentibus propositum (II Phys., tex. 52). Intelligitur quod fortuna est causa propter effectum fortuitum, qui effectus non est causa, et per consequens non est fortuna. Dicitur per accidens causa, id est, indeterminata, ad denotandum quod fortuitus effectus non procedit ex causis determinatis. Et ideo dicit Philosophus quod fortuna est causa indeterminata et immanifesta. Dicitur eorum quae fiunt, etc., id est, respectu effectuum non intentorum, et dicitur hoc idem propter effectus intentos, qui non sunt fortuna. Et sunt duplices [Col. 0996D] effectus, qui veniunt praeter intentionem. Quidam primo sunt otiosi, et sunt illi, qui non sunt alicujus bonitatis vel malitiae, ut frictio barbae et hujusmodi. Alii sunt praeter intentionem, per oppositum videlicet non otiosi, et in talibus debet fieri fortuna. Tunc dicitur etiam semper et frequenter, id est, quod fortuna habet fieri in effectibus contingentibus, ut raro. Et dicit Albertus Magnus, si aliquem euntem ad forum contingeret semper invenire aurum, hoc non diceretur fortuna, nec fieri a fortuna. Et nota quod aliquid dicitur fieri extra semper et frequenter dupliciter. Uno modo ex raritate temporis, ut eclipsis solis. Alio modo ex causis, quia raro eveniunt ex determinatis causis, et de illo intelligitur auctoritas; et sic patet, quod eclipsis solis non dicitur fortuna, quia non fit ex raritate causae, sed ex raritate temporis. Dicitur in agentibus a proposito, ad denotandum quod fortuna solum habet fieri in agentibus ex deliberatione: propter hoc casus [Col. 0997A] non est fortuna, quia fit in non habentibus propositum. Et ex illo patet quod infantes et animalia bruta non habent aliquam fortunam, sed casum.

Finitum est, cui potest fieri additio. Propositio non est universaliter vera, non enim omni finito additio fieri potest. Nam circulus figura finita est, non tamen sibi additio fieri potest (I Coeli, com. 12, et II Coeli, tex. com. 23). Quod autem circulus figura sit finita, manifestum est, quia est uno contenta termino. Deinde entia finita in vigore uti loquuntur, non possunt recipere additionem secundum rem in propria natura, quia unumquodque ens emanat a principio secundum quod est aptum natum emanare, et non aliter. Et ideo talia sunt perfecta in genere, sed non sunt perfecta simpliciter, quia perfectio simpliciter non competit, nisi Deo glorioso, sicut dicit Comment. V Metaph., in cap. de perfecto. Tale autem est ens infinitum in vigore.

Finis est causa causarum (II Phys. 31). Nota hic finem sumi proprie pro fine principali, quia ille est, [Col. 0997B] qui movet ipsum agens. Intelligitur vero propositio respectu formae et ipsius esse, fallit autem respectu privationis. Ad esse igitur positivum praecipua causa est ratio finis, quia illa necessitas agens, et agens formam, et forma materiam. Unde respectu corruptionis non est aliquis finis in se, sed ut inde aliquid generetur, et tamen illa corruptio non fit sine corrumpente.

Forma est quodammodo privatio (II Phys.). Intelligitur quod duplex est forma, scilicet, positiva, et privativa, modo privatio bene potest esse forma privativa, sed nunquam compositiva, sive positiva.

Forma non est separabilis a materia (XII Metaph.). Intelligitur de forma materiali, cujusmodi cum non sit anima rationalis (non enim educitur de potentia materiae), sed a Deo creatur ex nihilo incorporea et indivisibilis, bene potest separari a materia.

Formae substantiales elementorum suscipiunt magis et minus (Per Commentatorem, I Coeli). Intelligitur [Col. 0997C] de formis accidentalibus: vel dicitur quod Commentator est locutus secundum propriam sententiam, quod formae substantiales elementorum sint quasi mediae inter formas accidentales et formas substantiales alias, convenientes quidem cum his, quatenus dant esse, cum illis autem quatenus possunt, ut illae, intendi et remitti.

Figura est quae termino vel terminis clauditur (I Metaph. et I Euclidis). Intelligitur per se ad excludendum substantiam, quae termino vel terminis clauditur per accidens, scilicet mediante magnitudine, ut patet I Meteor.

Finiti ad infinitum nulla est proportio (I Coeli, tex. 52). Intelligitur determinate, sed bene indeterminate. Vel aliter intelligitur de proportione commensurationis, non autem de proportione ordinis. V. g., si aqua maris infinita esset, utique a finita spongia exhauriri non posset, attamen ejusmodi spongia in eam immergi, eique uniri posset: sic quoque juxta [Col. 0997D] fidem catholicam in Christo veniuntur duae naturae, una infinita, videlicet divinitas, et altera finita, scilicet humanitas, non propter commensurationem unius naturae cum altera, sed propter convenientiam seu ordinem quemdam unius naturae ad alteram. Ordinatur enim natura humana ad divinam, tanquam ad suam causam et complementum, et tanquam imago ad suum exemplar, etc. Nil igitur mirum, si hujusmodi duae naturae uniantur, etiamsi una infinita, altera finita, etc.

Finitum et infinitum soli quantitati conveniunt (III Physic.). Ut igitur quantitas dicitur dupliciter, tum de quantitate molis, tum de quantitate perfectionis, ita finitum et infinitum contingit dici hoc vel illo modo.

Forma est tota quidditas hominis (VII Metaph.). Intelligitur quod forma est perfecta quidditas hominis, et quidditas formalis perfectior est quam quidditas materialis.

[Col. 0998A] Forma est magis substantia quam materia (I Phys.). Intelligitur prout ly magis dicit perfectionem.

Fit autem quodlibet a quolibet (Ibid.). Ibi dicitur quod Philosophus non loquitur assertive, sed tanquam receptum ab antiquis, quia Anaxagoras dixit quod formae latitarent in materia: vel dicitur quod Philosophus vult jam, quod quodlibet ens naturale, quod fit vel aptum natum est fieri, fit a quolibet alio, id est a materia, quia eadem est materia in omnibus generabilibus et corruptibilibus.

Frigiditas non ingreditur opus naturae (IV Met.; Aver., VII Metaph., com. 3). Limitatur propositio per Averroem eodem in loco, quod videlicet frigiditas per se non operatur ad formam, tamen per accidens in quantum contemperat calorem, qui est eam per se dans formam, potest, et de facto concurrit frigiditas in operationibus naturae illo modo, quia contemperando calorem, reddit ipsum proportionatum actionibus naturae, unde sic per accidens et secundaria intentione cooperatur.

[Col. 0998B] Forma est quoddam divinum, optimum et appetibile (I Phys.). Intelligitur sic quod forma est principium intrinsecum et essentiale existens, et quoddam divinum secundum assimulationem, quia assimulatur primo enti, et capiendo ly divinum non essentialiter, quia ut sic, solus Deus est divinus.

Phantasia est virtus activa (II de Anima). Id est, virtus reservativa plurium phantasmatum, potens se referre super illa quotiescunque vult.

Forma simplex nullius est subjectum (secundum Boet.). Intelligitur de forma simplici simpliciter prima, sicut est Deus, qui nullius est subjectum.

Fortuna est occulta et immanifesta hominibus (II Phys., text. 53). Cujus ratio est, quia cum effectus fortuitus non habeat causam per se, nisi per accidens, potest multas habere causas, quia variis effectibus per se potest conjungi, ut occurrere rectori in via potest esse, aut quia deambulatum ieras, aut negotiatum, aut emptum, aut aliis ex causis. Cum [Col. 0998C] igitur non habeat determinatam causam is effectus, a qua per se procedat, merito dicetur occultus.

A fortuna possumus dicere, quod nihil fit, et quod aliquid fit, utrumque enim vere et cum ratione dicitur (Ibid.). Nihil enim fit per se a fortuna, fit autem per accidens, hoc autem est secundum quid fieri.

Fortuna quodammodo est causa, et non est causa (II Phys. text. 54). Intelligitur sic: Fortuna non est quidem causa simpliciter, sed est causa secundum accidens, et dicit Arist. ibid. has causas per accidens esse infinitas, id est, numero indeterminatas, et exemplo pulchre ostendit ibidem.

Forma corporeitatis nunquam separatur a materia (Per Commentatorem, I Phys.). Respondetur, quod ibi non loquitur Averroes de forma corporeitatis, quam posuit Avicenn. quem ipse hoc nomine pluribus in locis coarguit, sed loquitur de dimensionibus illis interminatis et perpetuis in materia. Unde secundum ipsum materia prima haudquaquam est ens [Col. 0998D] in actu formali substantiali.

Facilius est aliquid facere quam recte facere (VI Top., cap. 1).



G

Generare sibi simile est naturalissimum operum in viventibus (II de Anima, text. 34). Dicitur hoc non quia magis sit inseparabile quam aliae quaedam operationes animasticae, verbi gratia, nutrire, sentire, intelligere, quia utique nutritio ratione inseparabilitatis, adeoque necessitatis magis naturalis est viventi quam generatio, sed quod inter caetera operatio animae vegetativae hoc opus sit perfectius, magisque intentum a natura. Pertinet enim generatio ad conservationem totius speciei, nutritio vero ad conservationem viventis particularis.

Gravissimum omnium, quod est in medio (I Meteor.). Terra enim est grave simpliciter, quia residet sub omni corpore, ut patet (IV Coeli et mundi, text. com. 16). [Col. 0999A] Intelligitur propositio inter corpora simplicia, sed fallit comparando eam ad corpora mista, quia datur aliquod mistum, gravius ipsa terra, ut plumbum. Haec Averr. in III Coeli, com. 9.

Generationis non est generatio (II de Generatione). Forma enim et compositum generantur per generationem, non ipsa generatio.

Gaudeant universalia, quae si sunt, monstra sunt (Ibid.). Respondetur quod Porphyrius loquitur ironice et subsannative contra Platonem, qui ponit universaliter realia, distincta a singularibus, ut equum communem, et hominem communem, a quibus singularia haberent esse.

Generatio et corruptio sunt motus contrarii (V Phys.). Large loquendo de motu, ut nihil aliud significet quam mutationem quamdam physicam, sive instantanea sit, sive successiva. Vel accipiendo generationem et corruptionem pro aggregato, videlicet ex generatione et praevia alteratione, vel pro corruptione [Col. 0999B] et praevia alteratione. Sic enim sumendo pro aggregato, bene possunt dici motas contrarii generatio et corruptio, propter qualitates scilicet illas contrarias per quas unum et idem subjectum alteratur ad generationem unius formae substantialis, et ad corruptionem alterius formae substantialis.

Genus est materia speciei (Porphyr.). Intelligitur similitudinarie, non autem proprie; quia sicut materia prima est indifferens inferre quamcunque formam, sic etiam ipsum genus est indifferens ad quamcunque speciem.

Generans non congregat inter diversa (Per Comment., XII Metaph.). Dicendum est, quod verum est, quorum quodlibet ens est ens in actu, bene enim congregat materiam et formam, quorum unum est in potentia, alterum in actu.

Generans et generatum debent esse ejusdem speciei (VII Metaph.). Intelligitur de generatione univoca et particulari, non autem de generatione universali et aequivoca.

[Col. 0999C] Generare est generans (I Phys.). Respondetur quod generare capitur dupliciter. Uno modo concretive, et sic generatio est generans; alio modo abstractive, et sic non est verum.

Generatio unius est corruptio alterius (I de Generatione). Intelligitur quod ad generationem unius sequitur corruptio alterius, quia quando generatur cadaver, corrumpitur ipsum animal: et sic habet veritatem de generatione elementorum. Et debet addi ad minus, quia quandoque ad generationem unius sequitur generatio multorum, ut patet in divisione anguillae, et talis generatio multorum potest fieri artificialiter: et ergo debet dici quod auctoritas principaliter debet intelligi de generatione naturali, et non artificiali. Vide Toletum, I Phys. q. 3.

Grave movetur in medio, ratione medii, sicut homo in navi (Per Commentatorem, I Coeli). Ibi dicitur quod Philosophus vult recte, sicut homo movetur in navi non per se, sed ad motum navis: sic etiam grave [Col. 0999D] simplex existens, in medio non movetur, nisi medium moveatur cum eo.

Grave existens sursum movetur, deorsum a gravante suam gravitatem, vel a remanente, prohibens etiam (Ibid.). Respondetur quod tantum vult, quod si aliquid secundum naturam suam esset grave, et quiesceret violenter sursum, et tale debet incipere deorsum moveri, tunc necessarium est vel erit remanere prohibens, scilicet gravitatem sic, quod illud grave post quietem non possit inchoare suum motum, nisi per aliquod gravans gravitatem, et remanens prohibens, et sic illa auctoritas est vera.

Generatio substantialis non habet ens in actu (I de Generat.). Scilicet pro subjecto, quod enim dicitur alteratione mutari, est compositum totum. At quod generatione mutatur, et idem manet sub utroque termino mutationis, est materia prima. Nam compositum, quod antea erat, non manet, quod autem succedit, antea non erat: neutrum igitur compositum [Col. 1000A] seu ens in actu mutatur: quod enim mutatur, debet idem sub utroque termino mutationis manere. Subjectum igitur generationis et corruptionis non est ens in actu, sed ens in potentia, videlicet materia prima.

Generans non facit formam (VII Metaph.). Scilicet solitarie vel tanquam terminum completum generationis: talis enim terminus generationis est ipsum compositum.

Generatio est productio a non esse ad esse (IV Phys.). Juxta illud Averrois: Actio non dat pluralitatem, sed perfectionem, id est, actio facit ut ea quae prius erant in potentia, postea sint in actu, non autem ut plura sint in actu quam fuerunt in potentia; plura in esse completo, quam fuere in esse incompleto seu potentiali.

Generatio fit propter formam, et non propter materiam (II Phys.). Et ratio est quia forma est magis natura quam materia, id est, perfectior quam materia.

[Col. 1000B] Gratiosi medici incipiunt considerationem suam ab his quae demonstrat naturalis (In de Sensu et sensato).

Gratissima sunt beneficia in quibus nulla mora fuit, nisi in accipientis verecundia (Seneca de Beneficiis). Juxta illud vulgatum, Qui cito dat, bis dat.



H

Homo est maxime intellectus (IX Eth.). Intelligitur quod intellectus est nobilior et principalior pars hominis. Vel dicitur quod ille homo magis proprie dicitur homo, qui vivit secundum rationem et intellectum, quam ille homo qui vivit secundum sensum, etc. Unde dicit Commentator de universali contra illos qui vivunt secundum sensum, Vae vobis, qui de numero bestiarum computati estis, divinum et optimum ignorantes, quod in vobis est.

Historiam de anima in primis ponimus (I de Anima). Prima est ponenda inter scientias naturales, non autem simpliciter, sic enim inter scientias istas humanas [Col. 1000C] metaphysica est prima.

Homines ut in plurimum attingunt veritatem (I Rhet.). Verum est in factis particularibus, non autem universalibus.

Hoc est ens in anima, ergo hoc est ens, consequentia non valet (I Elench.). Verbi gratia. Intelligitur sic: Hoc est homo secundum opinionem, ergo hoc est homo. Consequentia non valet ex eo, quod esse hominem secundum opinionem, est esse hominem secundum quid.

Homo bestialis centies millesies pejor est bestia (VII Eth.). Intelligitur quod homo vivens ut bestia secundum sensum, et non rationem, est centies millesies pejor asino, vel aliquo alio animali irrationali.

Homo est quodammodo finis omnium (II Phys.). Respondetur quod Aristoteles ibi loquitur de rebus factis ab arte. Respectu talium dicit hominem quodammodo esse finem, quia sane ad hominis commodum [Col. 1000D] omnes artes inventae sunt. Potest autem hoc axioma etiam simpliciter intelligi, ut homo quodammodo sit finis omnium entium naturalium, propter hominem enim haec omnia creata sunt, quin et ipsa entia metaphysica seu transnaturalia, puta, intelligentiae habent hominem pro fine secundaria intentione, primaria enim intentione agunt propter se, secundaria propter hominem.

Homo est certissimum omnium animalium (In libro de Respiratione).

Homines valde pingues raro generant (In libro de Generatione animalium).

Honor est major in honorato quam in honorante (I Ethic.).

Homo semper indiget aliqua delectatione, quasi quadam recreatione propter multos labores qui sibi occurrunt (VII Ethic.).

Homines unius gentis naturaliter sunt magis amici quam alterius (VIII Ethic.).

[Col. 1001A] Homo sapiens sive felix indiget aliqualiter rebus exterioribus, quia natura non est sufficiens per se speculari, sed oportet quod habeat corpus sanum, cibum convenientem, et reliquum famulatum: non tamen indiget multis rebus, quia non oportet felicem vel philosophum esse dominum terrae et maris (X Ethic.).

Habitus est perfectior privatione (II Coeli).

Homo sapiens maxime est felix (X Ethic.).

Homo naturaliter est animal politicum (I Politic.).

Honestum et magnum genus vindictae est, ignoscere (Seneca de Formula vitae).

Humiditas cibi veniens ad cerebrum infrigidata facit hominibus rheuma, sive catarrhum (In lib. de Sensu et Sensato).



I

Impossibile est continuum esse compositum ex indivisibilibus (VI Phys. et I Coeli). Intelligitur: impossibile est continuum componi ex indivisibilibus tanquam ex partibus integralibus. Modo quamvis sit [Col. 1001B] quoddam continuum compositum ex indivisibilibus, hoc est tamen ex partibus essentialibus, et non integralibus.

Infinitum, secundum quod infinitum, est ignotum (I Phys., tex. 35, et II Metaph., tex. 11, et I Poster.). Intelligitur quod si infinitum esset in magnitudine vel multitudine, ipsum, secundum quod tale, esset nobis ignotum. Et hoc quidem secundum cognitionem rei, non nominis, nam quod ad nomen attinet, infinitum cognoscitur esse id quod fines non habet. Deinde dicitur propositam propositionem esse veram de intellectu creato, qui finitus est, non autem de intellectu Dei, qui infinitus est, comprehensionem habens infinitam. Talis enim intellectus utique etiam potest comprehendere infinitum.

In natura nulla res adeo vilis et parva est, qua non liceat inspectare aliquid divinum, et admiratione dignum (I de Partibus animalium, c. 5). Et auctoritate Hermetis, mineralibus et vegetabilibus insunt proprietates, [Col. 1001C] quae si ab hominibus essent cognitae possent homines operari quidquid per magicas conficitur artes.

Innata est nobis via cognoscendi et procedendi a notioribus nobis ad notiora naturae (I Physicorum, tex. 2). Id est, naturalis ordo docendi est, ut procedamus a notioribus nobis ad notiora naturae. Et hic ordo vocatur ordo doctrinae, non naturae. Etsi enim nostro naturali modo cognoscendi sit congruens, non tamen perinde conformis est, aut modo operandi naturae, aut naturae ipsarum rerum. Non enim, ut Arist. ibidem dicit, eadem nota sunt nobis et naturae, sive simpliciter. Unde secundum ordinem naturae, non raro a notioribus naturae, sive a notioribus simpliciter proceditur ad notiora nobis. Sunt autem ista notiora nobis non cognitione distincta, sed confusa. Unde quantumvis processus iste naturalis sit principium inquisitionis, tamen posteaquam habetur scientia, aliter potest procedi.

[Col. 1001D] Individua sunt infinita (Per Porph., c. 3). Intelligitur non positive, sed negative, id est, quia non est certus et definitus eorum numerus, possunt enim esse plura et plura. Vel aliter sunt infinita, non quidem in actu, sed potentia. Species autem utroque modo finitae sunt, et actu, et potentia, quia semper sunt eadem species, licet non eadem individua.

In parte animae intellectiva non est alteratio (I Phys.). Intelligitur quod in parte animae intellectiva non est alteratio corruptiva, sed perfectiva, non quidem quod specie perficiatur (non solum enim alteratur ex ignorante in scientem, sed etiam aliquando ex sciente in ignorantem, et non semper ex malo in bonum, sed etiam aliquando ex bono in malum), sed quod non corrumpatur aut laedatur, sicut compositum aliquod aut forma aliqua materialis, quae per alterationes istas etiam corrumpi solet.

Intellectus omnia intelligit et fit (III de Anima, tex. 4). Notandum quod intellectus scientiae sit singula, [Col. 1002A] dupliciter intelligitur. Uno modo realiter, et sic est falsa. Alio modo intelligitur receptive sic, quod potest recipere species omnium intelligibilium, et sic intelligitur praesens auctoritas. Nam sicut pupilla est quoddam omnium colorum receptivum, sic anima est species omnium intelligibilium, quia potest in se recipere species omnium intelligibilium.

Intellectus infinita intelligibilia cognoscit (Ibid.). Respondetur quod intellectus in propositione universali infinita intelligibilia cognoscit. Vel dicitur quod Aristot. loquitur de cognitione confusa et generali, non autem de discreta et determinata.

Infinita relinquenda sunt ab arte (Per Porphyr.). Sic etiam allegatur quod infinitorum non est scientia. Respondetur quod uno modo intelligitur de infinitis secundum illam rationem, secundum quam sunt infinita, et sic de eis non habetur scientia. Alio modo sic: Infinitorum singularium non est scientia neque definitiva, neque demonstrativa, quia termini singulares non sunt definibiles definitione stabili et [Col. 1002B] mansiva.

Intelligere est pati (III de Anima). Intelligitur de intellectione acquisita per phantasmata, non autem per nudam essentiam. Et illo modo Deus intelligit, quia omnia intelligit per suam nudam essentiam.

Ista est propositio affirmativa: Socratem contingit non esse (II ). Intelligitur sic, quod illa propositio habet affirmativam veram, hoc est, de modo, est tamen negativa de icto.

In omni consequentia bona et formali, oppositum consequentis repugnat antecedenti, est consequentis regula logicorum. Intelligitur de opposito contradictorio, vel etiam aliquando de opposito contrario; non autem semper habet veritatem de subcontrariis. Vel dicitur, quod opposita consequentis repugnant antecedenti, quoad stare simul in veritate, ut patet intuenti.

Idem non sequitur ad utrumlibet contradictoriorum. Intelligitur quoad idem contingens, non sequuntur [Col. 1002C] duo contradictoria copulative ad invicem.

In omni ente quod movetur, necesse est imaginari materiam (XII Metaph.). Respondetur quorum materia capitur hic improprie pro subjecto motus, et non capitur pro altera parte totius compositi.

Impossibile est esse unum principium rei naturalis (I Phys.). Intelligitur exclusive sic, quod sit tantum unum principium, et non plura. Alioqui enim si tria sunt, utique et unum.

In perpetuis non est ponenda pluralitas individuorum sub eadem specie (XII Metaph.). Et sic sequeretur quod tantum unus esset intellectus in omnibus individuis speciei humanae. Respondetur quod intelligitur de perpetuis abstractis a materia secundum rem et rationem, ut sunt intelligentiae, quae et sunt sine materia seu corpore, et sine ordine ad corpus perfecte possunt definiri. Cum hoc tamen stat, quod plures sint animae intellectivae, plures intellectus humani pro multitudine hominum, quia anima rationalis [Col. 1002D] habet ordinem essentialem ad corpus, nec habet esse completum, nisi unita corpori. Et ideo etiam quamvis separata, definitur per ordinem ad corpus. Sic etiam licet materia sit perpetua, sive neque generabilis neque corruptibilis, tamen in quolibet supposito est alia et alia secundum numerum et non secundum speciem.

In aeternis non differt esse a posse (II Phys.). Sensus est: quidquid in eo quod vere et proprie aeternum est, cujusmodi quidem solus Deus esse potest, idipsum etiam est. Est enim Deus purus actus, in quo nulla potentia ad intra, quamvis bene concedatur potentia ad extra, utique enim multa potest Deus facere, quae nec fecit, nec faciet. Sed ista non est potentia ad intra, sed ad extra.

In Deo sunt omnia (XII Metaph.). Intelligitur exemplariter, causaliter, causative, ordinative et conservative, non autem inhaesive, vel subjective, vel compositive.

[Col. 1003A] Idem accidens non est in diversis subjectis (IV Metaph. et I Phys.). Intelligitur uno modo sic, quod unum simplex accidens non est in diversis subjectis, quorum unum non est pars alterius pro eadem parte, et pro eodem tempore. Alio modo sic, unum et idem accidens non est in diversis subjectis inhaerendi, sed bene in diversis subjectis essendi. V. g., scientia est in homine denominative, in anima inhaesive, in libro autem objective.

Intellectus est ens in pura potentia (III de Anima). Sciendum quod intellectus capitur dupliciter: uno modo, secundum se et absolute, et sic est ens in pura potentia, et habet se tanquam tabula rasa, in qua nihil est depictum. Alio modo consideratur ut habet in se aliquas species et notitias, et sic est in actu.

Illud quod nobis est innatum, non potest tolli a nobis (II (Eth.). Respondetur quod Philosophus intelligit sic illud: quod nobis est innatum positive, illud [Col. 1003B] non potest tolli, sed bene quod est nobis innatum privative, hoc difficulter potest a nobis tolli.

Impossibile est unum subjectum habere plures formas (Per auctorem in de Substantia orbis). Intelligitur de formis substantialibus et totalibus, et non de accidentalibus nec partialibus, vel tenendo illam opinionem quod plures formae substantiales sunt in eodem composito, tunc intelligitur auctoritas sic, quod impossibile est in uno et eodem composito esse plures formas non subordinatas. Sed non tenendo illam opinionem, tunc auctoritas, ut dictum est, simpliciter est vera.

Impossibile est, quod actio et passio ab una et eadem natura procedant (III de Anima). Respondetur quod in actione vera et motu vero, qui reperitur in corporibus aut in virtutibus corporeis, impossibile est, ut actio et passio ab una et eadem natura per se procedant, tamen in motis aequivoco idem potest esse per se movens, et per se motivum, id est, per se intelligens et intellectum, in animabus abstractis intelligentiis, [Col. 1003C] excepto intellectu materialia.

Intelligere, vel est imaginatio, vel non sine imaginatione (I de Anima, tex. 13, et III de Anima, tex. 35). Intelligitur de intellectu in fieri, non autem de intellectu adepto, sive habitu. Quamvis enim in principio, ut moveatur intellectus, et incipiat cognoscere, indigeat phantasmate, tamen post rem semel intellectam, et servatis speciebus intelligibilibus, phantasmate jam non indiget. Deinde sensus esse potest, quod intellectus non intelligit sensibilia sine imaginatione vel sine phantasmate. Immaterialia vero, nempe substantias separatas, et seipsam sine phantasmate. Denique, inquit Averroes in Vita Aristotelis, sic existimandum est intellectum possibilem hominis paulatim ita posse perfici scientiis moralibus, mathematicis, naturalibus, ut tandem per unionem intellectus agentis, tanquam forma cum materia, immediate sine ullo phantasmate, adeoque intuitive cognoscat Deum, et substantias abstractas, etiam in [Col. 1003D] hac vita, quae Averrois imaginatio tametsi falsa, tamen ab Aristotelis sententia fortassis haud aliena. Ex quibus patet Alexandrum Aphrodisaeum et ejus sequaces perperam ratiocinari, ex hoc textu et textu 39 III de Anima, contra immortalitatem animae rationalis in Vita Aristotelis. Sic enim Alexander: Si anima non est sine imaginatione, non potest esse sine corpore, juxta text. 12 et 13 I de Anima. Sed non potest intelligere sine phantasmate seu imaginatione per text. 39 III de Anima; ergo non potest esse sine corpore secundum Aristotelem. Hoc enim argumentum Alexandri, quod male a quibusdam putatur insolubile in Vita Aristotelis, probabilissime dilui potest, respondendo ad minorem, uno ex illis tribus modis.

Idem et similiter se habens semper idem aptum est facere (II de Generatione, tex. 56). Intelligitur quod idem in quantum idem, et eodem modo se habens respectu ejusdem materiae, eodem modo dispositae, [Col. 1004A] et mediante eodem subjecto, aptum natum est facere idem.

In generatione substantiali nullum subjectum sensibile debet existere (II de Generatione). Intelligitur quod non debet manere idem subjectum praeexistens, hoc aliquid ex actu formali et substantiali; generatio enim est mutatio totius in totum, adeoque terminatur in novum aliquod compositum.

In nullo genere causarum processus est in infinitum (II Metaph.). Verum est in essentialiter subordinatis.

Intellectus non potest simul et semel plura intelligere (II Metaph.). Verum est distincte et determinate. Potest tamen intelligere modo confuso.

Impossibile est multitudinem esse actu infinitam (III Phys.). Intelligitur sic, quod impossibile est entium divisorum, multitudinem esse infinitam actualiter, sed continuorum infinitam esse nihil prohibet. Sunt enim in continuo infinitae partes, sed in actu vel divise seu potentia, ita videlicet, ut non possit dividi [Col. 1004B] in tot partes, quin possit dividi ulterius. Unde solet dici quod continuum habet partes infinitas non categorematice, sed syncategorematice.

In dictis per accidens non est idem ipsum et esse ipsum (VII Metaph.). Dicitur quod Aristoteles vult quod in praedicationibus accidentalibus non est idem ipsum, id est, significatum materiale, pro quo terminus supponit et esse ipsum, id est, significatum formale, quod terminus connotat.

In somno animalis sensitiva potentia quiescit, et vegetativa laborat (Per Philosophum, in de Somno et vigilia). Dicendum quod debet intelligi quod anima sensitiva in somno perfecti animalis quiescit ab operationibus suis, quae sibi deberent convenire, in quantum est sensitiva; sed non cessat ab his operationibus, quae sibi debentur ut vegetativa. Nam et in somno nutritur et augetur animal, imo plerumque magis quam in vigilia.

In mobilibus velocitas sequitur proportionem virtutis [Col. 1004C] moventis (VI Phys.). Hic distinguendum: Moventia sunt duplicia, quaedam sunt naturalia, et talia agunt secundum ultimum sui posse, et de illis intelligitur auctoritas. Alia sunt moventia voluntaria et de illis non sonat auctoritas. Unde cum primum movens sit movens voluntarium et liberum, non oportet quod moveat primum mobile infinita velocitate, quantumvis fit virtutis seu vigoris infiniti.

In mathematicis non est bonum neque finis (III Metaph.). Intelligitur quod mathematica non docet, qualiter se debet habere homo moraliter, et quod non demonstrat simpliciter, neque per causam finalem, sed solum per causam materialem. Vel dicitur quod mathematicus non considerat ea quae sunt sub ratione boni, vel sub ratione finis, sed considerat ea sub mensurae ratione.

Intellectus nullius corporis est actus (III de Anima). Ibi dicunt aliqui quod intelligitur de intellectu divino agente. Sed accommodatius ad textum dicitur, quod [Col. 1004D] non est alicujus corporis actus tanquam subjecti. Est enim mediate in ipsa anima, consequens animam in gradu illo priori, quem participat cum intelligentiis, sive cum substantiis separatis. Non autem secundum gradum illum, quem participat cum formis informantibus. Deinde nullius corporis est actus, est enim intellectio operatio plane inorganica, multum differens a visione et similibus operationibus animasticis, quae et ab anima ipsa, et ab organo seu instrumento corporeo efficiuntur, et ideo etiam dicuntur operationes totius conjuncti, non tantum denominative, sed vere etiam elicitive.

Idem non movetur diversis motibus (IV Phys.). Atque primo ac per se; per accidens enim nihil obstat, sicut patet de homine existente in navi, qui movetur versus Orientem in navi a seipso, et versus Occidentem ab ipsa navi.

Idem est locus partis et totius (II Phys.). Intelligitur de loco communi naturali, non autem proprio.

[Col. 1005A] Impossibile est idem esse in diversis locis (IV Phys.). Intelligitur secundum se totum simul et semel, idque naturaliter: supernaturaliter enim nihil prohibet idem corpus in pluribus locis existere per omnipotentiam divinam.

Infinitum non potest pertransiri (VI Phys.). Intelligitur de infinito in actu, non autem in potentia, tale namque spatium continuum habet infinitas partes potentia, non actu.

In magnitudine finita non est potentia infinita (IV Phys.). Intelligitur, quod in magnitudine finita active et inhaesive non est potentia infinita. Dicitur active, quia in magnitudine finita bene est potentia passive infinita. Dicitur inhaesive propter potentiam non inhaesivam, quae est Deus gloriosus.

Infinita uni accidunt (II Phys.). Hoc intelligitur secundum successionem, et non omnia simul.

Impossibile est unum elementum esse (II Coeli). Intelligitur exclusive sic, quod impossibile est tantum unum elementum esse sic, quod etiam non essent [Col. 1005B] plura elementa.

Idem non reducit seipsum de potentia ad actum (IV Metaph.). Intelligitur de potentia essendi vel generandi sic, quod nihil reducit, id est, producit se, vel generat se, cum hoc sit impossibile, alioquin aqua calefacta, sive sola, sive etiam adjuta ab ambiente, certe reducet se ad pristinam frigiditatem.

Impossibilis regressus a privatione ad habitum (In praedicamento de oppositis). Veritatem habet de privatione, quae privat potentiam, fallit de privatione privante actum. Nam qui in tenebris constitutus, est privatus actu videndi, et tamen adveniente luce transit ad videndum lucem. Sed a caecitate non potest fieri transitus ad videre, quia non tantum privat actum, verum etiam et potentiam, etc.

Idem est subjectum motus et termini motus (V Phys.). Intelligitur sic: idem est subjectum motus et terminus motus in materia prima, et non intelligitur de termino propinquo, subjecti motus.

[Col. 1005C] Intellectus patitur ab intelligibili (III de Anima). Intelligitur de intellectu creato, qui recipit species ab intelligibili, et de intelligentibus per intellectionem superadditam; modo intellectus primi motoris non recipit species, ut intelligat determinatione superaddita. Sua enim intellectio est suamet essentia, adeoque solus ipse est purus actus.

Intellectus non est corpus, nec virtus in corpore (Commentator. III de Anima). Ibi expositores dicunt quod Commentator non tenetur, quoad illam partem, quod anima non sit virtus in corpore. Vere enim anima intellectiva est forma informans, et non assistens, ut ipse putavit. Aliter dicitur, quod intellectus non est virtus in corpore, id est, non virtus educta de potentia materiae, nec in esse suo dependens a corpore, sicut aliae formae informantes.

Illud quod alitur, non patitur a nutrimento vel ab alimento, sed e contra (III de Anima). Notandum istam auctoritatem sic intelligi, quod alium non [Col. 1005D] patitur ab alimento per se et primarie, cum hoc tamen bene stat, quod patitur secundarie et per accidens, quia omne agens in agendo repatitur, si modo communicet in materia, ut habetur I de generatione, nimirum assimilatur ipsum alimentum alito, non alitum ipsi alimento. Unde hic actio principalis per se est ipsius aliti.

In quolibet genere latent aequivocationes (VII Physicorum). Dicitur quod Aristoteles non vult quod genera sint aequivoca proprie, sed capit aequivocationem valde communiter, et intendit quod in quolibet genere sunt species, quae habent inter se diversas rationes specificas, sed non in ordine ad genus. Vel dicatur quod vult, quod genera magis ample significant sua significata quam species.

In quibus contingit magis amicos participare, sunt magis eligibiliora, quam in quibus non (II Topic.). Et sic sequeretur quod pisa amicorum essent magis eligibilia quam pulli aliorum, similiter sequeretur quod [Col. 1006A] artes mechanicae amicorum essent eligibiliores quam scientiae liberales aliorum. Intelligitur ergo primo de bonis per se et honestis propter primam instantiam. Et hoc intelligitur dummodo aliis bonis non conveniat praeeminentia bonitatis propter secundam instantiam. Sed secundum alios intelligitur cum restrictione, sive cum reduplicatione, ut omnia bona, in quibus participant amici, ut sic sunt eligibiliora, et sic, quamvis artes ut illiberales, absolute non sunt eligibiliores, tamen in quantum eis participant amici, sunt eligibiliores. Sic etiam dicitur de alia instantia. Interim simpliciter ut dictum est, artes liberales sunt eligibiliores, sicut dicimus, quod agens ut agens, sit nobilius passo; et tamen fieri potest ut passum sit simpliciter nobilius agente, ut contingit, si ignis agat in hominem. Homo enim procul dubio simpliciter est nobilior igne.

Illud quod per se est eligibile est eligibilius quam id quod est eligibile per accidens (V Top.). Respondetur ibidem ut sic, quatenus videlicet est eligibile per [Col. 1006B] se. Simpliciter enim aliquando alterum potest esse eligibilius.

Illud est melius cujus privatio est pejor (III Top.). Illa auctoritas non est simpliciter vera, nam datur instantia de sentire et intelligere. Nam privatio hujus, quod est sentire, est pejor quam privatio hujus, quod est intelligere. Et tamen in veritate habitus hujus, quod est sentire, non est melior quam habitus hujus, quod est intelligere: patet autem quia ad privationem sensus sequitur privatio intellectus, eo quod nihil intelligitur, nisi quod prius fuit in sensu: et etiam privatio materiae primae est pejor quam ipsius compositi, tamen ipsius non est melior habitus. Respondetur quod intelligitur, ubi unum non includit aliud: jam privatio sensus in homine includit etiam privationem intellectus in homine. Privatio materiae primae includit privationem compositi.

Ignis non est visibilis, auctor sphaerae, intelligitur secundum Marsilium sic. Ignis in prima sphaera non est [Col. 1006C] visibilis, quia ut sic est maximae perspicuitatis et subtilitatis, ut patet, quia astra coeli per ipsum videntur. Sed ignis est visibilis solum, prout est permixtus cum materia terrae, sicut est ignis circa nos.

Idem non est scitum et opinatum (II Poster.). Hoc est verum eodem modo, cum hoc tamen stat quod aliquid sit uno modo scitum, alio modo opinatum, scilicet ratione diversorum mediorum. Quatenus enim per demonstrationem aliquid cognoscimus, scimus quatenus idipsum per rationem aliquam probabilem opinamur.

Intellectus, et intellectum, et intellectio, sunt idem in abstractis a materia (III de Anima, tex. com. 19). Simpliciter vera est tantum de Deo: aliquo modo tamen etiam de intelligentiis quae in intelligendo nullo modo dependent a corpore, nec ut ab instrumento, nec ut a subjecto. Unde veritatem non habet de intellectu nostro possibili, qui intelligendo dependet a phantasmatibus, siquidem oportet intelligentem phantasmata [Col. 1006D] speculari, ut dicitur in III de Anima, tex. com. 39.

Idem non agit in corruptionem sui ipsius (II Phys.). In oppositum videtur esse semen, quia forma seminis facit esse corporis animatum: et quam cito est corpus animatum, tam cito desinit esse forma seminis, ergo semen agit ad sui ipsius corruptionem. Respondetur quod auctoritas intelligitur in sua primaria actione et per se, cum hoc nihil prohibet, quod idem per accidens agere potest in sui corruptionem: patet, quia organisatio corporis illa fit a forma seminis, una cum influentia corporis coelestis: et tamen quando illa fit, tunc desinit esse forma seminis, et sic semen agit de per accidens ad sui corruptionem.

Idem est agens, disponens materiam, et inducens formam (Averr. VII Metaph., in com. 31). Respondetur quod propositio veritatem habet in transmutatione substantiali a natura facta, intelligitur respectu immediate disponentis materiam, stat autem disponere materiam alterando materiam, et tamen natura introducit [Col. 1007A] formam substantialem; licet enim multae sunt differentiae inter naturam et artem, quas pro nunc nolo persequi, tamen una est ista ex illis, quia ars non potest producere immediate formam substantialem, quia omnes formae introductae ab arte sunt accidentia, ut patet ex Physic. com. 13.

In nobis non est odoratus (Commentator, II de Anima). Videtur igitur quod nos deficimus in vero sensu. Respondetur olfactum hominis esse imperfectiorem aliorum animalium olfactu in percipiendis odoribus, quantum ad distantiam, et quantum ad remissionem. Alia enim animalia remissos odores percipiunt, et in magna distantia, ut canes et vultures, et alia hujusmodi. Homo autem non percipit nisi prope et intensos, vincit tamen homo in percipiendis differentiis pluribus odorum.

Indivisibile non potest esse aequale (I Phys.). Et videtur quod intellectus non potest esse formatus scientiis et virtutibus, et alteri intellectui aequalis vel inaequalis, quoniam est indivisibilis. Respondetur, [Col. 1007B] verum est quod indivisibile non potest esse aequale qualitate corporali, sicut est caliditas et frigiditas, sed potest esse aequale qualitate spirituali, et hoc non est inconveniens.

Indivisibile ad quodcunque se divertit, totaliter se divertit (III de Anima). Illa auctoritas dupliciter intelligitur: Uno modo sic, quod indivisibile non est secundum unam partem in uno, et secundum aliam in alio: et sic simpliciter est vera, quia indivisibile non habet partes. Alio modo sic, indivisibile quocunque se divertit, id est, secundum quamlibet partem se divertit, et sic tunc auctoritas est falsa, eo quod praesupponit indivisibile habere partes, quod non est verum. Uberior responsio potest sumi ex declaratione axiomatis sequentis.

Indivisibile seu simplex cum attingitur, totum attingitur aut nihil, pro eo quod non habet partem et partem (IX Metaph., text. 22). Dicitur sensum esse quod non attingatur secundum partem et partem (in simplicibus [Col. 1007C] enim seu indivisibilibus non est dicere totum, nisi per privationem compositionis et partium), sed ex hoc non sequitur quod si attingatur, attingatur omni modo. Unde etiamsi Deus ab homine cognoscatur in hac vita, vel etiam clare videatur in altera (totus quidem cognoscitur, et totus videtur), sed non totaliter seu omni modo, sic enim a se solo cognoscitur. Nam et simplex est Deus, et simul etiam incomprehensibilis. Et tametsi non est aliquid, tamen est aliquod unum, quod aequivalet infinitis. Unde idem latet, et patet quidem ad intuendum, sed latet ad comprehendendum, hoc est, non sicut in aliqua re composita una pars latet, altera apparet, sed quia illud unum simpliciter infinita existens perfectio, infinitis modis potest cognosci.

Intellectus divinus speculatur omnia (Per Boetium, de Consol.). Et per consequens videtur quod intellectus divinus speculetur phantasmata, consequens est falsum, et contra Philosophum, XII Metaph., ubi dicitur: [Col. 1007D] Intellectus divinus est pure activus. Illa auctoritas intelligitur dupliciter: uno modo objective, alio modo instrumentaliter. Respondetur ergo quod intellectus divinus intelligit phantasmata objective, et non instrumentaliter, et hoc vult Boetius.

Ignis est principium augmentationis (II de Anima). Intelligitur sic: ignis, id est calor naturalis, est principium, scilicet instrumentale augmentationis.

Idem non est agens et patiens (IX Metaph.). Intelligitur respectu ejusdem.

Intellectus est denudatus ab omni eo quod intelligit (III de Anima). Si sic, videtur quod non potest intelligere seipsum. Respondetur quod intelligitur, dum intelligit directe per species proprias et distinctas, et nondum intelligit per species reflexas reflexe et alienas, et illo modo intelligit seipsum.

Idem corruptum in numero non reverti potest (II de Generatione, text. 70, et II de Anima). Quaerit Aristoteles ibidem, an regressus fiat secundum idem numero [Col. 1008A] ita ut corruptum et mutatum idem numero redeat. Sensus quaestionis notus est: quaeritur enim an aqua, ignis, leo, color vel aliquid horum, semel corrupta, possint ab aliquo naturali agente iterum produci eadem numero prorsus; solvit ipse dicens quod in substantiis perpetuis idem numero redit, ut sol idem numero redit ad Arietem, et hoc, quia non mutatur in substantiam, sed localiter movetur, et qualis est mutatio, sic est reditus mobilis: quia enim non mutatur substantia, redit eadem. At in corruptibilibus substantiis, quae sic sunt ut possint non esse, impossibile est post corruptionem eadem numero redire, sed specie solum, etc. At secundum rei veritatem corruptum, idem numero reparari non potest, intellige de potentia physica seu naturali, non autem de potentia supernaturali. Deus enim omnia permanentia corrupta reducere potest. Et sic resurrectionem mortuorum, tametsi non demonstrat natura, demonstrat tamen Scriptura: tametsi non praestat potentia naturalis, tamen omnipotentia divina.

[Col. 1008B] Intellectus et intelligibile debent esse proportionata (Ibid.). Verum est secundum assimilationem, vel secundum rationem intelligibilis, non autem secundum rationem quantitatis.

Intelligentiae non sciuntur, nisi per motum (Averr., VIII et XII Metaph.). Intelligitur de scientia physica. Intelligentias enim demonstrat physicus per motum, dicens: Omne quod movetur ab alio movetur. Mobile igitur aeternum habet movens aeternum, movens autem aeternum non potest esse in corpore, quia illa non potest semper movere; ergo virtus sine corpore immaterialis abstracta, et per se subsistens, et completa sine corpore. Sic Aristoteles et Averroes statuentes (licet falso) mundum et motum ab aeterno probant intelligentias per motum.

Intellectus humanus habet materiam (XII Metaph.). Intelligitur secundum S. Thomam et Buridanum sic, id est habet in se quamdam virtutem receptivam specierum materialium. Vel sic dicitur quod per [Col. 1008C] materiam intelligit aliquam operationem, per quam intellectus humanus differt ab intellectu divino, et sic dicit Albertus, quod omnes res infra Deum habent materiam, vel aliquid proportionabile materiae.

Intellectus est separatus a corpore (III de Anima). Intelligitur, id est, non est alligatus alicui organo corporeo. Intellectum enim esse separabilem significat non esse organicum: nec in operatione sua a corpore pendere, ut conjuncto, causa, vel principio.

Infinito nihil est majus (III Phys.). Intelligitur de infinito quoad extensionem, quia illo modo nihil potest esse majus quoad quantitatem.

Idem non est causa oppositorum (II Phys.). Intelligitur idem agens particulare, non est aeque primo causa oppositorum, specifice distinctorum propter agens universale, ut est Deus vel sol. Dicitur aeque primo, quia idem bene potest esse causa unius per [Col. 1008D] prius, et alterius per posterius, unius per se, alterius per accidens, etc. Dicitur specifice distinctorum, quia pater habens filium est causa oppositorum, videlicet patris et filii: sunt enim ista opposita relative.

Ignis in sua sphaera corrumpitur, ut inquit Aegidius. Et licet sibi non potest implicari contrarium formaliter, eo quod aliqua non ascendit, sed tamen potest sibi applicari virtualiter, quia ignis potest considerari aliquo modo per constellationem frigidam: et si sic, tunc descendit, quia grave movetur deorsum, et sic per talem motum corrumpitur ignis. Unde ignis non est corruptibilis naturaliter loquendo, secundum se totum, sed solum secundum partes, tamen per potentiam divinam potest corrumpi.

Intellectus sequitur rem intelligendo (III de Anima). Intelligitur de intelligendo aliquo simplici conceptu et non discursivo.

Ignovato motu necesse est naturam ignorari (III Phys. tex. 1). Si sic, quomodo ignorato motu dicit naturam [Col. 1009A] ignorari, cum dicat II, Phys., tex. 6, naturam esse per se notam. Respondetur quod natura duplicem habet cognitionem, et an sit, et quid sit. Ipsam esse per se, notum est: quid autem sit, non est per se notum, sed ignorari potest, et de hac cognitione definitiva dicit quod qui ignorat quid sit motus, ignorabit etiam quod natura sit. Per motum enim natura definitur.

In infortuniis virtus relucet (I Ethic., cap. 2).

In obscuris oportet uti apertis testimoniis (II Ethic., cap. 2).

In re frequenti cognoscitur habitus (III Ethic., cap. 14).

Impossibile est prudentem non esse bonum (Ibid.).

In civitate sunt tres species: scilicet divites, pauperes, mediocres, inter quos optimi sunt mediocres, quia semper medium est optimum (III Polit.).

In magnis negotiis oportet unum ordinari ad unum opus, quia melior est cura, quae incensa est circa unum, [Col. 1009B] quam circa plus (IV Polit.).

In dicendo utimur exemplis, ut facilius intelligatur illud quod dicitur (Libro I de Poet.).

In infirmo est continua tristitia, et moeror inconsolabilis (Ibid.).

In quolibet genere est aliquod bonum, licet in eo inveniantur aliqua non bona (Comment. I de Arte poet.).

Illud est superfluum in definitione, quo ablato, illud quod remanet manifestat diffinitum (Lib. VI Top., cap. 3).

Impossibile est speculari universale, nisi per inductionem (I Poster., tex. 33).

Illa demonstratio est dignior quae utitur dignioribus principiis (Ibid., tex. 43).

Indivisibile non potest moveri, nisi per accidens (VI Physic., tex. 36).

In quiescendo et sedendo anima fit prudens (VI Physic., text. 20).

Instans est principium futuri, et finis praeteriti (VIII [Col. 1009C] Physic., text. 11).

Illud est melius quod optimo propinquius est (II Coeli, text. 66).

In divinis actio eorum prima intentione est propter suum esse: secundario vero propter aliud (II Coeli Commentario 17).

In montibus non fit pruina (libro I Meteor., cap. 4).

Ire de praecedentibus ad posteriora, est magis famosum (II de Anima, Comment. 11).

Is plurimum habet qui minimum cupit (Seneca de Moribus).

In omnibus tam maximis quam minimis debet implorari auxilium Dei (Plato in Timaeo).

Ira vitanda est non moderationis, sed sanitatis causa (Seneca, libro II, epist. 18).

Incertum est quo loco mors te exspectat: tu vero eam in omni loco exspecta (Idem, libro III, epist. 26).

Id sapit unusquisque quod didicit (Idem de Moribus).

[Col. 1009D] Impossibile est somnium secundum totum esse falsum (Aristoteles de Som.).

Inter animalia solus homo est ambidexter (libro II de Animalibus).

Individuum non generatur essentialiter, nisi ab individuo ejusdem speciei (I Metaph., com. 32).

Illud quod est causa, ut alia sint vera, est verissimum (II Metaph., text. 4).

Impossibile est omnium esse demonstrationem (III Metaph., tex. 4).

In aeternis non est corruptio, nec malum, nec peccatum (IX Metaph., tex. 19).

In sempiternis nulla est potentia (text. XVII, ibid.).

Indivisibile omne quod non habet materiam (XII Metaph., text. 5).

Impossibile est quod duo motus contrarii sint super eumdem polum (XII Metaph., tex. com. 47).

Ignorare vitia est melius quam scire ea (XII Metaph., com. 51

[Col. 1010A] Infirmans ponit sanitatem esse felicitatem; pauper vero factus, divitias (I Ethic., cap. 4 Com.).

In modo, est utrumque extremum in actu, sed non in ultima perfectione (Com. I, Phys., com. 56).

Ira est appetitus cum tristitia propter apparentiam sui ipsius, vel suorum (II Rhetoric.).

Ira est factiva inimicitiae et odii (Ibid.).

Infirmi coeuntes et bellantes, et amantes, scientes, et universaliter aliquid desiderantes, et non assequentes, illi de facili irascuntur (II Rhetoric.).

Inferiora a superioribus reguntur (In libro de Regimine principum).

Ille est beatissimus et securus possessor sui, qui sine sollicitudine exspectat (Ibid.).

Ille non tollit munus gratis, qui, cum rogasset, accepit, quia optimum est praevenire desiderium rogantis (Seneca, de Beneficiis).

Ingratus est ille, qui se beneficium accepisse negat, quod accepit (Ibid.).

In dando beneficia eligendus est vir simplex et integer, [Col. 1010B] memor, gratus et abstinens (Seneca, de Beneficiis).

In omni tractatu fieri decet ut inter initia consideretur quid sit de quo agatur (Plato, in Timaeo).

Inter animalia longissimae vitae est homo et elephas (in libro de Longitudine et brevitate vitae).

In bonis exterioribus non est felicitas, quia ipse felix nullo bono exteriori indiget (VII Politicorum).

Inter omnia animalia solus homo habet rationem (VII Politic.).

In minimis etiam rebus auxilium divinum debet implorari, invocandus est enim pater omnium rerum, quo praetermisso, nullum rite fundatur exordium (Boet. III de Consolatione).

Intellectus est lumen, quod Deus infundit animae (Aristoteles, libro III Rhetor.).

Impossibile est non corpus in corpore moveri (Auct. VI princip., cap. de actione).

In loco est, quidquid a loco circumscribitur (Idem, [Col. 1010C] cap. de Ubi).

Illud ponit aliquis, quod a viro probato dictum est (Aristot., libro I, cap. 2).

Invidus est, qui tristatur de prosperitate bonorum (Cap. 5, libro II, Topicorum).

Incertum est, si occiderit sol, an adhuc sit super terram, eo quod tunc sensum amittimus (Libro V Topic., cap. 9).

In plantis est una anima in actu, plures vero in potentia, et ideo etiam pars earum abscissa, vivit.

Interempto genere interimuntur species (Boeth., lib. Division.).

In naturalibus concupiscentiis pauci peccant (III Ethicorum, cap. 13).

Ira promovet actionem fortis (III Ethicorum, cap. 10 Com.).

Irasci in quibus non oportet, et non irasci in quibus oportet, insipientis est (IV Ethicorum, cap. 14).

In infortuniis refugium est ad amicos (VIII Ethic., [Col. 1010D] cap. 1).

In actibus humanis minus creditur sermonibus, quam operationibus (X Ethic., cap. 11).

In pravis ac male dispositis corpus dominatur animae (I Polit.).

Impossibile est non diligentis Domini servos diligentes esse (Libro I Oecon.).



J

Jactator maxime est vituperandus (IV Ethic.).

Justitia est praeclarissima virtutum (V Eth.). Intelligitur de justitia perfecta, non autem imperfecta, quia justitia perfecta includit in se omnes virtutes.

Justus secreta non prodit (Seneca de Just.).

Juvenis non potest esse sapiens, quia prudentia requirit experientiam, quae indiget tempore (VI Ethic.).

Juvenes custodiendi sunt, ut non dicant aut audiant aliquid turpe, quia ex dicere aut audire aliquid turpe saepe facere contingit (VII Polit.).

[Col. 1011A] Justum est auxiliari pauperi (I Rhetor.).

Justum est facere gratiam ei qui gratiam facit (Lib. II Rhetor. Aristot.).

Justum est auxiliari amicis (Ibid.).

Jactator vituperabilior est mendace (IV Ethic., c. 14).



L

Locus totius et locus partis idem est (I Coeli, text. com. 19, 77, et in II Coeli, text. 35). Limitat Commentator istam propositionem (in 3 Phys., in commen. 52) de loco secundum speciem, non de loco secundum numerum, quia major est locus totius, quam locus partis.

Lumen non est corpus (II de Anima). Intelligitur, lumen non est corpus substantiale, sed bene est corpus quantificatum concretive, vel lumen non est corpus resolutum a corpore lucido, vel sic, lumen non est corpus extensum, seu extensive, sive extensione propria.

Locus communis est, qui continet omnia (IV Phys.). [Col. 1011B] Intelligitur sic, qui continet omnia alia a se praeter coelum, quod continet omnia, non tamen seipsum.

Locus est non de in loco (Ibid.). Id est, non de ratione loci, quod fit in loco. Sive locus non est per se in loco, sed per accidens, locus enim ut locus continet, per accidens autem est, quod forte quoque ipse ab altero contineatur.

Locus est aequalis locato (Ibid.). Verum est de loco proprio, non autem de loco communi.

Littera et syllaba carent sensu (Priscianus, I Minoris). Intelligitur, carent sensu, id est, significatione ultimata, non tamen sic, quod non essent sensu exteriori perceptibiles.

Lex prohibet ne quis seipsum occidat (V Ethicorum, Comment. cap. 15). Intellige non tantum humana, sed et naturalis et divina.

Loca nuturalia sunt tantum duo, superius, scilicet, et inferius (III Phys., com. 55).

Locus optimus in bello est medius. Quia fortes tenent [Col. 1011C] locum medium inter audaces et timidos (Arist. II de Arte Poet.).

Laudare praesentem adulatoris est (Idem, libro II).

Liber Physicorum est radix et principium totius philosophiae naturalis (Comment., libro I Phys., in prologo).

Lis et dies non habent esse secundum quod substantia aliqua perfecta, sed secundum quod generantur et corrumpuntur (III Phys., text. 59).

Locus medius est locus principantis. In libro de Senectute et juventute.

Lupus gulosus comedit sine masticatione, et tantum uno tempore, quod sufficit sibi ad tres dies (In libro V de Historiis Animalium).

Linguam habet animal, ut communicet aliquid alteri (III de Anima).

Laus et gratiarum actio debentur danti, et non accipienti (IV Ethicorum).

Locus aeterni est aeternus (II Caeli, comment. 2).

[Col. 1011D] Lingua convenit in duo opera naturae, scilicet gustum, et loquelam, et quamcunque vociferationem (Lib. II, text. 88).

Lac etiam potest fieri in manibus (Aristoteles, de animal., libro I).

Lingua est propter sapores percipiendos, et litteras exprimendas (Libro XI de animal.).

Licet omnes scientiae nobiles sint, tamen divina est nobilior, quia ejus subjectum est nobilius (VI Metaph., com. 2).

Lucrum est auxilium indigentiae (VIII Ethicorum, cap 10).

Leges inhonestae, licet maxime sint in usu, aboleri licet (II Polit.).

Ludus fit propter requiem (VIII Politicorum).

Lectio certo prodest, varia vero delectat (Seneca, lib. Epist., 45).

Libentius audias, quam loquaris (Idem, de Moribus).



M
[Col. 1012A]

Materia non est ens (I Physic.). Intelligitur quod materia prima non sit ens in actu formali, cum hoc tamen bene stat, quod sit ens in actu entitativo, ut loquuntur.

Materia semper conatur ad maleficium suae formae (I Phys.). Hoc intelligendum est de materia ista rerum corruptibilium et generabilium propter potentiam contradictionis. Ex se enim nullam habet formam propriam, habet autem potentiam ad omnes.

Motus et tempus sunt infinita (VI Top.). Intelligitur capiendo ly infinitum sincategorematice, sic quod ly motus et tempus stant confuse. Etiam alio modo conceditur secundum successionem et potentiam, sic quod metus secundum successionem est infinitus.

Motis nobis moventur omnia, quae in nobis sunt (VI Phys. et II Top.). Intelligitur per se, vel per accidens.

[Col. 1012B] Materia nec est quid, nec quale, nec quantum (VII Metap.). Intelligitur materia prima secundum se, nec est quid, id est, hoc aliquid, scilicet, aliqua substantia certae speciei; nec est quale, id est habens aliquam qualitatem propriam: non est qualis secundum aliquam qualitatem per se et proprie, nec est quantum, id est, non habens ex se quantitatem aliquam determinatam.

Materia prima est medium inter esse et non esse (I Physicorum). Sed hoc videtur falsum, quia si sic, sequeretur quod inter duo contradictoria esset dare medium. Respondetur quod sic intelligitur, quod materia prima est medium inter non esse simpliciter, et inter esse in actu formali. Modo non esse simpliciter, et esse in actu formali, non sunt contradictoria. Sensus est: Materia est quidem substantia, sed imperfecta, et ita quidem medium quoddam inter ens simpliciter, et non ens simpliciter, neque enim est omnibus modis; hoc est, perfecte, et ceu [Col. 1012C] specificatum ens, neque est nullo modo ens, sed est ens subsistens in rerum natura. In potentia tamen ad omnes actus formales et ad omnes species naturales.

Motus misti est ab elemento simplici dominante in eo (I Coeli, com. text. 7, et II meteor.). Vera est propositio, de misto perfecto, cujus mistio est completa, in qua videlicet missibilia sunt reducta ad unam formam superadditam mistioni. Fallit autem in misto cujus mistio est per solum partium juxta positionem. Nam talis motus non est simplex, sed est inflexus, seu compositus, ut est motus turbinum (Averroes, IV Coeli, com. 7).

Mathematicus solum de causa formali considerat (Aver., I Phys., in com. 1). Respondetur mathematicum considerare formam tantum, quia non considerat materiam sensibilem, neque agens, neque finem concernentem motum, sed solum considerat formam universalem declarantem quidditatem, partes [Col. 1012D] enim definitionis dicuntur formae, ut patet in II Phys., text. 28.

Movens et motum debent esse simul (VII Phys., text., com. 10). Veritatem habet propositio de movente in genere causae efficientis, fallit autem de movente in genere causae finalis, praecipue in generabilibus et corruptibilibus, in quibus aliud est movens ut efficiens, ut dicit Averr. in primo cap. lib. de substantia orbis, glossa est ejusdem Aristotelis in VII Phys., text. com. 9.

Materia prima generatur per accidens (Commentator, I Phys.). Intelligitur per accidens, id est, secundum quid, id est, ratione formae, quae ex ea per generationem educitur, cum qua novum constituit compositum.

Materia prima in rei veritate generatur (I Phys.). Respondetur quod verum est subjective, sic quod incipit esse subjectum formae, non autem terminative generatur. Intelligitur eo sensu quo axioma [Col. 1013A] proxime praecedens, nempe incipit subjectum esse formae.

Malum entis destruit seipsum, et videtur velle quod malitia nominaliter sit aliquid, quod est tamen contra eumdem Philosophum (II de Anima). Illa dupliciter intelligitur: Uno modo conditionaliter ut sit, si malum entis esset, tunc destrueret seipsum, id est, malum entis significat destructionem sui ipsius. Alio modo intelligitur quod malum destruit seipsum per accidens, malum enim cum sit privatio, non reperitur nisi in bono; dum ergo conatur ad destructionem boni, per accidens ad sui ipsius destructionem conatur, quia privatio non potest existere sine subjecto.

Magis est eligendum indigenti ditari, quam philosophari (III Topic.). Non quod sit melius, sed quod sit magis necessarium indigenti.

Materia prima primo recipit formam universalem, deinde minus universalem (Commentator, XII Metaph.). [Col. 1013B] Hoc est, prius natura formam elementi, deinde formam misti, denique animam. Ordinem enim habent inter se istae formae, suntque aliae aliis magis vel minus communes.

Movens debet esse simul cum motu (VII Phys.). Non semper immediatione suppositi, sed semper immediatione virtutis.

Materia remanet in re facta, privatio vero non (I Phys.). Intelligitur quod materia remanet in re facta sub ratione et denominatione materiae, sed privatio non manet sub illa ratione vel denominatione, est enim formaliter negatio formae, materialiter aptitudo ad formam. Quando ergo non adest forma, sane sub ratione privationis non remanet amplius privatio.

Motus in quantitate dicitur augmentatio vel diminutio (V Phys.). Intelligitur quod motus ad quantitatem proprie. Unde rarefactio et condensatio differunt non parum ab augmentatione et diminutione.

Materia prima non est (I Phys.). Intelligitur, ut supra: [Col. 1013C] materia prima non est in actu formali, quia materia prima non est forma, cum hoc tamen stat, quod materia prima sit in actu essentiae et potentiae.

Magis et minus non diversificant speciem (II Top.). Intelligitur de specie essentiali sic, quod magis et minus non diversificant speciem essentialem, sed bene accidentalem.

Medium componitur ex extremis (V Phys., text. 6). Intelligitur de compositione similitudinaria, id est, quod medium in aliquo gerit similitudinem unius extremi et in alio alterius extremi. Quanquam aliquando etiam realiter componitur ex extremis, ut fuscum ex albo et nigro, tepidum ex calido et frigido.

Minimo non potest dari minus (I Phys.). Intelligitur in sensu diviso, non in sensu composito. Tali enim minimo possibile est dari minus.

Materia prima non est in potentia ad formam (Per [Col. 1013D] Commentatorem et Philosophum, V Metaph.). Intelligitur de potentia activa et instrumentali, et non de potentia passiva et essentiali.

Magnitudo et multitudo non sunt accidentia quantitatis (V Metaphys.). Intelligitur capiendo ea respective, tunc non sunt species quantitatis; sed capiendo ea absolute, tunc sunt species quantitatis.

Mundus est aeternus (VIII Phys., et XII Metaph.). Intelligitur secundum Arist. quidem et alios, quibus creatio rerum ex nihilo fuit ignota; non autem secundum veritatem, quae docet mundum ex nihilo factum a Deo in tempore.

Minus bonum conjunctum alteri, facit ipsum magis bonum (I Ethic.). Et sic sequeretur quod corpus animatum esset nobilius ipsa anima. Intelligitur, dummodo unum bonum non includat aliud. Unde etiam nullum bonum Deo additum facit ipsum majus bonum, quia est infinitus praehabens omne bonum.

Manifestum est quod Deus non habet genus nec qualitatem, [Col. 1014A] nec quantitatem (Per Avicennam). Proprie loquendo de his scilicet, ut habent rationem praedicamenti. Est enim Deus perfectissimus simul et simplicissimus. Improprie autem vel similitudine quadam, etiam illa quandoque dicuntur de Deo.

Materia prima appetit formam, sicut femina virum, turpe bonum, seu pulchrum (I Phys., text. 81). Intelligitur de appetitu naturali, et non animali. Vel sic: Materia prima appetit formam, id est, appetit perfici a forma. At ne quis existimaret materiam simpliciter esse turpem, addit id esse per accidens, puta ratione privationis. Et ita turpe, quia turpe non est appetens pulchri, seu boni, nec est per se in materia turpitudo deformitasque, sed per accidens, quatenus privationis est consors. Eam vero appetitionem esse in materia, sic dicit Themistius, providentiam fuisse, quae et turpi desiderium honestatis, et egenti opulentiae quantum sit satis, injecerit.

Motus natus est ignire ligna, lapides et ferrum (II Coeli et Mundi, tex. com. 42, et in I Meteor.). [Col. 1014B] Adverte quod duae conditiones requirantur circa hoc, ut motus calefaciat praecipue. Prima quod sit velox, ita quod corpus calefactibile distrahatur plus quam secundum propriam naturam est distrahibile (nam rarefactio est dispositio ad calorem), et sic motus rarefaciendo corpus motum calefacit. Secunda est, ut motus sit in magno mobili, et propinquo.

Materia negatione cognoscitur (X Metaph., tex. com. 24). Nota quod materia duplex sit, prima et secunda materia. Prima est natura, sed materia secunda est naturarum, sive habens naturam. Prima enim materia est substantia simplex, sed secunda est substantia composita ex materia et forma, sive sit ut materia alterationis tantum, sive ut materia alterationis et compositionis simul. Propositio igitur veritatem habet de prima materia principaliter. Nimirum enim cognoscitur negatione quatenus est ens, seu substantia, quae nec est forma, nec habens formam, quantum est de se. Est autem in potentia ad [Col. 1014C] omnem formam.

Motus est tempus (IV Phys.). Respondetur quod Philosophus vult, quod illa non est praedicatio essentialis, sed accidentalis, quia motus ut numeratus et acceptus in mensuram durationis rerum istarum, et operationum naturalium est tempus. Itaque accidit motui, quod ipse sit tempus.

Motus qui est ab extrinseco motore, est violentus (VII Phys., text. com. 10). Respondetur, quod motus ab extrinseco motore non semper movente, vel motus ab extrinseco motore in mobili non habente inclinationem ad talem motum, dicitur esse violentus, et sic debet intelligi propositio haec in via Peripateticorum.

Medium promovet ipsum motum (III Coeli in oppositum est Philosophus; IV Phys.). Ubi dicit, quod medium est resistentia successiva, et per consequens est impedimentum motus). Respondetur quod auctoritas 3. Coeli intelligitur, scil. quando medium est [Col. 1014D] subtile, et sic per accidens promovet motum, scilicet ratione veritatis et utilitatis, sed de per se medium semper resistit motui, eo quod inesse appetit esse indivisum.

Mensura debet esse quid minimum (XII Metaph.). Respondetur quod intelligitur, quo ad sufficientiam notificationis, id est, quod non debet deficere ad minimum in notificatione mensurati.

Motus circularis coeli est primus motuum (VIII Phys.). Intelligitur, est primus motuum, id est, diuturnior motuum. Vel sic est primus motuum, id est, perfectior motuum.

Metaphysica est de omnibus entibus mundi (I Phys.). In genere sive secundum rationes communes, non autem secundum propriam cujusque quidditatem; homo enim secundum quidditatem suam non ad metaphysicum, sed ad physicum pertinet.

Metaphysica est scientia nobilissima et difficillima (I Metaph.). Intelligitur non inclusive sic, quod solius [Col. 1015A] metaphysici sit considerare difficillima, sed etiam alterius artificis: sed vult, quod principaliter solius metaphysici sit considerare difficillima. Nobilissima autem utique est ratione subjecti sui principalis, quia non solum tractat de transcendentibus illis Ente, Uno, Bono, Vero, verum etiam de Deo et intelligentiis tanquam objecto principali.

Modica transgressio in principio a veritate descendentibus, in fine fit longe decies millies major (I de Coelo text. 33). Exemplum est de iter agente, qui errat in principio itineris, et ideo quanto magis pergit, tanto magis in errore perseverat. Sic parvus error in principiis, fit maximus in fine, et ideo jubebat Plato, quod prolixus sermo haberetur de principiis, ut inquit commentator. 8, de Anima com. 4.

Medium est nobilius extremis (V Phys.). Nota quod duplex sit medium. Unum est secundum magnitudinem, aliud autem medium, quod eligitur a natura. Propositio vera est de medio secundum naturam, non autem de medio secundum magnitudinem, sive [Col. 1015B] secundum situm, gloss. est Aristoteles et Averroes in 2, de Coelo, tex. com. 74. Alio modo respondetur, quod alia est aequivocatio ex parte medii. Nam quaedam dicuntur media per compositionem ex extremis, sicut coloris medii inter album et nigrum; et quaedam dicuntur media per comparationem tantum, sicut aer et aqua, sunt media inter ignem et terram: distinctio haec etiam est Averr. 4, Coeli, com. 26. In neutris universaliter vera est propositio assumpta. Vide Zimar. fol. 72. Vera est autem propositio in moralibus, quia virtus, quae est in medio duorum extremorum, quae sunt vitia, est nobilior extremis.

Melius est mori quam facere contra bonum virtutis (III Ethicorum).

Medicinae fiunt per contraria (II Ethicorum, cap. V).

Malum facere est facile, bonum autem difficile (Ibid.).

Medium in omnibus rebus est laudabile (II Ethicorum).

[Col. 1015C] Minus malum est eligibilius magis malo (V Ethicorum).

Maximum bonorum exterior est honor (IV Ethicorum).

Matres plus amant filios quam patres, quia certiores sunt de iis, et plures labores habent circa eos (VIII Ethic., cap. 7).

Majoribus datur honor, minoribus autem lucrum; quia honor est tributio virtutis et beneficii, lucrum autem est auxilium indigentiae (VIII Ethicorum).

Magistris, diis et parentibus non potest reddi aequivalens (IX Ethicorum).

Magis tenemur amicis largiri bona quam extraneis (Ibid.).

Multo gravius aliquis fert, si honore privatur, quam si bona sua auferantur (II Oecon.).

Masculinum genus naturaliter dignius est feminino (I Polit.).

Melius est judicare secundum leges et litteras, quam [Col. 1015D] secundum propriam scientiam, vel sententiam (II Polit.).

Multi servi quandoque deterius serviunt paucioribus (Ibid.).

Monstro similis est avaritia (Seneca, in libro de Moribus).

Mihi crede, avarus non potest esse dives nec felix (Ibid.).

Multo magis prodest, si pauca praecepta sapientiae teneas, et illa prompta et in usu tibi sint, quam si multa discas, et illa non habens in animo (Seneca, de Beneficiis).

Mancipiorum raro est clementia (Boetius, in de Disciplina Schol.).

Miserum est eum esse magistrum, qui nunquam novit se esse discipulum (Ibid.).

Masculi, si non coeunt, sunt longioris vitae femellis; quia masculus est callidior femina (In de Causa longitudinis et brevitatis vitae).

[Col. 1016A] Mulier majoris est pietatis et compassionis quam vir; sed est majoris invidiae, contentionis et litis, et malitiosior est viro, et de facili decipitur (IX libr. de Historiis animalium).

Menstruunt in mulieribus cessat in quadragesimo anno, et in aliquibus manet usque ad quinquagesimum annum, et ideo vetulae antiquae sunt barbatae (IX lib. de Historiis animalium).

Multo gravius est male dedisse beneficium quam non dedisse (Seneca, de Beneficiis).

Magna est dignitas sapientiae, quae Socratem summo Deo coaequat (Apuleius, de Deo Socratis).

Manifesta negare irreverentia est (II libro Rhetor.).

Movens et motum sunt simul (VII Physicorum, text. 9). Saltem virtute.

Materia est causa, quare entia possunt esse et non esse (II de Generat., tex. 51).

Melius est esse quam non esse (Ibid., text. 59).

Medicus est artifex mechanicus (de Anima comment. 17).

[Col. 1016B] Melancholici maxime vera somniant (de Divinit.).

Mors nihil aliud est, nisi frigiditas et siccitas (De longitudine et brevitate vitae).

Mors nihil aliud est, quam recessus animae a corpore (Idem, de morte).

Multo melius est habere animam habentem scientias quam habitum corporis videre bene indutum (Aristoteles, in Epistola ad Alexandrum).

Mulier melioris pietatis est, quam vir, sed majoris invidiae, et malitiosior est viro, et facile decipi potest (Libro IX de animal. Aristot.).

Magis dicimus illum scire rem, qui scit eam affirmative, quam qui scit eamdem negative (III Metaph., text. 3).

Mors metaphorice dicitur finis (V Metaphys., text. 21).

Major virtus est bona operari, quam turpia non operari (IV Ethicorum, cap. 1).

Multitudo temporis facit experientiam (VI Ethicorum, [Col. 1016C] cap. 7).

Major est delectatio in quiete quam in motu (VII Ethicorum, cap. 14).

Malitiosus non est bonus neque in actu, neque potentia (VIII Ethicorum, cap. 8).

Malus rex tyrannus dicitur (VIII Ethicorum, cap. 7).

Matres plus diligunt filios, quam patres (VIII Ethicorum, cap. 7).

Melius est civitatem regi a viro optimo quam lege optima (III Polit.).

Media possessio bonorum exteriorum est optima, quia facillimum est rationi obedire (IV Polit.).

Minores, ut fiant aequales, seditionem faciunt; aequales vero, ut fiant majores (V Polit.).

Melodia, iratos, et aliis passionibus occupatos saepe alleviat, ipsos laetos faciens (VIII Polit.).

Musica est potens laetificare homines (Ibid.).

Multis servit, qui corpori servit (Seneca, libro II, epist. 14).

[Col. 1016D] Magnanimi est contemnere magna (Idem, libro V, epist. 39).

Magnarum virium est, negligere laedentem (Idem de moribus).

Morieris. Ista est hominis natura, et non poena.

Morieris. Hac conditione intravi, ut exirem.

Morieris. Vita nostra peregrinatio est: Cum diu ambulaveris, domum redeundum est.

Morieris. Stultum est timere, quod vitare non possit.

Male de te loquuntur homines. Bene loqui nesciunt, faciunt enim, non quod mereor, sed quod solent.

Male de te loquitur malus. Moveret, si hoc judicio faceret, et non morbo; non de me loquitur, sed de se (Omnia haec Seneca, de remediis fortuitorum).



N

Nihil agit ultra gradum suae perfectionis, sive quod idem est: Nihil agit ultra suam speciem (VII Metaphys., [Col. 1017A] tex. com. ult.). Falsa est propositio, si absolute intelligatur: limitatur autem hoc modo, quod vera est de agentibus in virtute propria. Unde virtus informativa existens in semine, licet non sit animata in actu producit inde animatum, quia est instrumentum remoratum ab animato, videlicet a Coelo. Fallit etiam in accidentibus eadem ratione, quia idem est agens, disponens materiam, et inducens formam, sed non virtute propria, quia agit sicut instrumentum. Fallit in agente remoto: Fallit in agente per accidens et a casu (Vide pro his VII Metaphys., com. 31).

Neque animal dicis esse hominem (Per Porph.). Illa auctoritas intelligitur, quod illa praedicatio, Animal est homo, non est directa, eo quod inferius praedicatur de suo superiori.

Nomina et verba transposita idem significant (II ). Illa auctoritas habet duplicem sensum. Unus est, quod solum propter transpositionem terminorum scilicet nominum et verborum, nomina et [Col. 1017B] verba non amittunt suas significationes essentiales, licet bene accidentales, ut est casus, numerus et figura. Sed alium sensum habet, quod propter transpositionem nominum et verborum non mutatur veritas propositionis, et si ille sensus debet esse verus, tunc oportet quod serventur proprietates logicales, scilicet ampliatio et restrictio.

Non ens non intelligitur (I Phys.). Intelligitur non ens, non intelligitur per propositiones categoricas affirmativas, sed cum hoc tamen bene stat, quod non ens intelligitur per propositiones categoricas negative, hoc est, directe.

Non necesse est res ferre ad disputationem, sive ad disputandum, sed utimur terminis pro rebus (I Elench.). Intelligitur de necessitate condictionata, cum debeamus disputare de rebus per nomina, et non possumus res portare ad disputationem, tunc oportet nos uti nominibus pro rebus.

Numerus est infinitus per appositionem unitatum (III Phys.). Intelligitur quod numerus potest multiplicari [Col. 1017C] in infinitum per appositionem unitatum.

Natura et principium sunt subjectum scientiae naturalis (Comment. III Phys.). Sciendum quod quaelibet scientia considerat aliquod subjectum, ejus principia, passiones et species. Natura igitur et principia ratione istius considerationis possunt etiam dici objectum physicae. Cum hoc tamen stat proprium et adaequatum subjectum physicae, fit ipsum corpus mobile, cujus ista sunt principia.

Natura dirigitur ab agente infallibili (Commentat. XII Metaph.). Intelligitur de natura naturante, scilicet Deo, vel etiam, de natura quidem naturata, sed ut plurimum duntaxat simpliciter intelligitur de natura naturante, scilicet Deo.

Nihil est in intellectu, quin prius fuerit in sensu (I Phys., et II de Anima). Intelligitur quod non oportet, quod omnis cognitio intellectiva alicujus rei dependet a sensu ejusdem, quia de Deo et intelligentiis habemus notitiam intellectivam, et tamen non sunt [Col. 1017D] sensibiles, sed sufficit, quod omnis nostra cognitio intellectiva dependet a sensu illius vel alterius rei: Modo dicitur, quod notitia intellectiva de Deo causata, est ex notitia effectuum, per quam devenitur immediate in cognitionem substantiarum insensibilium, et hoc a posteriori.

Natura non deficit in necessariis, nec redundat in superfluis (II de Anima, et I Coeli). Intelligitur quoad imperfectionem finis ultimati, tunc natura non deficit, nec redundat, licet quandoque deficiat et redundet in determinatione certi finis determinati et particularis. Alio modo intelligitur, quod natura nec deficit nec redundat quoad totam speciem, licet bene quoad partem speciei, id est, quoad aliqua individua; vel dicatur, quod natura deficit nec superabundat in pluribus, sed bene aliquando in paucis. Item ponendo casum, quod tantum tres essent homines in mundo, et natos omnes cum sex digitis in unaquaque manu, tunc esset monstrum, et redundaret tota natura [Col. 1018A] in superfluis. Similiter si nati omnes tres una manu, sive sine manibus, tunc deficeret tota natura in necessariis, dicendum quod tota humanitas esset monstrum actualiter, non autem potentionaliter. Consideranda enim est tunc non tantum species actualis sed et potentionalis.

Nullum complexum est definibile (II Top.). Respondetur, definitione rei, at bene definitione nominis. Intelligitur etiam tanquam definibile propinquum, licet bene ut remotum. Et ratio est, quia omne definibile propinquum debet esse species. Sed nullum complexum est species, ergo nullum complexum est definibile. Si igitur resolvitur complexum, bene etiam secundum partes potest definiri.

Non sunt eadem nota nobis et simpliciter (I Phys., text. 3, I Post., cap. 2). Hoc accipiendum est ut plurimum. Nam in Mathematicis sunt eadem nobis, et simpliciter nota. Hoc item verum est de rebus, prout extra mentem existunt, in quibus prius cognoscimus [Col. 1018B] quae posteriora sunt secundum naturam, deinde vero quae sunt priora; alioquin magis universalia sunt nobis, et simpliciter notiora. Hoc etiam verum est de homine, prout naturaliter cognoscit res, non autem prout scientiis praeditus, et in illis exercitatus intelligit. Vide Aristot. (VI Top., cap. 11).

Nihil scitur demonstrative et definitive (II Poster.). Verum est, scilicet secundum se totum et adaequatum. Essentiae enim rei per definitionem cognoscitur; passio per demonstrationem, videlicet, per rationem passionis. Nam quatenus etiam suam habet essentiam, suo modo etiam habet definitionem.

Non contingit sensum decipi circa proprium objectum (II de Anima, text. com. 93). Intelligitur dummodo sit bene dispositus, et objectum sit bene appropriatum; simpliciter vero sive distincte loquendo respondet Averr. (Super. cit. text.) sensum esse; quod sensus in majori parte circa sensibile proprium non erret. Et hoc etiam respectu sensibilium communium, v. [Col. 1018C] g., motus, magnitudinis, figurae, etc., in quibus tametsi sensus quoque minus frequenter fallatur magis tamen frequenter quam in sensibilibus propriis.

Nulla bona definitio debet dari per opposita, vel elicitur (Ex V Top.). Ratio, quia membra bonae definitionis debent competere definito, sed opposita non conveniunt uni et eidem; sciendum igitur quod illa auctoritas intelligitur de definitione quidditativa, sic quod illa non debet dari per opposita copulative; cum hoc tamen stat, quod aliqua potest dari per opposita disjunctive, vel cum ordine quodam. Unde definitur natura principium motus et quietis, quod sit principium motus vel etiam quietis, sed hoc cum ordine quodam; propterea enim res naturalis movetur ad locum suum, ut ibi quiescat. Terra, v. g., ad centrum mundi, ut ibi tanquam in loco suo naturali conquiescat et conservetur. Caetera de hoc axiomate habes supra in littera D.

Natura solum intendit speciem, et non individuum (Per Avicennam). Respondetur quod natura non individualis, [Col. 1018D] sed communis, sicut coelum solum intendit speciem semper continuare, et non individuum. Alio modo aliis dicendum videtur quod hoc dicat Avicenna ponendo universalia re alia more Platonico. Et ideo de hoc ejus dicto non curandum.

Nihil scitur nisi verum (I Post.). Quod non est non scitur, id est, ut dicit Philosophus, falsi non est scientia; ut non est scientia diametrum esse commensurabilem costae, quia id falsum est. Dices: Unde sequitur? Quia scientia est verorum, propterea demonstrationem ex veris procedere oportet, licet ex falso inferatur verum, hoc est, ex praemissis falsis, quantum ad vim illativam, et propter syllogismi dispositionem, sed non sequitur quantum ad vim probativam, et tanquam ex causa, quia quod non est, non potest esse causa, aut probare id quod est.

Nullum indivisibile movetur (VI Phys.). Intelligitur per se et circumscriptive de loco ad locum.

Nulla forma est composita ex partibus diversarum [Col. 1019A] rationum (Per auctorem Sex principiorum). Respondetur quod loquitur de forma simplici et non composita, nec est inconveniens, quod aliqua forma sit composita ex partibus diversarum rationum sicut forma aggregata ex pluribus.

Nescimus verum sine causa (II Metaph.). Intelligitur a priori. Vel sic: Nescimus verum propter quid sine causa, cum hoc tamen stat, quod scimus verum quod est, a posteriore, sive demonstratione, quia sine causa.

Non solum gratiae agendae iis, quorum opinionibus quis acquiescit, sed etiam illis qui duntaxat superficie tenus dixerunt (II Met., text. 2). Conferunt enim aliquid etiam isti; habitum namque nostrum exercuerunt. Sic in XII Metaph., text. 45, idem Philos. inquit: Diligere quidem oportet utrosque, adhaerere autem certioribus. Sensus est quod minus quidem debemus his quam illis, attamen et his, quatenus excitarunt et praeparaverunt facultatem nostram intelligendi, ad [Col. 1019B] investigandam et eruendam veritatem. Nam ut ibi Arist. dicit, si Phrynis non fuisset, neque Timotheum haberemus; etsi enim Phrynis artis musicae minus fuit peritus quam Timotheus, tamen praeceptor ipsius fuit, ipsumque excitavit ac praeparavit, ut artem hanc ad majorem perfectionem perduceret, et musicus excellentior evaderet. Vide plura apud Simplicium super hunc textum.

Natura solum habet determinare de illo, quod est corpus, vel passio corporis (III de Anima). Et videtur quod naturalis non habet determinare de intellectu humano. Respondetur quod naturalis solum habet determinare de corpore, vel de passione corporis, vel de eo quod dependet a corpore in operatione sua, et ens etiam habet determinari de intellectu.

Nigredo est privatio albedinis (In de Sensu et sensato). Respondetur quod vult tantum quod nigredo est qualitas minus perfecta quam albedo.

Necesse est in demonstratione magis credere principiis [Col. 1019C] quam conclusioni, hoc est, credulitatem vel scientiam praemissarum esse majoris credibilitatis, quam scientiae suae conclusionis (I Poster., cap. 2). Intelligitur de necessitate conditionata, ut si debet haberi credulitas vel scientia conclusionis propter praemissas, tunc praemissae debent esse magis scitae, et magis creditae; his enim propter quae credimus, aliis magis credimus, et declaratur per illud principium. Propter quod unumquodque tale, et ipsum magis, et hoc intellige de dignitatibus et aliis principiis.

Nihil dat quod non habet (I Elench.). Scilicet quod non habet vel formaliter, vel virtualiter. Oportet enim ut alterutro modo habeat, siquidem dat. Potest autem bene fieri, ut aliquid agens det aliquid, quod tamen ipsum agens non habet formaliter, sicut sol facit ista inferiora calida formaliter, licet ipse sit tantum calidus virtualiter.

Nullum violentum perpetuum (II Coeli et Mundi, text. com. 8). Notandum duplex esse violentum. Violentum [Col. 1019D] simpliciter, et violentum secundum quid. Respondetur ergo quod violentum secundum quid esse perpetuum, non inconvenit, sed violentum simpliciter, sicut de aere, quod sit frigidus in media regione aeris, violentum est secundum quid, non autem simpliciter, cum non omnes ejus partes sint frigidae, sed aliqua sit calida in sua naturali dispositione. Haec Buccaferreus in primum meteor. Sic igitur Philosophi nullum violentum per se, et simpliciter et secundum totum negarunt esse perpetuari, tamen secundum quid et per accidens illud convenit. Nec videatur tibi novum hoc, quia multae sunt propositiones per se verae in scientia naturali, quae tamen sunt falsae per accidens, sicut dicit Commentator (In VI Phys., in com. 15).

Nota per se probari non possunt (II Phys., text. com. 6). Limitatur propositio isto modo. Per se nota probari non possunt, verum est simpliciter et demonstrative, et per se loquendo, tamen ad hominem possunt rationibus ducentibus ad inconveniens [Col. 1020A] ostendi, sicut fecit Aristoteles cum negantibus prima principia (In IV Metaph.).

Non reminiscimur post mortem (Arist., I et III de Anima). Scilicet, qua parte reminiscentia est aliquid ipsius sensitivi, ut ibi loquitur Aristot., hoc est, quatenus fit per conversionem ad phantasmata. At bene etiam manet post mortem ratione specierum intelligibilium, vel ratione ejus cognitionis, quae jam semel recepta in intellectum, non amplius dependet a speculatione phantasmatum, sive tandem ista cognitio sit de singularibus, sive universalibus.

Notitia primorum principiorum est nobis innata (I Poster.). Videtur ergo quod intellectus in principio suae creationis non habet se tanquam tabula rasa, in qua nihil est depictum, quod est contra Aristotelem (III de Anima). Respondetur quod sic intelligitur, quod anima naturaliter est inclinata ad essentiendum primis principiis; sunt enim tam manifesta, tam certa, ut sine ulla probatione ex sola terminorum intelligentia cognoscantur, tanquam [Col. 1020B] vera et certa, ut, v. g.: Quodlibet est, vel non est, vel: Totum majus sua parte, etc., ejusmodi sunt, ut si modo intelligantur vocabula, v. g., quid significet vox ista Latina, totum, quid vox ista, pars, et sic de caeteris, statim intelligatur propositionem ejusmodi verissimam esse.

Nec materia est, nec forma est, sed totum compositum (VII Metaph.). Intelligitur quod materia non est nec forma suppositaliter, sed totum compositum.

Nihil scitur sine causa (X Metaph.). Intelligitur a priori et cognitione perfecta, cognitione autem imperfecta et a posteriori aliquid bene scitur sine causa, ut puta Deus (VIII Phys.).

Nihil videtur nisi color (II de Anima). Intelligitur sic, capiendo ly color concretive pro colorato, ut sit sensus: Nihil videtur nisi coloratum, sive quatenus coloratum.

Nec vox, nec littera docet, sed verus est doctor, qui mentem illuminat (Per Commentatorem, I Phys.). Intelligitur [Col. 1020C] quod ipsa vox non docet principaliter, sed solum instrumentaliter; sed ille verus doctor est, scilicet, principalis, qui mentem illuminat.

Nihil est, quod potest rationem entis subterfugere (Per Avicennam). Intelligitur quod nihil est quin continetur sub ly ens, vel de quo non sit verum dicere quod sit ens.

Nihil habetur de tempore nisi nunc (V Physic.). Non quod nunc sit pars temporis, sed quod sit aliquid continuativum partium temporis. Est enim tempus non ens permanens, sed ens successivum, quod ut dicatur esse, non debet habere aliquam partem permanentem (sic enim non ens successivum, sed ens permanens esset), sed satis est quod suas partes in continua habeat successione, ita ut priori posterior per in aliquid continuetur. Sic dicimus nunc esse diem Lunae, aut mensem Novembr., et bene dicimus secundum omnes cum tamen nunc istud nihil sit, nisi instans quoddam praeteritam hujus diei partem, [Col. 1020D] cum futura copulans atque conjungens.

Nullum bonum honestum recipit additionem (Per Senec.). Intelligitur quod nullum bonum honestum recipit additionem per admistionem sui contrarii, scilicet malitiae, cum hoc tamen stat, quod capiat additionem gradus ad gradus ejusdem speciei.

Naturale agens agit, ut assimilet sibi passum. Intelligitur quod agens naturale agit propter formam generandi acquirendam, tanquam propter finem sub fine, in quantum ordinatur ad salvandum speciem in ordine ad perfectionem universi.

Non potest esse princeps sine amicis (V Eth.). Ratio quia de quanto fortuna est major, de tanto est minus secura.

Negato uno contrariorum de aliquo immediate oppositorum, concedendum est et reliquum subjecto movente (Per Petrum Hispanum, tract. 5). Notandum quod illa auctoritas est vera, salvis duabus conditionibus. Prima est, quando subjectum est susceptibile [Col. 1021A] amborum contrariorum; tunc oportet quod si unum negatur de subjecto, quod reliquum designetur inesse subjecto; proinde non sequitur: Lignum non est aegrum, ergo lignum est sanum. Secunda conditio, quod contraria sint immediata, hinc ergo non sequitur: Lignum non est album, ergo est nigrum.

Nulla potentia est ad praeteritum (I Coeli). Intelligitur uno modo sic: Nulla potentia est, quae potest producere praeteritum, et sic est falsa, quia Deus potest destruere Socratem, et reproducere, ut ex fide credimus. Alio modo intelligitur quod nulla potentia est ad praeteritum quod fuit praeteritum, ita ut per eam possit fieri quod non praeterierit quod praeteriit. Sic Deus non potest facere ut Socrates destructus non fuerit destructus. Implicat enim istud contradictionem, sed bene illum potest per suam omnipotentiam reparare et resuscitare destructum.

Non sumus domini nostrarum operationum a principio [Col. 1021B] usque ad finem (III Ehic.). Intelligitur sic: Nos sumus domini, id est, liberi producti nostrarum operationum. Ita ut etiam positis omnibus requisitis ad agendum, possimus non agere. V. g., etiam si quis maxime esuriat, tamen a cibo oblato potest abstinere; hujusmodi vero libertas in brutis minime reperitur.

Non quodlibet agit in quodlibet. Non quodlibet patitur a quolibet. Non quodlibet fit ex quolibet (I Phys., text. 43), sed determinatum ex determinato. Tria haec principia contrariorum principiorum, ex quibus omnia fiant, supponit et explicat Averroes apud Aristotelem (Ibid.).

Nihil agit in seipsum (I de Generat.). Primo et per se, sed bene secundario et per accidens.

Necesse est omne divisum praedicare de membris dividentibus (Per Boet.). Intelligitur de illis quae habent se ut species, vel differentiae, et non de illis quae habent [Col. 1021C] se ut analogum in sua analogata.

Natura determinatur ad unum (IX Metaph., text. com. 3). Non intelligitur propositio, quod natura determinatur ad unum producibile, sed ad unum modum producendi, quia videlicet non est principium indeterminatum respectu oppositorum, sicut est voluntas, ubi adverte quod ratio allegatur ibi, quare potentiae rationales sint ad opposita, quia eadem est scientia contrariorum, ubi Averr. reddit causam, dicens juxta textum quare agens rationale agit duo contraria, et est quia agit per scientiam, et quia scit duo contraria, ideo agit duo contraria, quia scientia contrariorum est, una subjective intellige, quia intellectus est subjectum omnium scientiarum.

Nobiliora sunt, quae paucioribus indigent (I Coeli). Intelligitur caeteris paribus, alioquin rex utique pluribus indiget, quam aliquis civis vel rusticus. Deinde dici etiam potest quod illud Aristoteles dicit de corporibus illis superioribus, ubi quod perfectius est [Col. 1021D] paucioribus motibus indiget ad suam obtinendam perfectionem. Verbi gratia: primum mobile perfectius est orbe lunari, adeoque uno tantum movetur motu, cum orbis lunaris moveatur duobus vel tribus; secus est in his inferioribus. Homo enim utique inter omnia ista substantia est perfectissima; multo autem pluribus motibus et operationibus ad suam consequendam perfectionem indiget, quam quidquam aliorum.

Nihil agit infra suam speciem (VII Metaph. et II de Anima). Intelligitur virtute propria, licet bene virtute agentis agit infra suam speciem, et hoc virtute agentis nobilioris.

Nulla qualitas mista est in simplici corpore, in de sensu et sensato. Intelligitur sic, quod nulla qualitas mista qualitatibus contrariis est in corpore simplici existente in sua naturali dispositione.

Nulla substantia fit a casu (VII Metaph.). Intelligitur de substantia perfecta primaria, cum hoc tamen [Col. 1022A] stat, quod substantia imperfecta et secundaria debet fieri a casu.

Non est mendacium abstrahentium (II Phys., text. 18). Ac si dicat, non ob id, quod abstrahat intellectus, quae abstracta non sunt re, mentitur et falsum dicit. Est enim illa abstractio simplex consideratio rei quae nihil habet falsitatis. Ut mathematici abstrahentes a materia sensibili subjecta motui, secundum intellectum non mentiuntur, quia non asserunt ea esse extra materiam sensibilem, hoc enim esset mendacium, sed considerant de eis absque consideratione materiae sensibilis, quod sine mendacio fieri potest.

Natura in suis operationibus non facit saltum (IX de Natura animalium). Quia non progreditur de extremo ad extremum sine medio.

Non est ratio ad principia (VI Ethic., cap. 4).

Nullus patitur injustum volens (V Ethicorum).

Nullus est bonus vel malus per superabundantiam (Ibid.).

Non est omnino felix, qui specie turpissimus est [Col. 1022B] (Ibid.).

Nullus est beatus nec bonus, nisi volens (III Ethicorum).

Non parum differt, sic vel sic assuesci a juventute, imo multum (III Ethicorum).

Nullus vult vivere sine amicis, habens reliqua bona (VIII Ethicorum).

Neque Hesperus ita, neque Lucifer admirabilis, sicut justitia, quae praeclarissima virtutum persaepe videtur. Et proverbio dicere consuevimus: Justitia in sese virtutes continet omnes.

Non facile est ex antiqua consuetudine omnes transferre ad sermones (X Ethicorum).

Natura non facit unum instrumentum, nisi ad unum opus (I Polit.).

Nihil differt aetate puer, et moribus puerilis (I Ethicorum).

Nullum animalium a natura habet sermonem, nisi homo (I Polit.).

[Col. 1022C] Natura facit omnia animalia propter hominem (I Polit.).

Non idem est bonus vir, et bonus civis (III Polit.).

Non contingit eum bene principare, qui nunquam sub principe fuit (Ibid.).

Non solum oportet politiam a principio instituere, sed etiam oportet ipsam corrigere (IV Polit.).

Nobilitas et virtus in paucis inveniuntur, quia nobiles et boni sunt pauci (V Polit.).

Nullus manum mittit ad impossibilia (V Polit.).

Non facile potest invadi, nec facile contemni, qui est sobrius, sed qui est ebrius; neque qui vigilat, sed qui dormit, quapropter principes ut non invadi possint, ebrietatem et somnum multum debent evitare (V Polit.).

Non facile est civitatem sine legibus et consuetudinibus permanere (VI Polit.).

Natura causa est ordinis omnibus (VIII Phys., text. 15).

Nulla res adeo vilis et parva est in natura, qua non [Col. 1022D] liceat spectare aliquod divinum et admiratione dignum (In primo de partibus Animalium, cap. 5).

Necesse futurum principem subditum fuisse (VII Polit.).

Non possibile est politiam esse optimam sine moderata abundantia (Ibid.).

Non solum erudiendi sunt pueri in arte utili et necessaria, sed etiam in artibus liberalibus (VIII Polit.).

Noli poenitere de re praeterita, quia illud est proprium debilium (Seneca, in de Regimine principum).

Nimia familiaritas contemptum parit (Ibid., in libro secundo).

Nobilissimum animalium est homo (Ibid.).

Non qui parum habet pauper est, sed qui plus cupit (Seneca, ad Lucilium).

Nemo est dignus Deo, nisi qui Dei opus implet (Seneca, ad Lucilium).

Nemo dives nascitur (Ibid.).

Nemo gloriari debet, nisi de suo (Ibid.).

[Col. 1023A] Natura paucis minimisque contenta est (Boet., lib. II de Consol., pro 5).

Non refert quam multos libros habeas et legas, sed quam bonos habeas (Seneca, ad Lucil., lib. VI, ep. 45).

Nulla victoria major est quam vitia vincere (Ibid.).

Non ex deformitate corporis denudatur animus, sed ex pulchritudine animae ornatur corpus (Ibid.).

Non possumus. Facit hoc quod nemo vitam suam respicit (Ibidem, epist. 89).

Non te moveat dicentis auctoritas, nec quis dicat, sed quid dicatur, attendito (Idem, de For. vitae, cap. de prudent.).

Non ascribas tibi quod non es, nec major quam es videri velis, esto (Idem, de Formul. vitae, cap. de continent.).

Nullum beneficium dandum est negligenti (Idem, de Beneficiis, lib. I).

Non refert quid aut quantum detur, sed quo animo detur, quia beneficium non in eo quod datur consistit, [Col. 1023B] sed in ipso dantis animo (Ibid.).

Nulli virtus praeclusa est, omnibus patet, omnes admittit, omnes invitat: egenos, servos, reges et exsules; non eligit domum, nec censum, sed nudo homine contenta est (Idem, de Beneficiis, lib. III).

Non faciunt equum meliorem aurei freni (Idem, lib. V, epist. 41).

Non in beneficiis nec ingeniorum, nec in agrorum, nec in praediorum possessionibus, nec in pulchritudine, nec in fama, nec in gloria beatitudo consistit (Boet., de Consol.).

Nulla pestis efficacior est ad nocendum, quam familiaris inimicus (III de Consol.).

Non est difficile ostendere quomodo ex uno absurdo alterum sequatur (Simplicius, I Phys.). Utrique contentiose syllogizant, et Melissus et Parmenides, nam et falsa accipiunt, et non syllogizantes sunt (I Phys., text. 22 et 25).

Nemo, quam bene vivat, sed quod diu, curat (Sen., [Col. 1023C] lib. III, epist. 22).

Non jubeo te semper libris insistere, aut pugillaribus. Dandum est enim intervallum aliquod animo, non ut resolvatur, sed ut remittatur (Idem, lib. II, epist. 15).

Nobilitas est laus quaedam, proveniens ex meritis parentum (Boet., III de Consol.).

Nolunt entia male gubernari. Non est bonum pluralitas principatuum. Unus ergo princeps (XII Metaph., text. 55).

Non est fas homini cunctas divini operis machinas vel ingenio comprehendere, vel sermone explicare (Boet., III de Consol.).

Nulla est rationalis creatura, quin ei sit libertas arbitrii (V Ibid.).

Non est dignus dulcoris acumine, qui amaritudinis nescit inviscari gravamine (Idem, de Disciplina scholarium).

Nulla est res magis nociva discipulo, quam vita contumeliosa magistri (Ibid., cap. VI).

Nihil est ortum sub sole, cujus causa legitima non [Col. 1023D] praecesserit (Ibid.).

Nihil est generosius et similius Deo, quam vir perfecte bonus, qui in tantum caeteros homines excellit, in quantum ipse a diis immortalibus excellitur (Apuleus, in lib. de Deo Socratis).

Nunquam oportet Dominum esse sine custodia, sic nec civitatem (in Oecon.).

Nemo habet parem curam suorum et alienorum (Ibid.).

Non est dignus scientia, qui scientiae insurgit praeceptoris (Boet., in lib. de Discip. schol.).

Non semper in actu sis, sed interdum animo tuo requiem dato; et ipsa requies sit plena sapientia, studiis et bonis cogitationibus (Ibid.).

Non est facile largum fieri divitem (Com. IV, cap. 2).

Natura modicis minimisque contenta est, cujus satietatem si volueris urgere superfluis, aut injucundum erit quod infuderis, aut noxium (Boet., II de Consol. Phil.).

[Col. 1024A] Non tantum nitor vestimentorum, nec formae excellentia, nec auri multitudo valet ad mulieris laudem et virtutem, quantum valet modestia in quolibet opere, ac studium honeste decoreque vivendi vitae (In Oecon. Aristotelis).

Non debet homo sanae mentis ubicunque conversari (Ibid.).

Nihil sit quod te a Philosoph. removeat et revocet, nec paupertas, nec indigentia alicujus rei (Seneca, ad Lucilium, lib. II, epist. 17).

Non irasci in quibus oportet, et irasci in quibus non oportet, insipientis est (IV Eth., cap. 9).

Non omnia eveniunt ex necessitate, sed multa fiunt a casu, et ad utrumlibet ( . cap. 6).

Non omne quod videtur probabile est probabile (I Top., cap. 1).

Nullus honorat divitias propter se, sed propter aliud, amicitiam vero sic (III Top., cap. 2).

Non solum qui clam tollit, sed etiam qui palam tollere [Col. 1024B] vult, latro est (VI Top., cap. 20).

Nomina sunt finita, res vero infinitae; ideo unum nomen plura significat (I Elench., cap. 1).

Negatio non constituit speciem (Boet., lib. Divis.).

Nihil appetit id quod in se habet, nec quod sibi contrarium est (I Phys., tex. 81).

Nulla mutatio est infinita, secundum terminos, sea bene secundum tempus, ut motus coeli (VI Phys., text. 93).

Natura semper desiderat id quod melius est (De gener., text. 59).

Nix et pluvia habent eumdem locum et eamdem materiam (I Meteor., cap. 4).

Non mortuus, non est homo, nisi aequivoce (IV Meteor., text. 54).

Naturalis in definiendo accipit materiam; logicus vero formam (I de Anima, text. 16).

Noctes magis in silentio sunt quam dies (Cap. De Divinat.).

Nihil est melius intellectu et scientia, praeter Deum [Col. 1024C] (Lib. de bona Fortuna).

Non solus homo somniat, sed etiam bruta (Lib. IV de Animalibus).

Nullum animal in partu patitur tam vehementissimos dolores, sicut mulier (Lib. VI de Animal.).

Non omne quod apparet verum est (IV Metaph., com. 7).

Nihil agit actionem, ad quam non habet potentiam (IX Metaph., com. 7).

Non ut sciamus quid sit virtus, perscrutamur, sed ut boni efficiamur (Lib. II Eth., cap. 2).

Non oportet tantum verum dicere, sed etiam causam falsi assignare (VII Eth., cap. 14).

Natura modicum desiderat, opinio vero immensum (Seneca, epist. 16, lib. II).

Necesse est permultis indigere, qui permulta possident (Boet., lib. II Consol.).

Nullum malum impunitum, nullum bonum irremuneratum (Idem, lib. IV Prov. 1).



O
[Col. 1024D]

Omne unum est indivisibile (X Metaph.). Intelligitur cum reduplicatione, ut sic: Omne unum quatenus unum est, indivisibile. Unum enim definitur id quod est indivisum in se et divisum a quocunque alio.

Omne quod est, ideo est, quia unum numero est, per Boet. Intelligitur uno modo sic. Omne quod est, ideo est, quia habet se extra animam, modo universale se habet extra animam. Ergo non oportet quod sit unum numero, vel singula, quia universale est terminus intentionis. Alio modo dicitur quod universale, quoad suum esse, est bene singulare, seu quoad significationem, seu repraesentationem, est quiddam commune.

Omnis causa est prior suo effectu (Per Comment., in de Causis). Respondetur quod prioritas est duplex, scilicet, temporis et naturae. Modo auctoritas debet [Col. 1025A] intelligi de prioritate naturae, et non temporis, et ly natura in tantum debet valere sicut naturaliter.

Omnis conceptus naturalis sumendus est a forma (VII Metaph.). Verum est de substantiis habentibus formam, si fuerint simplices et immateriales, sicut Deus et angeli, tunc eorum conceptus essentialis sumendus est a propria perfectione, et a propria essentia. Unde nil mirum si proprius conceptus materiae primae non sumitur a forma ipsius propria, quia nullam habet, sed vel tantum ex actu ipsius entitativo, vel per analogiam ad formas et perfectiones, et quas habet potentiam essentialem.

Omne quod inest meliori et nobiliori, est magis eligendum (II Topic.). Et sic sequeretur ultra modum bibere et crapulose vivere, et vitia essent magis eligenda, eo quod insunt melioribus et nobilioribus, scilicet, hominibus. Bruta enim in multis temperantius et convenientius naturae vivunt quam homines, de qua re pulcherrima videre est in libello Plutarchi, [Col. 1025B] utrum etiam bruta ratione sint praedita. Dicitur quod sic debet intelligi, non de quocunque inexistente ipsi bono meliori et nobiliori (sic enim procederet objectio de brutis), sed de bono, et nec tunc simpliciter verum est (quia aliquando id quod inest minus bono simpliciter melius est eo quod inest magis bono, sed verum est secundum quid, sive ut sic, quia ut sic habet esse quoddam dignius, sive rationem nobiliorem, ratione subjecti, qua superat alterum bonum etiam alioquin aequale, vel etiam majus existens in minus bono.

Omne intelligere est pati (III de Anima). Verum est de intelligere recepto, falsum de intelligere irrecepto, puta de ipso intelligere Dei. Est enim Deus actus purus per nudam intelligens essentiam, non per potentiam aliquam, vel intellectionem ullam superadditam suae essentiae, ideoque nullo modo potest dici intelligere ejus esse quoddam pati.

Omne alterabile est corruptibile (I de Generatione).

Respondetur quod loquitur ibi de alteratione corruptiva, [Col. 1025C] non autem salvativa, seu perfectiva, v. g., quidquid calefit, vel frigefit, est corruptibile, quod autem alteratur per susceptionem luminis, ut luna, per susceptionem scientiae, ut anima rationalis, etc., non est corruptibile.

Omnis qualitas denominat suum subjectum (In Praedicamentis). Hoc est pro natura et ratione cujusque accidentis. Aliter enim utique denominat accidens relativum, aliter absolutum; illud cum ordine ad alterum, hoc sine tali ordine. Deinde piscis ille qui torpedo vocatur, per rete transmittens torporem in manus piscatorum, qualitatem quidem eamdem imprimit in rete et in manus piscatorum; attamen nec eodem modo imprimit et afficit, nec eodem denominat. Dicitur enim manus piscatoris torpere, non tamen ipsum rete. Ista enim qualitas non est nata unumquodque suum subjectum afficere eodem modo sicuti albedo.

Oportet principia semper manere (I Phys., text. [Col. 1025D] com. 50). Intelligitur secundum Averr., videlicet, quod principia non debent esse transmutabilia et generabilia ex aliis. Et haec est intentio Philosophi (Ibid.).

Omne quod fit, fit a sibi simili (VII Metaph.). Intelligitur sic. Omne quod fit generatione univoca et particulari, simpliciter fit a sibi simili. Per hoc quod dicitur, generatione univoca, excluduntur vermes et alia similia animalia, quae sunt et generantur ex putrefactione virtute solis. Per hoc quod dicitur particulari, excluditur Deus, qui est causa universalis omnium rerum.

Omnium rerum quantitas determinata est, secundum magnitudinem et parvitatem (I Phys., text. 36, 38). Propositio praecipue locum habet in viventibus et partibus eorum. In iis enim corpus terminatur maximo et minimo intrinsece, quoniam est instrumentum animae, ut ex ejus definitione patet. Omnis autem instrumenti quantitas utrinque terminata est, ut traditur [Col. 1026A] I et VII Polit. Praeterea cum accretio et decretio viventis fiat ab anima et calore naturali, in quibus est virtus finita, ipsam quoque finitam ac determinatam esse, necesse est. Adde quod natura nihil facit fortuito, et abhorreat indeterminatum et indefinitum, ut est in II et VIII Phys. Quare oportet accretionem et decretionem viventis non esse indeterminatam, cujus terminationis causa est anima, cujus instrumentum est corpus. Intelligenda est etiam propositio de rebus, ut per se existunt, non de his quae inexistunt in alio, ut sunt partes continui in toto. Plura vide apud Tolet. (Lib. I Phys., quaest. 9).

Omne principium debet esse propositio necessaria (I Phys.). Intelligitur de principio complexo, et non simpliciter primo alicujus scientiae, non autem de principio incomplexo et simpliciter primo. Tale enim principium non est propositio, imo nec semper necessarium ens, sed quoddam contingens et corruptibile.

Omnis substantia dignior est accidente (VII Metaph.). Verum est de dignitate essentiali, non autem accidentali, [Col. 1026B] quia accidentale accidens est dignius substantia, ut patet in scientiis et virtutibus, quae accidentia sunt digniora lignis et lapidibus, quae tamen sunt substantiae.

Omnis differentia debet sumi a forma (Per Porph.). Intelligitur: Omnis differentia debet sumi a forma comparando compositum ad compositum; sed comparando simplex ad compositum, tunc debet sumi a materia.

Omnia futura de necessitate evenient (I ). Verum est in sensu composito, non autem in sensu diviso. Vel verum est ex hypothesi, non autem simpliciter. Si enim futura sunt, utique evenient necessario. Implicat enim contradictionem, eventura esse et non eventura. Non tamen quaecunque eventura sunt, eventura sunt necessario simpliciter, sive necessitate quadam absoluta.

Omne quod est, quando est, necesse est esse, et omne quod non est, quando non est, necesse est non esse (I [Col. 1026C] ). Limitatur eodem modo sicut praecedens.

Omnis differentia debet convocare alteram partem rei (Per Porphyr.). Intelligitur de rebus essentialiter compositis, non autem simplicibus.

Oppositorum eadem est disciplina (IV Metaph.). Respondetur, Philosophum velle quod propositiones oppositae contrariae et contradictoriae pertineant ad eamdem scientiam materialiter. Et ita qui considerat de sano, considerat etiam de aegro et contra. Rursus qui considerat illam propositionem: Sanitas est quatuor primarum qualitatum proportio, animali conveniens, etiam considerat illam: Aegritudo est primarum qualitatum disproportio, animali disconveniens.

Omne prius potest esse sine posteriori (Per auctorem in De causis). Intelligitur dummodo unum non dependet ab alio, non habet veritatem.

Objecta movent intellectum (III de Anima). Respondetur quod objecta non per se immediate, sed per species intelligibiles movent intellectum.

[Col. 1026D] Omne ens habet aliquam propriam operationem (IV Meteor. et I de Anima). Intelligitur de entibus in actu formali existentibus, propter materiam primam, quae passiva potius est quam activa, nec enim habet aliquem proprium actum formalem, sed tantum entitativum.

Omne agens est praestantius suo passo (II de Anima). Intelligitur de agente principali, non autem de eo quod solet habere rationem instrumenti. Vel intelligitur de agente ut sic, non autem simpliciter. Juxta ea quae dicta sunt supra de hoc eodem axiomate in littera A.

Omnis propositio, in qua unum generalissimorum negatur de alio, est immediata (II Poster.). Intelligitur si unum generalissimorum negatur de alio cum reduplicatione, ut sic nulla substantia in quantum talis est, quantitas in quantum talis.

Optimi est optimum facere (II Coeli). Intelligitur quoad essentialia, et sic omnis res producta a Deo, [Col. 1027A] producitur optime quoad essentialia et substantialia. Homo enim postea adjutus donis naturalibus, multa de novo acquirit naturalia. V. g., scientias practicas et speculativas, etc. Adjutus vero donis supernaturalibus, gratia videlicet excitante et cooperante, multa etiam acquirit supernaturalia, quae ex sui creatione non habuit.

Omnium transmutationem habentium ad se invicem eadem est materia (I de Generatione). Intelligitur de identitate specifica, scilicet quod in specie est eadem materia omnium; et sic materia est in omnibus formis subjective.

Omnis effectus gerit similitudinem sui efficientis (Auctor de Causis). Verum est de causa particulari, et non universali, propter Deum. Vide axioma paulo ante explicatum: Omne quod fit, fit a sibi simili.

Omne in quo est potentia, aut est corpus, aut est potentia in corpore (X Metaph., Com. 41 Averr.). Vera est propositio de potentia physica passiva, quae attestatur [Col. 1027B] imperfectioni, simpliciter loquendo, nam ista est potentia materiae. Fallit autem de potentia logica, qua et ens rationis, nam in omnibus intelligentiis citra primam est hujusmodi potentia logica, ut vult Averr. in III de Anima, et tamen illae nec corpora sunt, nec virtutes existentes in corpore.

Omne totum supra tria ponimus (I Coeli). Aristot. loquitur ibi de corpore, hoc est, omne totum quantificativum, sive corpus constat tribus dimensionibus, longitudine, latitudine, sive profunditate.

Omne agens naturaliter in agendo repatitur, et omne patiens in patiendo naturaliter reagit (I de Gener.). Intelligitur sic: Omne agens communicans cum passo in materia, et agens actione reali et existens intra sphaeram activitatis ipsius passi, et non majoris virtutis ad resistendum quam patiens ad reagendum. Propter primam conditionem Deus, intelligentiae coeli non repatiuntur agendo in sublunaria, quia non communicant in materia. Substantiae enim illae separatae [Col. 1027C] materiam nullam habent, coeli autem non communem materiam, sed diversae rationis. Propter secundam conditionem, Deus et intelligentiae, illustrando intelligentiam nostram, vel suggerendo ac instigando interius, nullo modo repatiuntur, imo nec coeli dum objective ad sui contemplationem movent intellectum nostrum. Propter tertiam conditionem coeli etiam non repaterentur, v. g., a terra, tametsi materiam haberent ejusdem rationis cum terra, quia sphaera activitatis ipsius terrae non extendit se tam late, scilicet ad coelos usque, at bene sphaera activitatis coelorum se extendit usque ad terram; propter quartam conditionem magnus ignis in quem guttula aquae projicitur non repatitur ab illa, tametsi in illam agat convertendo repente in ignem.

Omne ens vel est ens in anima vel extra animam (VI Metaph.). Respondetur quod hoc simpliciter non est verum, quia datur instantia de anima, ex quo idem non est in seipso neque in seipsum. Vult igitur Philosophus, ut patet, quod omne ens aliud ab anima, [Col. 1027D] aut est in anima, aut extra animam.

Omnis scientia est a posteriori vel a priori (Per commune dictum logicorum). Respondetur: Verum est de notitia unius conclusionis, quia datur instantia de scientia totali ipsius. V. g., animae, quae est scientia partim a posteriori, et partim a priori.

Omnis causa facit a priori cognoscere suum effectum (Per auctorem in de Causis). Respondetur quod illa auctoritas habet veritatem in de causis per se, et non de causis secundum accidens.

Objectum voluntatis non est nisi bonum (III Ethic.). Respondetur. Verum est de bono apparenti, non autem semper de bono existenti. Non enim voluntas vult nisi quod ei bonum apparet, hoc autem non semper vere bonum est, sed saepe duntaxat apparenter.

Oppositio contradictoria maxima est oppositio (I Elench.). Respondetur: Verum est de illa quae sunt contradictorie opposita, quantum ad hoc quod sunt [Col. 1028A] sibi invicem incompossibilia, scilicet, quantum ad veritatem et falsitatem.

Omnis transmutatio est velox vel tarda (VI Phys.). Intelligitur de transmutatione quae distinguitur a suis terminis. Vel dicitur quod intelligitur de transmutatione successiva et temporali; instantaneae enim transmutationi hoc dicere non convenit.

Omnis scientia est de numero perpetuorum universaliter se habentium (I Post.). Intelligitur sic: Omnis scientia de scibili propinquo debet esse perpetuarum propositionum, id est, perpetuae veritatis.

Opposita sunt in eodem genere (Per Porphyr.). In ordine ad existentiam, est quidem verum hoc potentionaliter, non autem actualiter. Non semper enim utrumque contrariorum actu est.

Omne habens contrarium, suscipit magis et minus (Ex Praedicamentis). Ita videlicet, ut v. g. unum album non solum sit magis album altero albo, sed etiam unum et idem modo album, modo magis album.

Omnis scientia capit nobilitatem a suo subjecto (In [Col. 1028B] Prooemio de Anima). Respondetur: Verum est, capit nobilitatem a signato subjecto, non autem a subjecto signi, hoc est, a subjecto attributionis, non autem inhaesionis. Sic enim aequalis esset nobilitatis mathemat., phys., metaph., quia in eadem insunt anima hominis. Intelligitur ergo de subjecto quod assignatur ab intellectu, non autem de intellectu, qui assignat et recipit scientiam illius subjecti signati.

Omne intelligibile praecedit actum intelligendi, sive movet ipsum. Intelligitur de intelligibili principali, ut sunt res extra animam, quae ipsum intelligibile ordine naturae licet non temporis praecedunt, sed intelligibile minus principale, scilicet operatio non praecedit intellectum, quin potius procedit ab intellectu.

Omne quod corrumpitur, a suo contrario corrumpitur (V Eth.). Intelligitur: Omne quod corrumpitur directe, formaliter et per se, a suo contrario corrumpitur. Dicitur notanter per se, et directe propter [Col. 1028C] substantiam, quae licet corrumpitur, non tamen per se, sed per accidens: quia qualitas primo per se corrumpitur, ad cujus corruptionem consequenter sequitur corruptio substantiae, et ita haec per accidens corrumpitur.

Omnis propositio per se est necessaria vel impossibilis (Per Boet. in lib. Poster.). Intelligitur: Omnis propositio per se vera, est necessaria, et omnis propositio per se falsa, est impossibilis.

Opposita contraria habent fieri circa idem (VII Metaph.). Et sic videtur quod bonum et malum habent fieri circa ipsum diabolum. Intelligitur, dummodo illud subjectum non sit determinatum ad unum solum, sive ad alterum solum: quia tunc opposita contraria habent non fieri circa idem: modo diabolus determinat se solum ad malum, et non ad bonum.

Omne certius eligibilius est incerto (III Top.). Intelligitur caeteris paribus.

Omne perfectum est in tribus (Per Comment. I Coeli). [Col. 1028D] Intelligitur quod verus numerus incipit inesse ternariis, et de duobus non vere dicitur quod sit numerus, sed tantum quod sint duo.

Omnis perfectio est in Deo (Per Comment. V Metaph.). Respondetur hoc intelligendum quod perfectio Dei excellit omnem perfectionem creaturarum.

Omnis motus naturalis est in fine velocior quam in principio (I Coeli). Intelligitur: Omnis motus naturalis in eodem medio aequaliter disposito, caeteris paribus uno impetu ab eodem productus, est velocior in fine quam in principio. Dicitur in eodem medio, quia stat quod aliquod mixtum in igne velocius moveatur quam in aere. Dicitur, aequaliter disposito, quia si medium esset in principio subtilius, et in fine densius, non oporteret motum esse in fine velociorem.

Omnis quaestio quaerit inter opposita (I Metaph.). Illa auctoritas simpliciter seu universaliter non est vera, quia alia quaestio quaerit solum unum oppositum, [Col. 1029A] sed est vera ad illum sensum, quod quaestio problematica quaerit inter duo opposita, ut est ista quaestio: An mundus sit aeternus, an non.

Omne quod in Deo est, est Deusmet (VI Metaph.). Intelligitur: Omnia quae sunt in Deo formaliter et essentialiter, sunt ipse Deusmet, non autem illa quae sunt in Deo effective, ordinative et conservative.

Omnis nostra cognitio procedit ex sensatis (Per Linconiensem, supra I Poster.). Intelligitur mediate vel immediate. Similiter etiam intelligitur illud: Nihil est in intellectu quin prius fuit in sensu.

Omne medium est medium contrariorum (VI Phys.). Intelligitur de qualitatibus mediis et secundis. Vel sic; omne medium compositive vel successive est contrariorum; vel sic: Omne medium diversorum vel communiter dictorum est medium contrariorum.

Omnis qui dicit quodlibet, quodammodo dicit multa (II Top.). Ex quo elicitur secunda regula: Qui dicit unum antecedens, multas dicit consequentias, supple formaliter vel virtualiter; quia qui dicit: Homo est, [Col. 1029B] dicit virtualiter: Animal est, corpus est, substantia est, et sic de singulis.

Omne quod est sensibile, est sensibile per materiam: et omne intelligibile est intelligibile per formam (I Coeli, text. Com. 92). Respondetur juxta doctrinam Averr. XII Metaph., Com. 14, quod materia quae est per se sensibilis est materia propinqua, non remota, sed forma est per se sensibilis. Forma enim non per se sentitur, sed merito suae operationis, ideo appropriate forma dicitur intelligibilis et materia sensibilis, et hoc intelligitur de materia propinqua, non remota.

Omne quod est ex prioribus, hoc est magis eligendum (III Top.). Si sic, tunc aqua esset nobilior vino, et materia nobilior forma et vestis antiqua esset nobilior nova. Intelligitur ergo sic: Omne quod est bonum ex prioribus secundum perfectionem, hoc est melius: sed diceres, priora sunt nobiliora et meliora. Dicitur quod omne prius perfectione essentiali est [Col. 1029C] melius suo posteriori, secundum se et proprie, et dicitur secundum se, quia secundum usum nostrum non oportet quod florenus (sic) est prior et perfectior scientia, quia est substantia, scientia autem accidens. Dicitur perfectione essentiali propter materiam, quae non est perfectior forma essentialiter. Dicitur etiam essentiale propter prioritatem naturae, ut aqua temporis, et vestis antiqua.

Omnis voluptas est mala (IV Ethic.). Sciendum: voluptas est duplex, quia quaedam est voluptas corporis, et quaedam animae. Voluptas corporis est duplex, quia quaedam est contra dictamen rectae rationis, et illa semper est mala; alia est subjecta rationi, et illa semper est bona. Voluptas animae est duplex: quaedam est appetitus recte regulatus ab ipsa ratione, et ille appetitus semper bonus est; alia est secundum appetitum privatum, et illa semper est mala. Modo dicitur, quod loquitur de voluptate quae est contra dictamen rectae rationis.

[Col. 1029D] Omne quod est propinquius bono, hoc est magis eligendum et melius (III Top.). Et si sic, sequeretur quod camisia esset melior tunica. Ad illam auctoritatem dicatur quod duplex est propinquitas, quaedam est localis, alia vero perfectionis. Modo auctoritas intelligitur de propinquitate perfectionis, quia alias instantia probaret verum.

Omnes animi passiones perturbant rationis judicium, commune dictum; confirmatur Sallustii sententia, qui ait: Omnes qui de rebus dubiis consultant, ab ira, odio, etc., vacuos esse debere. Respondetur, passiones, quae antevertunt usum rationis, perturbare nostrum intellectum; caeterum illae quae rationis judicium sequuntur, et moderatae sunt, ac rationi subjectae, non perturbant rationis judicium, imo sunt ei obedientes.

Omne difficilius est magis eligendum, et nobilius minus difficili (III Top.). Et si sic, sequitur quod divitiae essent nobiliores et meliores scientiis et virtutibus. Similiter ars fabrilis esset eligibilior scientia grammaticali, [Col. 1030A] et nigromantia [An. necromantia?] esset eligibilior scientia logicali. Sciendum quod aliquid dicitur difficilius tribusmodis: uno modo in conservando, et sic divitiae sunt difficiliores scientiis; alio modo in exercendo, et sic ars fabrilis difficilior grammatica, quia difficilius est fabricare, quam orationem congruam facere; tertio modo quoad oppositionem, et de ista difficultate debet intelligi auctoritas. Et etiam intelligitur de iis quae sunt ejusdem speciei, dummodo minus difficili non conveniat praeeminentia bonitatis.

Omne generabile est corruptibile (I Coeli). Respondetur: Verum est omne quod generatur tanquam proprius et adaequatus terminus generationis, qui est ipsum compositum: modo tametsi per inductionem animae rationalis generetur homo tanquam hujusmodi terminus generationis, non tamen generatur ipsa anima. Et ideo etiam compositum istud, homo generabile est et corruptibile, non autem anima. Anima enim non est quae generatur, sed potius qua aliud generatur, scilicet homo.

[Col. 1030B] Omnium rerum species stabilivit creator creaturarum (Auctor VI Principiorum). Id est, non creat Deus nunc novas species, licet in una et eadem specie hominis subinde creet novas animas.

Omni magno dato, contingit dare majus (Per regulam. Metaph.). Intelligitur sic: Contingit dare majus, id est, imaginari majus.

Omnis motus est de extremo in extremum per medium (IV Phys.). Auctoritas intelligitur de motu qui fit naturaliter. Nam motus qui fit in vacuo non est naturalis, quia natura abhorret vacuum. Similiter dicitur quod motus qui fit per vacuum non fit per verum medium, sed solum imaginarie, ergo auctoritas habet veritatem de motu, qui fit cum resistentia medii.

Omnium rerum naturalium existentium idem est tempus (IV Phys.). Intelligitur commensurative, et non absolute. Motus enim primi mobilis mensurat omnia, sed secundum plus et minus.

[Col. 1030C] Omne quod movetur est divisibile (VIII Phys. text. 40 et 46, et VI Phys., text. 32, et V Phys., text. 62). Intelligitur: Omne quod movetur per se de loco ad locum circumscriptive et commensurative, est divisibile. Dicitur omne quod movetur per se, propter animam intellectivam, quae licet movetur ad motum corporis, tamen hoc non est per se, sed per accidens. Dicitur circumscriptive, quia licet angelus movetur per se, non tamen de loco ad locum circumscriptive, sed definitive. Sed dicitur tamen, Coelum movetur per se, et tamen non est divisibile, ut habetur I Coeli. Respondetur: Verum est de divisione reali, dividitur tamen secundum assignationem partium, scilicet orientis et occidentis.

Omne quod movetur localiter, describit sibi spatium aequale praecise in eodem instanti (Ex VI Phys.). Et sic videtur, quod indivisibilia sicut angeli essent divisibilia. Respondetur quod auctoritas intelligitur de illo quod movetur de loco ad locum circumscriptive.

[Col. 1030D] Optimum opponitur pessimo (VIII Ethic., cap. 10). Hoc axioma non semper verum dicit. Melius est enim esse studiosum quam habere inclinationem naturalem ad virtutum studia. At pejus est non habere inclinationem ad virtutum studia, quam non esse studiosum; nam si non habeas istam inclinationem, homo non eris, siquidem haec inclinatio est insita naturae humanae. Itaque non semper optimo opponitur pessimum.

Omne quod movetur est partim in termino a quo, et partim in termino ad quem (VI Phys.). Et sic videtur quod mobile nunquam fit in spatio sibi aequali, quod est contra auctoritatem praecedentem. Respondetur quod sic intelligitur: Omne quod movetur interim quod movetur particulariter attingit terminum ad quem, et terminum a quo, id est, quod nec est perfecte nec est complete in termino a quo nec in termino ad quem.

Omnes actus distincti sic se habent, quod unus potest [Col. 1031A] conservari sine alio (VII Metaph.). Respondetur quod habet veritatem, ubi unus non dependet in esse ab alio, quia actus Socratis et Dei sunt actus distincti, et tamen unus non potest esse cum alio; sic etiam scientia est in anima, similiter operationes vitales sunt distinctae ab anima, et tamen unum non potest conservari sine alio, ut prius dictum est.

Omne quod movetur, movetur ab alio (VII Phys.). Dicitur quod impossibile est movere seipsum per se, ut habetur III de Anima, et cum hoc moveri; et sic impossibile est rem aliquam esse agens totale, et movens totale; quin ad minus concurrit Deus aut materia prima.

Omnem intellectum oportet esse impassibilem (Per Comment., III de Anima). In oppositum est Philosophus ibidem in principio, ubi dicit quod intellectus sit virtus passiva. Respondetur quod Commentator vult quod oportet intellectum esse impassibilem passione corruptiva, licet sit passibilis passione salvativa.

[Col. 1031B] Omne incorruptibile est nobilius corruptibili (I Phys.). Intelligitur sic, si corruptibile non est melior conditio annexa quam sit illud incorruptibile. V. g., materia incorruptibilis est, et tamen forma corruptibilis melior est, non quidem ratione corruptibilitatis, sed ratione alterius.

Omnis finis est melior ordinato in finem (III Top. et II Phys.). Intelligitur de fine gratia cujus, quia talis semper est melior ordinato in finem, ex quo talis finis est gratia cujus.

Omne ens aut est substantia, aut accidens (XII Metaph.). Intelligitur de ente simpliciter uno, et non aggregativo. Vel capiendo ly ens nominaliter, et non participialiter, quia exercitus unus est ens, id est, existens, et tamen non est substantia, sed plures substantiae.

Omnino illud quod fit, ab aliqua ejus parte praeexistit (VII Metaph.). Et per consequens formaliter [Col. 1031C] se habet in materia ante ejus productionem; quod est contra Philosophum (I Phys.). Intelligitur ergo sic: omne quod fit completive ut compositum, habet partes praeexistentes, ut materiam et formam, si non tempore, tamen natura. Nam materia quidem prima tempore praecedit compositum, forma autem non tempore, sed duntaxat natura.

Omne quod movetur habet partes integrales (VI Phys.). Intelligitur de illo quod per se, et circumscriptive.

Omnis motus est de contrario in contrarium (IV Phys.). Intelligitur de motu naturali, et non violento.

Omne ens in suo loco naturali quiescit a motu (IV Phys. et I Coeli). Intelligitur quod omne ens in loco naturali quiescit a motu locali, non autem est verum de aliis motibus sicut de motu alterationis et augmentationis.

Omnia natura constantia, excepto Deo, quod erat [Col. 1031D] coelum, secundum Empedoclem, constant lite et amicitia, scribit Arist. (In III Metaph., text. com. 15; I Coeli et mundi, in text. com. 22; I Meteor.). Habuit hoc secundum quosdam philosophos bonum intellectum. Nam inductive consideranti in singulis quae sunt hic patebit esse quasdam proprietates currentes inter entia. V. g., homini sano aliquid potest esse venenum, et tamen laboranti potest esse salutaris medicina. (Vide Zimaram, fol. 90.)

Omne corpus est in loco (I Phys.).

Omne totum est majus sua parte (Communis propositio).

Omnia sentimus per medium (II de Anima, text. 114).

Omnes homines non decipiuntur, nisi in eo quod nesciunt, aut in eo cujus cognitio non est valde manifesta (IV Metaph., com. 8).

Omnia quae fiunt, fiunt a natura, vel ab arte, vel a casu (VII Metaph., text. 22).

[Col. 1032A] Omne mendacium pravum est fugiendum (IV Ethic.).

Opus quod fit a melioribus, semper est melius (I Polit.).

Omnis domus regi debet a seniore (Ibid.).

Omnis diversitas videtur facere seditionem (V Polit.).

Optimus populus est, qui terrae colendae deditus est (VI Polit.).

Omnis excessus rerum, vel nocet, vel nihil proficit (VII Polit.).

Omnia amamus, sed praemia magis (Ibid.).

Omne laborans, requie indiget (VIII Polit.).

Omnia aliena; tempus tantum nostrum est (Seneca, epist. 9).

Omne peccatum actio voluntaria est (Ibid., de Mor.).

Oportet prius discere quam docere (Boet., de Discip., cap. 6).

[Col. 1032B] Opus suum diligit unusquisque artifex (IX Ethic., cap. 8).

Omnia appetunt divinum esse, et illius gratia agunt quaecunque secundum naturam (II de Anima, text. 34, et I Phys.).

Omnis sermo, si brevior fuerit quam oporteat, obscurat intellectum; si longior, difficilis erit retentioni, et discipulo oblivionem inducit (II lib. de Arte Boet.).

Oportet ut ars in hoc imitetur naturam, ut omnia quae agit agat propter finem (Ibid.).

Omnia bonum appetunt (I Rheticorum et III Top., cap. 1, et I Ethic., cap. 1).

Omne consuetum est delectabile (Ibid.).

Oblivio est signum parvi pensionis, et ideo factiva irae (Ibid.).

Omnis affirmatio est vera, vel falsa (In Praedicam., cap. 5).

Oblivisci eorum quae quis faede egit, bonorum est; reminisci vero, malorum (III Top., cap. 10).

Oportet discentem credere (I Elench., cap. 2, et [Col. 1032C] I Poster., text. 5).

Omne quod corrumpitur a contrario corrumpitur (I Phys., text. 7).

Omne habens materiam est generabile, et corruptibile (I Phys., com. 89).

Omne agens agit propter finem (I Phys., text. 75).

Omne quod movetur necesse est in tempore moveri (IV Phys., text. 129).

Omnis motus est a quodam in quoddam (V Phys., text. 3), id est, a termino quo in terminum ad quem.

Omnis opinio cui contradicit sensus non est bona (VIII Phys., com. 27).

Opposita juxta se posita magis elucescunt (II Coeli, text. 40).

Omne ens naturale desiderat permansionem sempiternam (II de Averr., text. 34).

Omnis virtus unita plus est quam multiplicata (Auctor. de Causis, cap. 6).

Omnia animalia morsa a cane rabido rabiunt, excepto [Col. 1032D] homine (Lib. VII (de Animal.).

Omnes homines natura scire desiderant (I Metaph., in prolog.).

Omnia corrumpuntur in eo ex quibus sunt (III Metaph., text. 15).



P

Propter quod est unum quodque tale, semper et illud magis tale est (I Poster., cap. 2, et II Metaph., text. 4). Limitatur hoc axioma quinque modis. Primo ut illud in quo fit comparatio utrique comparabilium conveniat formaliter. Unde non valet: Deambulat propter sanitatem, ergo sanitas magis deambulat. Ebrius est propter vinum, ergo vinum magis ebrium est. Secundo, ut illud in quo fit comparatio suscipiat magis et minus. Unde non sequitur: Ego sum risibilis, quia homo est risibilis, ergo homo est magis risibilis. Nec illud: Petrus est homo propter patrem suum ergo pater suus est magis homo. Tertio, [Col. 1033A] ut causa sit univoca, non aequivoca. Unde non valet: Paries est albus propter pictorem, ergo pictor est magis albus. Nam et si albedo conveniat utrique formaliter, et suscipiat magis et minus, tamen pictor parietis albi non est causa univoca, sed aequivoca, et quasi universalis, sicut Deus rerum omnium naturalium. Quarto, ut comparatio fiat in effectibus positivis, non privativis. Non enim sequitur: Petrus est parvus propter patrem, ergo pater est magis parvus. Propter Deum non diligo mundum, ergo magis non diligo Deum. Quinto, ut sint vere diversa, inter quae fit comparatio. Non enim valet: Video propter oculos, ergo oculi magis vident. Non enim aliud est videre et meum et videre oculorum.

Perfectum est quod tale alterum, quale ipsum efficere potest (IV Meteor., text. com. 19). Vera est propositio, ubi alterum simile factibile est, quod additur propter Deum, cum non possit facere alium Deum, quia non est factibilis alter. Deinde respondetur [Col. 1033B] quod propositio veritatem habeat praecipue in animalibus et plantis quae sunt hic. Nam Aristot. ibi loquitur de seminibus, ut patet intuenti verba text. Et juxta hoc Arist. dixit II de Anima, text. com. 34: Naturalissimum opus viventium est quaecunque perfecta et non orbata, aut generationem spontaneam habentia, facere tale alterum quale ipsum, animal quidem animal, planta vero plantam, unde proprie in habentibus virtutem generativam, veritatem habet.

Particularia et singularia semper in multitudine ex contrario dividunt illud quod unum est (Per Porphyr.). Respondetur quod ibi per particularia et singularia debet intelligi minus commune, ut sit sensus, particularia et singularia, id est, minus communia dividunt, id est, in dividendo contrahunt, ex contrario illud quod unum est genus; v. g. corpus contrahunt animatum et inanimatum, animatum contrahunt sentiens et non sentiens.

[Col. 1033C] Particularis in materia naturali aequipollet suo universali (I ). Intelligitur de particulari simpliciter dicta, et de propositione indefinita; ista enim: Homo est animal, aequipollet illi universali: Omnis homo est animal, qui est in materia naturali et necessaria.

Particularis negativa non est convertibilis (II ). Intelligitur quod particularis negativa non est convertibilis formaliter in aliam particularem negativam, de modo loquendi consueto, cum hoc tamen stat, quod est convertibilis in unam de modo loquendi inconsueto.

Proprium de uno solo praedicatur (Per Porphyr.). Intelligitur tanquam de subjecto adaequato; sic risibile licet praedicetur de Joanne et Paulo, adeoque de pluribus aliis, tamen de uno tantum dicitur praedicari quatenus de solo homine praedicatur ut subjecto adaequato.

Privatio per se non est ens (I Poster.). Intelligitur [Col. 1033D] quod materia existens privatio non est ens in actu formali per se, sed per formam cujus est privatio, quin et ipsa profecto privatio formaliter significat negationem, materialiter autem sive connotative aptitudinem ad formam; unde merito dicitur non ens.

Principia oportet semper manere (I Phys., text. 50). Id est, in omni transmutatione reperiri, vel eas semper habere conditiones, quas ibi Arist. describit, scilicet, quod non fiant ex aliis nec alterutris, etc.

Proprium est substantiae in subjecto non esse (Per Philosophum, in Praedicamentis). Sensus est nullam substantiam esse subjecto tanquam affectionem, sed bene tanquam partem.

Plato non male dixit in eo quod sermonem sophisticum sub non ente locavit (VI Metaph.). Respondetur quod Philosophus capit non ens improprie pro ente, quod gerit similitudinem alicujus; quod tamen non est.

[Col. 1034A] Penetratio dimensionum non est possibilis (IV Meteor.). Respondetur quod duplices sunt dimensiones: quaedam sunt quarum una habet se per modum actus, et alia per modum potentiae, ut albedo, vel materia prima; tunc dicitur quod in talibus dimensionibus penetratio est possibilis. Sic etiam est, quando duae habent se per modum actus ad tertiam, quae habet se per modum potentiae, sicut albedo et dulcedo in lacte. Aliae sunt dimensiones, quarum una non habet se per modum potentiae, nec ambae habent se per modum potentiae, et sic penetratio dimensionum non est possibilis.

Processus in infinitum est prohibitus (II Phys.). Intelligitur in praedicatis essentialiter subordinatis.

Potentia opponitur actui (IX Metaph., et I de Anima). Dicitur quod intelligendum est de oppositione relativa.

Principia non fiunt ex alterutris (I Phys.). Verum non est simpliciter, sed ut ly ex dicit circumstantiam [Col. 1034B] partis. Etsi enim forma fit ex materia, non tamen materia est pars formae.

Potentia accidit materiae (Per Commentatorem, I Phys.). Intelligitur quatenus communis illa et essentialis potentia materia determinatur, per certas dispositiones accidentales ad hanc vel illam formam. Talis enim potentia, sive talis determinatio, accidit materiae.

Prius est commune proprio. Dicendum quod commune est prius proprio, si utrumque sit unius generis. Sed in his quae sunt diversorum generum, nihil prohibet proprium esse prius communi.

Politici est considerare de anima (I Phys.). Et sic videtur quod non est scientia libri de Anima. Respondetur quod Philosophus, I Phys., vult quod politicus considerat practice de anima, sed in libro de Anima consideratur de anima speculative.

Privatio et materia differunt ratione et specie (I Phys.). Intelligitur quod isti termini, privatio et materia habent diversas rationes, seu definitiones, [Col. 1034C] cum hoc tamen stat, quod habent pro suo significato, vel substrato, eamdem rem numero, per quam non distinguuntur.

Principia rerum sensibilium sunt sensibilia (III Coeli et mundi, text. com. 16). Glossatur per Averr., ibid., de principiis propinquis, non autem habet veritatem, ut inquit, propositio de principiis remotis, quia principia remota rerum sensibilium non sunt sensibilia, ut prima forma, et prima materia.

Potentia superior potest quidquid potest inferior, et nobiliori modo (III de Anima). Vera est propositio in potentiis quae sunt ejusdem generis in substantialitate, eo modo quo vegetativum est in sensitivo, sicut trigonum in tetragono. In his quae non sunt ejusdem generis in substantialitate, propositio locum non habet. Sicut anima est superior virtus quam sit corpus, non tamen anima potest supplere vicem corporis, et forma est superior materia, et non potest supplere vicem materiae. Similiter comparando [Col. 1034D] potentias materiales potentiis abstractis, locum non habet propositio formaliter loquendo, nam non valet: Homo generat, ergo intelligentia generat.

Praesupponit augmentatio alterationem (I Coeli, com. 22). Intelligitur secundum Arist., in Praedicamentis, de augmento invento in physicis corporibus. Fallitur enim de augmento imaginario invento in rebus mathematicis. Et habet locum de vera augmentatione, quae fit in plantis et animalibus, nam talis requirit praeviam alterationem.

Principium in cognitione est finis in operatione, et principium operationis est finis in cognitione (VI Phys., text. comm. 89, et VII Metaph., text. comm. 23.). Veritatem habet propositio in operalibus, sicut sunt actiones et factiones (Vide Aristot. III Ethic. cap. 6).

Pueri beatificantur propter spem (I Ethic.). intelligitur, pueri beatificantur, id est, dicuntur beati propter spem futurae beatitudinis, licet actu non sunt [Col. 1035A] tales. Sed diceres: Quare hoc est? Respondetur quod ideo, quia concipimus in eis hanc spem ex naturali dispositione eorum; vel ideo quia videmus eos inclinari ad bona, et fugere mala; vel ideo quia sunt procreati ex bonis.

Praeter verum non est affirmatio vel negatio (II ). Ratio, quia verum habet se in propositione sicut forma; modo nihil potest esse absque forma.

Propositio in toto est falsa, quae nullam singularem habet veram (I Poster.). Intelligi potest sic, in qua genus generalissimum unius praedicamenti praedicatur de genere generalissimo alterius praedicamenti, in toto est falsa, ex quo nullam habet singularem veram. Vel potest intelligi simpliciter quod propositio universalis, cujus nulla particularis est vera, in toto sit falsa. Nam utique si nulla in parte est vera, dici poterit in toto esse falsa.

Passionibus neque vituperamur, neque laudamur [Col. 1035B] (II Ethic.). Ergo passiones non sunt vituperio aut laude dignae. Respondetur distinguendo; passiones enim duobus modis possunt considerari, et secundum se, et quatenus subduntur rationis imperio, et deliberationi voluntatis. Priori ratione, neque laude, neque vituperio dignae censentur, quoniam sunt motus quidam appetitus irrationalis, quibus cum aliis animantibus communicamus. Si vero secundo modo considerentur, sunt laude aut vituperio dignae: appetitus enim sensitivus propinquior est rationi quam exteriora membra; actus autem exteriorum membrorum boni sunt aut mali, et ratione, qua voluntarii sunt: ergo etiam motus appetitus sensitivi. Praeterea, licet appetitus secundum se libertate careat, ex conjunctione tamen ad rationem libertatem habet; quapropter in eo virtutes collocantur, ut fortitudo, et temperantia, etc. Passiones itaque quatenus voluntariae sunt, laudem merentur, vel vituperium.

Plura bona sunt eligibiliora paucioribus bonis (III [Col. 1035C] Top.). Intelligitur sic: Plura bona possibilia sunt bonis paucioribus compossibilibus eligibiliora, dummodo unum illorum plurium eligibilium non sit propter aliud, et dummodo praeeminentia bonitatis teneat se ex parte pluralitatis; dicitur, dummodo unum illorum non sit eligibile propter aliud, tanquam propter finem, quia propterea sanum fieri et sanativum, non sunt eligibiliora sanitate. Etiam dicitur quod intellitur, Dummodo ista bona sint ejusdem rationis, ita videlicet ut praeeminentia bonitatis non proveniat ex parte materiae, sed solum ex parte pluralitatis: propter hoc non sequitur quod quatuor grossi essent eligibiliores floreno, licet sint plura bona. Dicitur etiam: Dummodo illa bona sint compossibilia, propter hoc non sequitur quod bonum esse monachum, et bonum esse conjugatum, essent eligibiliora simul quam bonum esse monachum solum. Similiter quod vivere caste, et generare sibi simile, essent eligibiliora, quia plura sunt, quam vivere caste solum: [Col. 1035D] quod tamen est falsum, quia sunt plura bona incompossibilia. Denique intelligitur de bonis finitis, propter Deum, qui est bonum infinitum, et licet unus, tamen aliis omnibus quantumvis multis infinite praestat.

Passivus quidem intellectus est corruptibilis, ex eo quod nihil intelligit sine phantasmate (III de Anima). Ille textus secundum commentatorem sic potest intelligi, quod per intellectum passivum intelligitur potentia cogitativa, quae est educta de potentia materiae, quam nominat intellectum in ordine ad alios sensus, propter excellentiam. Alii vero dicunt quod intellectus passivus, id est phantasticus intellectus, objective dependens a phantasmate est corruptibilis. Scilicet ratione phantasiae et phantasmatum, utrumque enim corrumpitur, et phantasia et ipsa phantasmata. Alio modo intelligitur hoc de intellectu, qui non est informatus speciebus intelligibilibus, aptus tamen informari, quantum ad denominationem. Cum [Col. 1036A] enim informatus est, jam desinit vocari intellectus possibilis, sed intellectus adeptus, vel in habitu, adeoque sic quoad denominationem illam, intellectus possibilis corrumpitur.

Possibili posito inesse, nullum sequitur inconveniens. Sensus est: Si propositio de possibili mutatur in suam de inesse, tunc sua de inesse non erit impossibilis. Et pro ulteriori intellectu hujusce auctoritatis, est notandum adhuc, ut aliquae propositiones possibiles ponantur inesse, requiri tres conditiones. Prima conditio, si aliqua propositio universalis de possibili debeat poni inesse, non debet hoc fieri per universalem, sed potius singularem, ut ista, Omne producibile Deus potest producere, non debet sic poni inesse, producibile Deus producit, sed sic: Hoc producibile Deus producit, et sic de aliis. Secunda conditio: Quando in propositione de possibili subjectum et praedicatum repugnant, tunc ponendo illam inesse loco unius extremi, debet poni pronomen [Col. 1036B] demonstrativum, ut: Omne album potest esse nigrum, ponitur sic inesse: Hoc est nigrum, demonstrando per ly hoc, illud quod prius fuit album. Tertia conditio est: Quando in propositione de possibili ponuntur aliquae terminationes vel termini privativi, qui vel quae in illa de inesse possunt facere aliquam repugnantiam, tunc ponendo illam inesse, tales terminationes sunt omittendae, ut: Socrates habens oculos, potest esse sine oculis, ponitur sic inesse, Socrates est sine oculis. Sicut illa: Socrates potest cras legere, non potest sic poni inesse, Socrates legit cras, sed sic: Socrates legit.

Posita forma substantiali, ponitur etiam aliud cujus est forma substantialis (V Metaph.). Intelligitur sic: Posita forma substantiali actuali, et illo modo quo est forma, ponitur illud cujus est forma. Modo post mortem alicujus hominis anima non est forma ejus actualis, ideo tunc non est homo, sed erit demum, ubi rursus a Deo conjuncta fuerit anima corpori in resurrectione mortuorum.

[Col. 1036C] Principia aliqua innotescunt sensu, et aliqua consuetudine (Commune Axiom. Philos.). Et propter hoc Arist. VII Top., cap. 4, dixit: Qui dubitant utrum deos venerari oporteat, vel parentes amare vel non, poena indigent; qui vero, utrum nix sit alba, non indigent sensu. Cultus enim Dei et amor parentum sunt principia in lege, roborata consuetudine, et ideo a legislatoribus posita est poena corporis afflictiva. Nivem autem candidam esse cognitum est sensu, et motum esse, etiam patet ad sensum. Unde Aristot. VIII Phys. auscult., text. comm. 22, contra Zenonem negantem motum, inquit, omnia igitur quiescere, et hujus rationem quaerere dimittentes sensum, infirmitas quaedam est intellectus.

Potius eligendum est id quod possibile quam quod impossibile (III Top., cap. 1.). Hoc est, quod facile ut quam quod difficile. Eorum enim quae nullo modo fieri possunt, nulla est electio, ut ex III Eth., cap. 2 patet. In hoc pronuntiatio intelligenda est haec moderatio: [Col. 1036D] Modo caetera sint paria: quae in aliis plerisque similibus axiomatibus subaudienda est. Magis eligendum est hac de causa capescere scientiam doctrina quam inventione. Illud enim per se facile est, hoc valde laboriosum. Virtus etiamsi difficilius acquiritur quam scientia, est tamen magis eligenda, quia melior, et sic in multis.

Principia sunt tanquam locus januae in domo, quem nullus ignorat (II Metaph., com. 1, ubi etiam textus aperte dicit, In foribus enim quis delinquit?). Animadverte quod alia sunt principia cognitionis, alia autem sunt principia cognitionis et esse. Propositio igitur locum habet de principiis cognitionis (sicut sunt maximae, et communes animi conceptiones), hoc est, de principiis communissimis, quae solum ex notitia terminorum communissimorum evidentiam habent, ut de quolibet dicitur esse vel non esse, etc. Sicut sunt principia quae ex ipso sensus testimonio habent evidentiam, sicut motum esse, etc. Propria vero quae [Col. 1037A] non sunt tantae evidentiae, quandoque indigent aliqua suadela. Nam aliqua principia alicujus scientiae specialis inductione innotescunt, aliqua vero consuetudine, ut sunt principia legum et scientiarum legalium, aliqua verosper alias vias, ut scribit Arist. I Eth., cap. 10.

Plantae sunt simplices (II de Anima). Intelligitur respective, quia non habent tantam diversitatem in suis organis, sicut animalia habent in suis partibus.

Potentia sensitiva contrariatur intellectui (I de Ethic.). Non per se, sed per accidens. Tendit enim utraque in suum objectum et suum bonum. Fit autem nonnunquam pro loco, tempore, persona, etc., ut simul ista bona stare non possint. Deinde etiam natus est appetitus sensitivus obedire rationi, ut docet Arist. ibidem. Unde non simpliciter contrariatur rationi.

Principium sensitivum est in corde (II de Anima). [Col. 1037B] Sensus est quod spiritus animales et sensitivi a corde proficiscuntur.

Primus motus est in oriente (IV Polit.). Respondetur, Verum est antonomastice, id est per excellentiam, quia ibi relucent nobiliores effectus.

Philosophus est ille qui scit principia et causas substantiae (IV Metaph. com. 2). Ubi per philosophum intelligas divinum, scientia enim divina per antonomasiam dicitur philosophia prima, via naturae et nobilitatis, licet via doctrinae sit postrema.

Potius eligendum est, cui consequens est majus bonum aut minus malum (III Top., cap. 1). Ut consilia evangelica servasse in hac vita, quam praecepta communia duntaxat, et abscindere membrum corruptum quam servare.

Principium et causa convertuntur (I Metaph.). Intelligitur de principio essendi, quod est quadruplex, scilicet secundum quatuor causas, ut efficientem, finalem, formalem et materialem; et capiendo principium sic, tunc principium et causa convertuntur. [Col. 1037C] Alioquin principium latius patet quam causa.

Participatione speciei plures homines sunt unus homo (Per. Porphyr.). Intelligitur: secundum S. Thomam, plures homines sunt unus homo participatione speciei, id est, sunt unum in specie. Et non sequitur: Sunt unum in specie, ergo sunt unum, quia omne unum in specie, est esse unum, secundum quid. Alii sic dicunt: Plures homines sunt unus homo participatione speciei, id est, continuant unam speciem humanam, et sic species humana est perpetua. Alio modo exponitur logicaliter, Plures homines sunt unus homo, id est, plures homines significantur per illum terminum, Homo, participatione speciei. Alio modo, naturalis similitudo hominis vel unus conceptus communis hominis pluribus hominibus convenit.

Perpetuum est corruptibile. Sensus est, Perpetuum non significat non posse corrumpi unquam, sed tantum, non corrumpi unquam.

[Col. 1037D] Potentia naturalis est irrationalis (II et IX Metaph.). Respondetur quod vult, quod bene valet consequentia cum specificatione; ut: Potentia est naturalis, ergo ut sic est irrationalis, etc.; non valet simpliciter sine specificatione, quia homo aliquando mere naturaliter, aliquando secundum intellectum, sive rationis arbitrium

Posse ab ipso esse nihil differt in perpetuis (III Phys., tex. 32).

Philosophus non debet quidquam asserere quod non demonstratione aut inductione saltem ostendat (VIII Phys., tex. com. 15).

Propositiones naturales duplici de causa fiunt dubitabiles, vel quia aliqui enutriti in opinionibus falsis non possunt assentiri principiis veris philosophiae; vel quia aliqui existimant quod principia geometriae, contra quos Arist. II Metaph., tex. com. 16, Com. 1 Coeli, com. 90.

Propter malum illatum ab inimicis, nullus in tantum [Col. 1038A] laeditur et contristatur, quantum tristatur malo illato ab amicis (II de Arte poet.).

Propter consuetudines malas et perversas nullus laudatur (II de Arte. poet.).

Pejores sunt nuper ditati quam ditati ab antiquo (II Rhetor.).

Possibili posito inesse nullum sequitur inconveniens (Lib. Prior., cap. 18).

Principia demonstrationum sunt definitiones (II Poster., tex. 2, et I Phys., tex. 10).

Perfectum est cujus nihil est extra accipere (II Coeli; tex. 23).

Plus temporis perficit anima in ignorantia quam scientia (II de Anima, tex. 115).

Probabilia secundum totum non possunt esse falsa (III de Anima, com. 5).

Philosophia docet homines cognoscere creatorem suum (Arist., de Morte).

Purus et perfectus philosophus mortificat desideria [Col. 1038B] hujus saeculi, quae adducunt eum ad mortificationem corporis et animae (Ibid.).

Propter admirari homines nunc, et primo coeperunt philosophari (In Prolog. Met.).

Perfectum est cui nihil deest, et est duplex, scilicet simpliciter extra quod nihil est: et perfectum, in genere (V Metaph., text. 21).

Prandium differt a coena, secundum diversitatem temporis tantum (VIII Metaph., tex. 5).

Privatio et habitus radix sunt contrariorum (X Metaph. com. 15).

Principium est plus quam dimidium (I Ethic., cap. 10, et V Polit.).

Passio non est virtus nec vitium; secundum eam nec laudamur, nec vituperamur (II Eth., cap. 4).

Primum in generatione, est ultimum in resolutione (Lib. III, cap. 6).

Parvae expensae saepe factae consumunt substantiam (V Polit.).

Pejora sunt tecta odia quam aperta (Seneca de [Col. 1038C] Mor.).

Palatum tuum fames excitet, non sapor (Idem, cap. de Contin.).

Pecuniam perdidi. Fortasse de illa perdidisset. O te felicem, si cum illa avaritiam perdidisses! (Idem de Remed. fortuit.).

Philosophia omnium virtutum magistra (Boet., de Consol., pro. 3).

Philosophia est summum lassorum animorum solatium (Idem, III lib., pro. 1).

Probos mores sua praemia non relinquunt (Idem, IV lib., pro. 3).

Perpetua conversatio contemptum parit; raritas autem admirationem conciliat (Apuleius, de Deo Socratis).

Praestantissimum animal in terris existens est homo (Idem, ibid.).

Propter nostrum affirmare vel negare, nihil in re ponitur (I de Interpretat., cap. 6).

[Col. 1038D] Pergraviter unusquisque fert honore suo privari (Lib. Oecon.).

Praemium virtutum, est honor (IV Ethic., cap. 9).



Q

Quotidie morimur, quotidie enim labitur aliqua pars vitae (Senec., ad Lucilium discip.).

Quaerere rationem et dimittere sensum, infirmitas quaedam est intellectus (VIII Phys., tex. 22). Intelligitur, Qui quaerit rationes quibus destruat illud quod apparet sensui, est debilis discretionis et imbecillitatis intellectus. Et hoc est nescire per se nolum a non per se noto distinguere. Et verae conclusiones non declarantur, nisi a propositionibus, et propositiones a sensu, et experimentum verorum non est, nisi ut conveniant sensatis, non e converso.

Quando sunt duo agentia, quorum unum est fortius, et alterum debilius, fortius citius producit suum effectum [Col. 1039A] quam debilius (Commune axiom.). Verum est de agentibus per abjectionem contrarii, quia ubi est contrarietas, ibi est resistentia, et ubi est resistentia, ibi est successio, ut dicit Comment. in IV Phys., in com. 71. Fallit autem in agentibus sine contrarii abjectione, sicut patet de duobus corporibus luminosis, quorum unum sit intensius altero: utrumque enim in instanti illuminat, licet lumen productum a potentiori sit intensius lumine producto a debiliori.

Quaecunque moventia et non mota, amplius non sunt physicae considerationis (I Phys.). Et sic videtur quod de Deo sit scientia, quia ipse est immobilis, ut patet VIII Phys. Respondetur quod auctoritas tantum vult, quod entia moventia considerata non in ordine ad motum, non sunt physicae considerationis, ita quod physicus non habet aliquid considerare de iis, nisi per attributionem ad motum, cujus motus natura est principium; quae enim simpliciter seu quidditative [Col. 1039B] sunt physicae considerationis, ea in se debent habere principium, ut ipsa etiam physice moveantur, non tantum moveant. Intelligentiae ergo tametsi physice movent, non tamen physice moventur. Et ideo etiam secundum quidditatem suam ad physicum non spectant.

Quaelibet definitio ponibilis est in praedicamento (I Top.). Intelligitur quod quaelibet definitio secundum suas partes et reductive est ponibilis in praedicamento, non autem per se et proprie.

Quod fit, non est (I ). Intelligitur: si aliquod ens permanens sit successive, tunc interim dum fit, non est, id est, non habet esse completum, sed fieri rei successive est ejus esse.

Quaelibet propositio reduplicativa, in qua reduplicatur praedicatum, est falsa et impossibilis (I Prior.). Respondetur: Verum est, ut patet de illa: Homo est animal in quantum animal; illa est falsa et impossibilis, ut patet ibidem.

Quaecunque uni eidem sunt eadem, illa inter se sunt [Col. 1039C] eadem (I Phys.). Intelligitur: quaecunque divisim sumpta sunt uni et eidem eadem, inter se sunt eadem. Si enim tantum collective sumpta sunt idem uni tertio, non sunt idcirco idem inter se. Intelligitur praeterea: Quaecunque uni termino singulari sunt eadem, inter se sunt eadem, et sic excluditur species, cui tametsi eadem sint, Petrus, Paulus, et Joannes, tamen non sunt idem inter se. Et ratio est quae item forte sufficere queat ad limitandum hoc axioma: Quia non sunt eadem specie simpliciter.

Quidquid potest causa prima cum secunda, hoc potest se sola (Per auctorem in de Causis). Intelligitur in genere causae efficientis, et secundum potentiam primae causae absolutam; sed in genere causae formalis, vel materialis, hoc axioma non procedit. Etsi enim possit Deus sine homine facere hominem, v. g., creando hominem aliquem ex nihilo, tamen non potest eum facere album nisi per albedinem rationalem, nisi per formam aliquam rationalem, nec materialem, [Col. 1039D] seu corpoream, nisi per materiam et corpus.

Quando aliquando duo sunt idem in essentia, si unum per se est corruptibile, etiam et reliquum (IV Metaph.). Modo videmus quod materia et compositum sunt eadem res in essentia, et sic videtur quod materia esset compossibilis, et consimiliter potest probari de forma intellectiva. Respondetur quod verum est, quando penitus sunt idem et unum secundum essentiam. Sed materia et forma ipsius compositi sunt essentialia principia ipsius compositi diversa, et partes essentiales diversae, quae non possunt dici esse unum in essentia sicut compositum.

Quaecunque differunt genere, differunt numero et specie (V Metaph.). Intelligitur dupliciter; uno modo sic: Quaecunque genere differunt realiter, differunt numero et specie realiter. Alio modo sic: Quaecunque differunt genere praedicamentaliter, differunt numero et specie praedicamentaliter. Vel dicitur quod [Col. 1040A] illa auctoritas intelligitur in genere substantiae, et non in genere accidentium.

Quantitas non est de virtutibus activis et passivis ad invicem (IV Metaph.). Respondetur quod Philosophus vult quod esse activum et passivum non attribuitur quantitati, sed bene speciebus qualitatis.

Quod recipit esse, post non esse, est generabile (IV Phys.). Respondetur quod verum est de illo quod recipit esse a forma, quia forma est quae dat esse rei, ut patet per Philosophum (I Phys.). Hinc anima rationalis non est generabilis, licet habeat esse post non esse, quia non habet tanquam compositum ab aliqua forma. Etiam verum est de esse formali, non autem entitativo. Hinc materia prima non est generabilis, quia licet nec ipsa fuerit semper, sed a Deo acceperit esse post non esse, non tamen habet actum aliquem formalem, sed tantum actum entitativum, ideoque non dicitur generata, vel generabilis

Quaestio est dubitabilis propositio (Per Boet.). Et [Col. 1040B] sic videtur quod quaestio sit propositio, quod tamen est falsum. Respondetur quod quaestio capitur uno modo pro signo interrogativo et oratione, cum qua interrogatur; et sic quaestio non est propositio, et hoc vult Boetius. Secundo sumitur pro ratione, cui signum interrogativum additur, et sic quaestio est propositio, sicut illa oratio: Coelum habet materiam, cui additur. Utrum coelum habeat materiam, est propositio, et hoc vult Boetius

Quaecunque differunt plus quam numero, differunt specie (V Metaph.). Respondetur quod Philosophus vult quod quaecunque differunt plus quam numero essentialiter, illa differunt specie, et sic non oportet quod vir et mulier differant specie, sicut nec Socrates albus et Plato niger differunt specie, quia solum differunt specie accidentaliter.

Qui non unum intelligit, nihil intelligit (IV Metaph.). Respondetur quod intelligitur sic: Qui non unum intelligit ad minus, nihil intelligit. Vel sic, capiendo [Col. 1040C] ly non infinitanter, qui non unum intelligit, nihil intelligit, et hoc est quoque verum.

Quidquid caret operatione, caret et essentia (Per Comment., IX Metaph.). Respondetur quod illa auctoritas universaliter non est vera, quia datur instantia de materia prima. Verificatur tamen et de ista, si essentia accipiatur pro actu specifico seu esse formali.

Quod non est, non contingit scire (I Poster.). Verum est tanquam scibile propinquum, sed bene tanquam remotum. Vel sensus est: quod non est, necesse potest, non contingit scire. Sicut enim se res habet ad esse, ita ad cognosci.

Quidditas rei est forma rei (VII Metaph.). Verum est in simplicibus, non autem in compositis. Ibi enim secundum communem opinionem, etiam materia est pars quidditatis.

Quaecunque habent differentiam in eodem subjecto, differunt specifice (IV Metaph.). Si igitur illi gradus [Col. 1040D] in alteratione proprie dicta acquirantur successive, et habeant differentiam in eodem subjecto, different specifice, ut vult auctoritas; et sic qualitas secundum quam sit alteratio, proprie dicta, non esset simplex, sed diversarum rationum. Respondetur quod vult quod qualitates intensibiles et remissibiles existentes in eodem subjecto, non facientes unam qualitatem totalem, illae differunt specie. Sed si illae qualitates faciant unam totalem qualitatem, tunc non different specie. V. g., albedo et nigredo sunt in eodem subjecto, et sunt intensibiles et remissibiles, nec tamen in illo subjecto faciunt unam qualitatem: ergo differunt specifice.

Quod semper aut plurimum est utile, melius est quam quod aliquando (III Top., cap. 2). Ut justitia et temperantia quam fortitudo. Nam illis semper aut fere semper uti possumus, hac rarius.

Quod ad omnia vel plura utile est, melius est quam quod ad pauciora (III cap. Top.). Ut aqua quam vinum [Col. 1041A] praestantior est, quia aqua nullus hominum carere potest, et ejus usus est copiosior

Quod inest rei meliori, melius est (Top. III, c. 1). Ut quod inest animo, quam quod corpori, ut virtus quam sanitas, illa animae inest, haec corpori. Hoc tamen non est usquequaque verum, nisi de iis bonis intelligatur quae rebus quibus insunt propria sunt.

Quaedam melius est non videre quam videre (XII Metaph., tex. 5). Verum est in humanis, sed non in divinis.

Quod potius eligit prudens aut vir bonus, aut recta lex, aut qui in aliqua re excellunt, qua ratione tales sunt, aut in unoquoque genere periti, aut plures, aut omnes, aut omnia, praestantius est (III Top., cap. 1). Ut curare magis aeterna quam quae labuntur cum tempore; nulla potius affici injuria quam afficere; permittere minora quaedam mala in repub., ne majora eveniant, quam velle omnia penitus exstirpare; item quae in exponendis divinis Scripturis sancti [Col. 1041B] doctores docuerunt quam quae scioli Grammatici autumant, etc.

Quidquid est causa causae, est causa causati (Per auctorem de Causis). Intelligitur quod quidquid est causa causae, loquendo de causa essentiali et positiva, hoc est causa causati; dicitur positiva propter vitia quae sunt causata privative, unde licet Deus sit causa hominis, tamen non peccati, quia peccatum est privatio quaedam, et defectus hominis. Sicut tibia recta cum tibia curva est causa progressionis, non tamen claudicationis, quia ista est defectus quidam et privatio pertinens non ad causam progressionis, nec ad ipsam progressionem, sed ad tibiam deficientem.

Quaecunque sunt ejusdem speciei, quidquid uni convenit, convenit et reliquo, est com. animi concept. Intelligitur essentialiter vel de praedicatis essentialibus, similiter de accidentibus propriis. De aliis enim multum fallit.

Quod diuturnius est, id praestantius (III Top., cap. 1). [Col. 1041C] Subaudi saltem si caetera sunt paria, et ea quae comparantur sint bona. Sic vita, quae in actione virtutum per omne tempus aequabiliter versatur, quod longior fuerit, eo melior.

Quod rei bonae propinquius est aut similius, aut meliori similius, id melius (III Top., cap. 2). Ut qui vitam apostolicam aut Christi opt. max. magis imitantur quam caeteri.

Qui dicit animam gaudere vel tristari, dicit eam texere et aedificare (I de Anima). Intelligitur: qui dicit se sola anima gaudere vel tristari, dicit eam texere, sic quod Philosophus vult quod non solum convenit animae, sed prout est conjuncta corporis. Rectius et brevius Egidius, ibidem: Minus proprie dicit, qui solum animam dicit gaudere, vel tristari, magis proprie qui hominem.

Quorum efficientia sunt bona ipsa sunt bona. Velut aliqui proferunt. Quorum causae sunt bonae ipsa sunt bona (II Top., c. 3). Limitatur verum esse qua ratione a [Col. 1041D] bonis causis proveniunt. Nam etsi a bonis causis mala quaedam nascuntur (ut a viris probis levia peccata), non tamen ab illis proveniunt, qua ex parte sunt bona. Saepe etiam effectus qui a bona causa non malus nasceretur, ab alia mala vitiatur, ut si quis restituat alienum gladium ut homicidium aliquod perpetretur. Quin etiam saepenumero cum causae omnes sunt bonae, mala una circumstantia potest effectum reddere vitiosum. Itaque si causa est bona effectusque ab ipsa provenit, qua ex parte bona est, tum demum erit bonus, si aliunde non vitietur.

Quidquid potest in majus, potest in minus (I Coeli). Intelligitur per se et virtute propria, et de illis quae sunt ejusdem generis. Non enim valet: Potest componere librum, ergo coquere cibum communem, quod minus est (non enim ista sunt ejusdem generis), sed bene valet: Potest componere librum, ergo epistolam, vel tres, quatuorve congruas lineas.

Quorum generationes sunt bonae, illa bona (II Top.). [Col. 1042A] Intelligitur per se, sive quantum est ex parte generationis, sive ex parte efficientis. Quia stat patrem esse bonum, et filium non, ob propriam filii voluntatem.

Quorum corruptiones sunt bonae, ipsa corrupta sunt mala. Intelligitur quorum corruptiones per se sunt bonae; si enim per accidens sunt bonae, ipsa corrupta non propterea sunt mala. V. g., mors Christi innocentis per se mala fuit, bona autem quatenus ab eo oblata in redemptionem nostram. Contra, mors Herodis tyranni bona fuit per se. At si secuta esset indigna illa nobilium strages, quam ille morti proximus optarat, et sorori, quasi testamento, reliquerat, per accidens fuisset mala.

Quod vere est, nulli accidit (I Phys., tex. 30, 26). Id est, substantia nullius est accidens, sermo est de substantia proprie dicta, similiter etiam de accidente, item de his quae dicuntur univoce, non analogice. Nam scientia est substantia in Deo, in homine autem [Col. 1042B] est accidens. Et ratio hujus propositionis est, quoniam, ut dicitur in Praedicamentis, commune est omni substantiae in subjecto non esse. Hoc autem proprium est omnis accidentis. Quare sicut haec sunt contradictoria, esse in subjecto, et non esse, sic esse subjectum et accidens.

Quod omni tempore est utilius, hoc est eligibilius (III Top.). Et sic sequeretur quod fortitudo esset eligibilior temperantia, vel justitia, eo quod fortitudo omni tempore est utilis. Respondetur quod fortitudo capitur dupliciter. Uno modo quoad habitum, alio modo quoad actum, et sic fortitudo est operatio fortitudinis, et illo modo non semper est utilis actualiter, quia si omnes essemus justi, tali fortitudine non indigeremus

Quidquid est in effectu, est in causa (Communis propositio in Metaph.). Et sic sequeretur quod omnis imperfectio esset in Deo. Intelligitur ergo sic: Quidquid est perfectionis in effectu, hoc etiam est in causa, non quidem formaliter, sed virtualiter, vel [Col. 1042C] reductive, quia etiam omnis perfectio ultimate ordinatur ad primam causam.

Quaerere quare quaedam appropriantur in eodem genere quibusdam entibus, est summa fatuitas. Unde non est petendum quare terra sit terra, aut ignis sit ignis, et quaerere in re simplici, ut quare homo est homo? Est nugatio (VII Metaph., com. 59; idem IV Metaph., com. 3, ubi habetur quod praedicatio ejusdem de seipso est nugatoria).

Quantitas non est de genere activorum (IV Phys.). Intelligitur uno modo, quod quantitas, ut quantitas, non est de genere activorum, et sic est vera, sed quantitas, ut substantia, bene est de genere activorum. Alio modo dicitur: quantitas secundum suam essentiam non est de genere activorum, licet bene secundum suas dispositiones.

Quod non contingit aliter se habere, necesse dicimus ita se habere (V Metaph., tex. 6). Nota duplex necessarium quod ibid. tradit Arist., nempe necessarium [Col. 1042D] simpliciter, et necessarium tanquam melius, et convenientius, hoc est ad finem aliquem aliquid esse necessarium dupliciter. Uno modo, sine quo aliquid esse non potest, sicut cibus est necessarius ad conservationem humanae vitae. Alio modo per quod melius et convenientius pervenitur ad finem, sicut equus necessarius est ad iter.

Quando ex ignobiliori nobilius generatur, generatio est simpliciter et secundum quid corruptio; quando vero opposita ratione ex nobiliori, id quod ignobilius est gignitur, simpliciter quidem corruptio, secundum quid autem generatio est (I de Generat.).

Quod potentia est, contingit non esse (XII Metaph., tex. 30).

Quod parum, tanquam nihil distare videtur (II Phys., tex. 56).

Quantitati nihil est contrarium.

Quod non credit quis, non movet eum ad timendum, vel sperandum (II in Arte poet. Comment.).

[Col. 1043A] Quod consuetum est, veluti innatum est (I Rhetor.).

Quidquid fuerit superabundantius et majus quam esse debebat, hoc est malum (Ibid.).

Quod brevius est, semper est delectabilius (II Rhetor.).

Quod dictum est, non potest amplius sumi (In Praedicam., cap. de Quantit.).

Quod frequenter dicitur, conturbat audientem (V Top., cap. 4).

Qui virtutis nominum sunt ignari, facile decipiuntur (I Elech., cap. 1).

Qui dicit naturam non agere propter finem, tollit sollicitudinem Dei circa ista inferiora (II Phys., com. 75).

Quod non est, nusquam est (IV Phys., tex. 1).

Qui caret sensu, caret intellectu illius generis sensibilium (II de Anima, com. 93).

Quaecunque differunt in subjecto, differunt in esse (Ibid., tex, 152).

Qui nihil sentit, nihil addiscit, nec intelligit (Tex. 39 [Col. 1043B] de Anima).

Quod est in potentia est privatio ejus, quod est in actu (Com. de Som. et Vig.).

Quidquid potest causa secundaria, potest etiam causa primaria, nobiliori et altiori modo (Auct. de causis, cap. 2).

Qui inquirit philosophiam, inquirit gradus altissimos et divinos (Lib. de mor.).

Qui invenerit philosophiam, invenit vitam in utroque saeculo (Ibid.).

Qui dubitat, et admiratur, ignorare videtur (In prol. Metaph.).

Qualis unus quisque est, taliter vivit (IV Ethic., cap. 14).

Quae simpliciter sunt bona hominibus, pro his orant (V Eth., cap. 2).

Quanto major est fortuna, tanto minus est secura (VIII Eth., cap. 1).

Quod cum majore labore acquiritur, magis diligitur [Col. 1043C] (IX Eth., cap. 8).

Quaedam delectant nova, quae postea non similiter delectant (X Eth., cap. 2).

Qui alteri servit, non est per se sufficiens (IV Polit.).

Quod est parum, quasi nihil differt ab eo quod est nihil (V Polit.).

Quidquid dicturus es, antequam aliis dixeris, tibi dices (Sen., de Mort.).



R

Remissio fit per admixtionem contrarii, colligitur ex mente Philosophi (V Phys., text. comm. 9, et II Coeli, text. com. 37.) Vera est propositio in habentibus contrarium; nam in contrarietate carentibus locum non habet, lumen enim intenditur, et remittitur propter virtutem, aut debilitatem agentis. In habentibus etiam contrarium, universaliter etiam locum non habet, nam in simplicibus in sua puritate consideratis, unum elementum in qualitate est remissum, respectu alterius.

[Col. 1043D] Rationem quaerere eorum quae sensu patent, infirmitas quaedam est intellectus (VIII Phys., com. 22). Ubi Themistius inquit, perridiculum, ubi sensus fidem facit rationem quaerere, quaedam adeo imbecillitas retusioque animi est, non statim perspicere quid desideret rationem: habentur enim nonnulla quae certiora illustrioraque sunt quam ut rationem ullam expostulent. Vide hoc idem axioma in littera Q explicatum.

Ridiculum est conari demonstrare naturam, quia hoc est per se notum (II Phys.). Respondetur quod vult ridiculum esse velle demonstrare naturam, v. g., quoad quid est et similia, quia hoc est notum de se, non autem quoad alia quaesitiva.

Radices in plantis sunt similes ori in animalibus (II de Anima). Ratio quia secundum Philosophum ibidem, tam radix quam os recipit alimentum, per quod res in esse individuali conservatur.

Res naturales et artificiales sunt distinctae (II Phys.). [Col. 1044A] Intelligitur secundum denominationem sic, quod denominatio artificialis est posterior naturali, et sic distinguuntur secundum rationem, non autem secundum rem, nempe ars se habet ad naturam, sicut modus rei ad rem, unde non realiter, sed tantum formaliter ab ea distinguitur.

Repetitio in rebus arduis fieri debet (In praedicament. ad aliquid). Talia enim (ut dicit Arist. ibidem juxta finem capitis) non possunt perfecte declarari, nisi saepius pertractata fuerint. Ita etiam scribit lucidis. Themist. in III Phys., in expos. tex. com. 15, ubi Aristotelicam repetit motus definitionem sub aliis verbis; inquit enim: Sed denuo illa eadem repetamus, non modo iterum, sed ter et quater, et, si libuerit, etiam saepius, ut difficultates appareant et enodentur, illasque saltem frequenti tractatu facile assequamur.

Recipiens debet esse denudatum a natura recepti, tam in receptione reali, quam in receptione spirituali [Col. 1044B] (II de Anima, com. 67, et III de Anim., com. 4). Ista propositio intelligitur a natura illius speciei, et non a natura sui generis et maxime remoti, et maxime ejus quod dicitur secundum aequivocationem.

Relativa sunt simul natura (In praedicamentis). Ubi advertendum duo esse necessaria ut aliqua sint simul natura: unum, quod mutua sit ab uno ad alterum consequentia, quantum ad eorum existentiam; alterum, ut neutrum sit causa alterius. Defectu prioris, superius et inferius non sunt simul natura. Quia etsi valeat, homo est, ergo animal est, non tamen valet: animal est, ergo homo est. Defectu posterioris, sol et lux non sunt simul natura, quia sol est causa lucis; utrumque autem habent relativa. Valet enim consequentia mutua ab uno ad alterum, et unum alterius non est causa. Quae tamen duae conditiones in eis verificantur, quatenus relativa sunt, sive secundum ipsam formam relationis, non autem secundum fundamentum et subjectum relationis. [Col. 1044C] Homo enim ille qui est pater, utique prior est homine qui est ipsius filius, et est causa ejus; attamen, quatenus pater, non est prior filio, nec magis dependet secundum hanc relationem ab ea filius quam ipse a filio, sed est mutua prorsus dependentia, et ideo vel neutrum est causa alterius, ut communiter dicunt doctores, vel sicut sibi invicem causa, ut dicit Simplicius cum Archita.

Rerum aliae sunt universales, aliae particulares (I de Interpret., cap. 5).

Rhetor non semper persuadet, nec medicus semper sanat (I Top., cap. 22).

Ruditas est non cognoscere quorum oportet quaerere demonstrationem, et quorum non oportet (IV Metaph., tex. 9).

Refrenationes sunt medicinae voluptatum (II Ethic., cap. 3).

Rex debet se habere ad subditos, sicut pastor ad oves (VIII Eth., cap. 8).

Regens naturaliter dignius est recto (I Polit.).

[Col. 1044D] Requies necessario est delectabilis, quia est medicina tristitiae quae consistit in labore (VIII Polit.).

Remedia non prosunt, ni immorentur (Sen., ep. 40, lib. V).

Rerum effectus exhibitione operis declarantur (Boet., cap. 7 de Discip.).

Responsio quae datur interrogationibus quae dicuntur aequivoce, debet dari cum distinctione (VII Metaph., com. 36).

Ros est pluvia subtilis descendens in nocte (I Meteor., cap. 4).

Rationi fides adhibenda est, si quae demonstrantur conveniunt cum his quae sensu percipiunt rebus (III de Gener. animal., cap. 10).

Requies et ludus in vita videntur esse necessaria (IV Eth., cap. 15).

Rationem conturbat vinum non modice sumptum, intellectum hebetat, memoriam enervat, oblivionem immittit, errorem infundit, et ignorantiam inducit. Modice [Col. 1045A] vero sumptum acuit ingenium (Boet. de Discip., cap. 2).



S

Semper in uno genere est contrarietas una (I Phys., tex. com. 56). Verum est de contrarietate secundum esse et non esse, id est, secundum privationem et habitum, nam in omni genere est una contrarietas, scilicet privatio et forma, vel secundum contrarias differentias condividentes illud genus.

Semper divisio generis est in plures species (Per Porph.). Intelligitur, quodlibet genus est semper divisibile divisione logicali, per differentias oppositas in plures species actuales, aptitudine in genere existentes: et illarum specierum ad minus debent esse duae: cum hoc tamen stat, quod possunt esse plures.

Sunt ergo ea, quae sunt in voce, earum, quae sunt in anima, passionum notae (I ). In hac propositione Philosophus per ea quae sunt in voce [Col. 1045B] intelligit signa vocalia, et per passiones in anima intelligit terminos mentales, et conceptus, et tunc sensus auctoritatis est quod signa vocalia sunt nota, id est, signum conceptuum seu terminorum mentalium: tunc ex illa auctoritate colligitur commune dictum, quod voces significant conceptus ad placitum ultimate, licet ipsi conceptus quibus subordinantur significent naturaliter.

Sola species habet proprium (Per Porph.). Intelligitur quod proprium magis attribuitur speciei quam alteri, quia proprium influit ab essentia rei, id est, specie; vel dicitur quod ipse capit speciem communiter pro quolibet subjecto communi.

Sophista plus appetit apparenter esse sapiens et non existenter, quam existenter et non apparenter (I Elench.). Intelligitur quod Philosophus vult tantum, quod proprium sophistice est apparere, et non existere.

Solius est metaphysici de quid ditatibus omnium rerum considerare (VI Metaph.). Respondetur, Verum [Col. 1045C] est in communi, non autem in particulari. Hominem enim, terram, aliasque res naturales quidditative considerat physicus.

Si hoc verbum, est, purum dixeris, ipsum quoque nihil est (I ). Intelligitur. Si hoc verbum est pure dixeris, id est, solitarie, ipsum quoque nihil est, id est, nec significat vere nec false. Alii autem habent aliam auctoritatem sic, Nec hoc verbum est purum dixeris: et tunc intelligitur sic, non ita quod si hoc verbum purum dixeris quod ipsum nihil sic significet, imo aliquid significat: sed quia significat quamdam compositionem, quam tamen sine extremis non est intelligere, ideo merito dicitur nihil significare.

Singularia sunt sensui propinquiora (I Poster.). Contra dicitur ibidem quod universalia sunt notiora singularibus; dicitur quod intellectus cognoscit primo sub conceptu singulari, magis tamen vago vel communi, ut prius cognoscat aliquid esse quoddam animal [Col. 1045D] quam quemdam hominem, et prius quemdam esse hominem quam esse hunc hominem.

Semper honorabilius est agens patiente, et principium, id est causa efficiens, nobilior est quam materia (III de Anima, text. comm. 19). Intelligitur propositio de similibus in forma, et gradu formae, et etiam secundum potentiam: nam actio insequitur multitudinem formae, et multitudo formae insequitur multitudinem materiae. Alio modo glossatur de passo respondente ipsi agenti, quia non oportet absolute quodlibet agens nobilius esse quolibet passo, nam certum est quod sensitivae animae virtutes sunt passivae, ut patet in II de Anima tex. com. 51, virtutes animae nutritivae sunt activae, non tamen dicimus illas esse nobiliores simpliciter virtutibus sensitivis, etc.

Separatur autem hoc ab hoc, sicut perpetuum a corruptibili (II de Anima). Intelligitur sic: Potentia intellectiva separatur ab aliis potentiis tanquam perpetuum [Col. 1046A] a corruptibili. Alii autem dicunt quod Philosophus comparat ibi potentiam intellectivam in homine ad animam sensitivam in animali bruto, et vegetativam in plantis: et sic est verum quod intellectus separatur a vegetativo et sensitivo, tanquam perpetuum a corruptibili: non tamen est verum, prout illae potentiae sunt in uno subjecto, scilicet in homine. Sed alii intelligunt sic, separatur autem hoc, id est intellectus divinus, ab hoc, id est intellectu humano, tanquam perpetuum a corruptibili. Etsi enim secundum rei veritatem intellectus humanus sit incorruptibilis, tamen forte secundum Arist. corruptibilis est, cujus tamen error nos nihil debet morari.

Substantia non fit ex non substantiis (I Phys., tex. 22). Ratio est, Alioquin substantia vel fieret ex nihilo vel accidente, et sic accidens esset prius substantia. Vide Arist., VII Metaph., tex. 4.

Si unum contrariorum fuerit in rerum natura, oportet quod sit reliquum (III Coeli, tex. 18). Vera est propositio [Col. 1046B] de contrariis positivis quae sunt ad perfectionem universi, nam universum in qualibet hora completum et perfectum est; unde omnes species quae sunt ad perfectionem universi, semper actu sunt in universo. Licet enim apud nos in hac hora cum sit hiems, non sint rosae, tamen in alia regione in qua in hac hora est ver, bene reperiuntur rosae, sed fallit hoc in privative oppositis, quia non sequitur: In rerum natura est plenum, ergo in rerum natura est vacuum: neque sequitur est finitum, ergo erit et infinitum. Aliter pronuntiatur et limitatur hoc modo.

Si unum contrariorum fuerit in natura, erit reliquum. Respondetur verum esse in positivis, et secundum physicam considerationem, non secundum logicam. Similiter, licet generatio et corruptio sint inter se contraria, non tamen convertitur quod ubi est contrarietas, ibi sit generatio et corruptio; quia in coelo est contrarietas secundum rarum et densum, et non est ibi generatio neque corruptio. Vide Simplicium in II Coeli super hunc textum et text. 41.

[Col. 1046C] Simpliciter id melius est magisque eligendum, quod melior disciplina eligendum praecipit (III Top., cap. 1). Ut quod moralis philosophia, quam quod medicina.

Sensus est quaedam alteratio (II de Anim.). Respondetur quod sensus sive sensatio est quaedam alteratio salvativa.

Sola metaphysica est scientia communis (I Metaph.). Respondetur quod Philosophus ibi considerat scientiam esse communem, ratione principiorum vel objectorum, et sic respectu aliarum scientiarum, metaphysica utique est communis, quia considerat communiora.

Sophisticus dialecticus et metaphysicus versantur circa idem: quia dicit Commentator, metaphysicus et dialecticus conveniunt in subjecto. Respondetur quod verum est quia conveniunt in subjecto naturali, sed tamen differunt in subjecto formali. Unde metaphysica formaliter et de per se, sive principaliter, considerat ens, in quantum ens, sed sophisticus et dialecticus [Col. 1046D] considerant ens rationis per se et principaliter, et sic ex consequenti ens considerant, et sic conveniunt in subjecto naturali, et hoc modo non est inconveniens idem a pluribus considerari.

Sicut res habet esse, ita etiam habet cognosci (IV Metaph.). Intelligitur uno modo, sicut res habet esse per causam, sic etiam habet cognosci per causam. Sed tamen non convertitur sic, quod res habeat esse sicut cognoscitur, cognoscitur enim universaliter, non tamen habet esse universaliter, quia omne quod est ideo est quia unum numero est, ut patet per Boet.

Sola species definitur (Per Boetium in lib. Definitionum). Verum est, sola species definitur tanquam definibile propinquum definitione quid ditativa et essentiali, licet genus et individuum possint definiri tanquam definita remota. Dicitur etiam hoc respectu aequivocorum, quae ut sic, non sunt alicujus speciei, et proinde etiam ut sic non definiuntur.

Sublata quacunque parte integrante, tollitur totum [Col. 1047A] (Axiom. dialect. in Top.). Verum est, si accipiatur nomen totius pro toto integro qua totum integrum est. Nam sic accipiatur pro re cui attribuitur integritas, non qua integra est, falsum est. Verbi causa, si Socrati abscissus est digitus, licebit colligere Socratem non esse integrum; non tamen recte colliges, Socratem non esse: quia Socrates etsi integer sine digito non est, potest tamen sine digito in rerum natura cohaerere. Quare si late volueris accipere nomen totius, hanc moderationem adhibeas necesse erit, ut nomen partis integrantis accipias pro parte necessaria (qualis est in Socrate caput aut pectus), non pro quacunque sine discrimine. Quacunque enim parte necessaria sublata, omnino tollitur res cujus vita est pars. Hinc dissolvitur illud: Quaedam pars hominis candidi non est candida (ut pote pupilla), igitur homo candidus non est candidus. Sic enim occurres, Recte sequi hominem candidum, cum aliqua ejus particula sit non candida: non tamen [Col. 1047B] recte colligi hominem candidum non esse candidum. Hoc enim non efficietur, nisi qui argumentatur ostendet non esse majorem hominis candidi portionem omnino candidam, quae tamen omnino candida esse debet ut ille sit candidus.

Solius substantiae est definitio (VII Metaph.). Respondetur, Solius substantiae est definitio quidditative, essentialis, propria, non tamen voluit negare Philosophus quin accidens possit definiri per additamentum suae substantiae; sicut enim non habet esse proprium, sive per se, more substantiae, sed esse quoddam dependens a substantia, ita definitionem cum additamento.

Substantia prior est accidente, tempore, natura, et definitione (VII Metaph., tex. 4). Ratio: Cum enim accidens per se non subsistat, necessario praesupponit substantiam. Hoc autem intelligendum est, vel de accidente terminato (nam quantitas interminata secundum Averr. praecedit omnem formam substantialem), [Col. 1047C] vel de substantia late sumpta. Nam licet quantitas interminata sit natura prior forma, natura tamen posterior est materia prima.

Sensus visus prae omnibus sensibus diligitur (in prooemiis Metaph.). Intelligitur respectu scientiae et secundum repraesentationes, quas faciunt sensus secundum se, tunc sensus visus prae omnibus diligitur, quia plures differentias rerum nobis ostendit, v. g., non solum corpora inferiora, sed etiam superiora illa et coelestia. Deinde quia clarius et remotius plures res sunt sensibiles per visum quam per alios sensus. Denique cum minori difficultate nobis visus repraesentat quam alii sensus.

Secundum sensum tactus nos discernimus sapientes ab insipientibus (II de Anima). Et subditur ratio ibidem, quia molles quidem carne, aptos mente dicimus: et sic Philosophus non vult quod simus sapientes, secundum tactum; sed vult quod secundum tactum tanquam signum dicimus dispositos et aptos ad scientiam. Hoc autem est verum de mollitie orta [Col. 1047D] ex bonitate temperamenti, sive de mollitie sanguinea, non de mollitie illa phlegmatica quae est in mulieribus.

Similia sunt quorum qualitas est una (V Metaph.). Et sic sequeretur quod terminus vocalis non significaret terminum scriptum, quia non habet qualitatem unam, nec similitudinem. Respondetur quod tametsi terminus vocalis et terminus scriptus non sint similes qualitate, vel etiam similitudine quadam reali, sunt tamen similes qualitate vel similitudine repraesentationis, et sic unus alium significat. Porro non debet esse una numero qualitas in similibus, sed satis est quod sit una specie.

Scientia est de numero perpetuorum (I Poster.). Hoc est, veritates quarum sunt demonstrationes et scientiae, nunquam mutantur, nec mutari possunt. Semper enim triangulus habebit tres angulos aequales duobus rectis, semper compositum ex quatuor elementis erit corruptibile, etc.

[Col. 1048A] Scientia dividitur in eam quae utilitatis, et in eam quae cognitionis causa quaeritur. Respondetur, quod Philosophus ibi distinguit scientias in speculativas et practicas; et practicas quidem dicit esse quae pro fine habeant opus, et utilitatem speculationis quae cognitionem, non quod ista quoque cognitio non sit bona et ordinabilis in bonum, et hoc nomine utilis, sed quod non habeat pro fine opus, nec ita pertineat ad necessitatem vitae istius communis, sicut scientia practica.

Species rerum habent se sicut numeri (VIII Metaph.). Intelligitur quod sicut numerus denarius additur alteri numero, et tunc resultat una nova species numeri, ut addendo decem ad decem erunt viginti, et addendo unum ad tria, erunt quatuor; sic simili modo, quando uni speciei additur aliquod essentiale, quod non est essentia illius, resultat alia species.

Subjecti non est demonstratio (I Poster.). Intelligitur quod nulla scientia habet demonstrare suum [Col. 1048B] subjectum esse, sed praesupponit illud. In omni scientia, ut habetur I posteriorum, de subjecto praesupponitur quid nominis, et an sit, sed quid rei investigatur, et qualis sit res per demonstrationem ostenditur.

Sensus est singularium, intellectus vero universalium (III de Anima). Respondetur sensum esse, non quod intellectus non etiam intelligat singularia, sed quod solus universalia et universaliter. Hoc enim potest sensus, sed sola cognoscit singularia et singulariter. Brevius dici potest hoc axioma: Sensus est duntaxat singularium, intellectus non tantum singularium est, verum etiam universalium.

Substantia non est idem cum accidente (I Top.). Intelligitur essentialiter, quia accidens et suum subjectum faciunt quidem unum numero, sed de per accidens, ut patet VII Metaphys.

Si pulcher es, lauda naturam; si dives, lauda fortunam; si sapiens es, lauda teipsum (Seneca). Sententia [Col. 1048C] haec ex toto non est vera; imo si sapiens es, principaliter lauda naturam. Nam, ut inquit Victorinus, natura facit habilem, ars facilem, usus vero potentem.

Scientia secatur, quemadmodum et res (III de Anima, tex. com. 38). Propositio haec veritatem habet de scientia nostra, quia de illa loquitur. Arist. Fallit autem de scientiis Dei et intelligentiarum, quia scientia in Deo et intelligentiis non dividitur secundum divisionem quae datur per potentiam et actum, nec per universale et particulare, sed scientia in intelligentiis non dividitur secundum diversitatem scientiarum, etc. Scientia Dei de entibus est, tali modo, quali nulla aliarum intelligentiarum particeps esse potest, quia entia nihil diversum sunt a scientia Dei, ut in illa contineatur, et nullibi ens simpliciter omnibus modis est idem cum intellectu scientis, sicut in primo principio.

Si praedicatum sequitur subjectum, incrementum praedicati sequitur incrementum subjecti. Quod si praedicatum [Col. 1048D] non sequitur subjectum, nec incrementum sequetur incrementum. Quod quidem sic efferri solet: ut simpliciter ad simpliciter, sic magis ad magis, et maximum ad maximum (IV Top., cap. 3). Ut si major virtus est melior aut maxima optima, virtus utique est bona. Est enim par ratio. Quod si major non esset melior, aut maxima optima, nec virtus omnino esset bona. Item, ut si bonum honestum est per se bonum, honestius melius, et honestissimum optimum. Et si facere injuriam malum ex se est, majorem facere pejus, et maximam pessimum. Limitatur tamen axioma, quod intelligi soleat in praedicatis quae per se dicuntur de subjectis. Alioquin non usquequaque veritatem continet. Nec enim recte dixeris: Major vini usus est pejor, aut maximus pessimus; igitur usus vini est malus. Nec item: Exercitatio corporis est bona; igitur major est melior, et maxima optima. Causa est, quia nec majori usui vini convenit per se ut sit pejor, aut maximo ut sit pessimus. [Col. 1049A] Nec exercitatio corporis est per se aut ex se bona, sed per accidens (sic non efficitur ut major sit melior et maxima optima), alioqui omnis exercitatio corporis esset bona, et omnis vini usus malus.

Si infinita puncta concurrerent, lineam non facerent (I Coeli). Respondetur quod Philosophus loquitur de punctis indivisibilibus, et sic vult: Si infinita puncta indivisibilia concurrerent, lineam non facerent. Quod verum est, ex indivisibilibus enim divisibile non componitur, licet continuetur.

Separatio formae a materia, est ejus corruptio (IV Phys.). Respondetur quod Philosophus loquitur ibi de forma, quae est educta de potentia materiae, ut est forma bruti.

Solius incomplexi est definitio (VI Top.). Respondetur, Verum est de definito propinquo, non autem remoto.

Simile non patitur a simili (I de Generatione, tex. 46).

[Col. 1049B] Si est turpe, non posse defendere se corpore, turpius est non posse defendere se sermone (I Rhetor.).

Simpliciter dico, quod nullo addito dico (II Top. cap. 30).

Simpliciter notum non est quod ab omnibus notum est, sed a bene dispositis intellectu (V Top., cap. 4).

Semper sunt ponenda vera discenti (VIII Top., cap. 1).

Scientes universale, saepe ignorant ipsum singulare (Polit., text. 30).

Sentire est singularis, sed sensus est universalis (II Poster., tex. 27).

Scientiarum alia est perfecta, quae est per causam; alia imperfecta, quae est sine causa (Ibid., com. 1).

Si possibile esset nos esse in esse non transmutabili (IV Phys. com. 98).

Sedendo et quiescendo, anima fit prudens (VII Phys. text. 20).

[Col. 1049C] Substantia est dignior accidente (II de Anima. com. 2).

Stellae non videntur de die, propter lumen solis (Ibid., com. 72.).

Sensus, semper dicit verum in particularibus, sed non in universalibus; intellectus autem, e converso (Ibid., com. 152).

Sicut probis probitas est praemium, ita malis, nequitia est supplicium (Boet., IV de Consol.).

Solutio dubitationis est inventio veritatis (VII Ethicor., cap. 4).

Surgere de nocte, ad sanitatem et ad philosophiae studia prodest quam plurimum (Lib. Oecon.).



T

Tunc cognoscimus unumquodque cum omnes ejus causas cognoscimus (I Phys., text. 1; idem X. Poster., cap. 2, et II Poster., c. 11). Propositio intelligenda [Col. 1049D] est de cognitione rei perfecta simpliciter et de causis per se. Et ratio est, quoniam sicut se habet res ad esse ita ad cognosci (II Metaph. text. 40). Ad producendum autem esse cujuslibet rei concurrunt omnes causae, tam propinquae quam remotae. Hinc collige nullam rem posse perfecte sciri per unam scientiam tantum, sed vel ex parte, vel secundum aliquam considerationem solum.

Tantum uni unum opponitur (I ). Intelligitur in eadem specie oppositionis, quia in diversis speciebus non est inconveniens, quod uni plura opponantur.

Tantum duo sunt elementa (V Metaph.). Intelligitur: Tantum duo sunt elementa, id est, principia prima vera, scilicet, materia et forma; quatuor autem sunt elementa vocata, scilicet, aer, ignis, aqua et terra. Haec enim quidam antiqui prima rerum principia posuere et vocavere, licet non essent prima, sed ex primis illis, materia et forma constarent.

[Col. 1050A] Tale additum suo tali, facit ipsum magis tale (III Top., c. 9). Intelligitur de qualitatibus positivis et naturalibus sic, quod qualitas positiva addita qualitati positivae ad idem subjectum, faciet illud magis tale. Et dicitur (positivis) quia in privativis non est verum, ex quo una negatio addita alteri ejus virtutem non fortificat, sed magis interimit; etiam intelligitur de tali quod non est infinitum. Id quod notanter dicitur propter perfectionem Dei, quae est infinita, et ideo etiam nihil potest illi addi quod faciat ipsum magis tale.

Triplex est substantia, scilicet, forma, materia et totum compositum (II de Anima, et VIII Metaph.). Et sic Philosophus videtur velle quod materia et forma distinguuntur contra totum compositum; et videtur esse contra eum (I Phys.) ubi dicit quod totum est suae partis. Respondetur quod Philosophus distinguit materiam et formam, et totum compositum divisim sumpta, et non conjuncta. Sed illa auctoritas Philos. [Col. 1050B] (I Phys.) intelligitur quod totum nihil aliud est nisi suae partes conjunctae, vel simul sumptae.

Ternarius est prima multitudo (I Phys.). Et sic videtur quod duo non sunt multa. Respondetur quod Philosophus vult quod ternarius est prima multitudo excedens alium numerum, et sic est verum.

Theoricae finis est veritas, practicae vero opus (I Metaph.). Respondetur quod Philosophus loquitur de operatione quae fit extra, licet igitur logica et aliae artes etiam operentur dum speculantur, id tamen est ab intra.

Tunc unumquodque est perfectum, cum tangit propriam virtutem (VII Phys.). Respondetur quod Philosophus vult quod unumquodque maxime est perfectum, cum attingit debitum gradum, et extremum perfecta virtutis sibi convenientis.

Tempus non est motus (IV Phys.). Respondetur quod Philosophus vult quod illa non est praedicatio essentialis. Tempus est motus, sed bene accidentalis et convertibilis, quia cum dico Tempus est motus, [Col. 1050C] subjectum praedicatur de propria passione.

Tempus est ubique (IV Phys.). Intelligitur commensurative, quia omnis successio mensuratur tempore.

Tempus non est numerus, quo numeramus (IV Phys.). Verum est capiendo numerum pro numero numerante principali, et etiam instrumentali intrinseco, scilicet, ratione animae discretivae, licet sit numerus extrinsecus, scilicet res cognita subjecta mensurae, secundum quam anima venit in cognitionem mensurae minus notae.

Tempus est sensibile ratione consequentiae, eo quod tempus est motus, sed motus est sensibilis; consequenter ergo tempus (II de Anima). Duplex est esse temporis secundum commentatorem, scil. formale et materiale. Formale est ratio discretiva animae, materiale est motus. Modo auctoritas est vera, quoad esse materiale.

Tactus est in carne (II de Anima). Contradicitur in [Col. 1050D] II de Partibus animalium, quod sensorium tactus est aliquid aliud intus existens, etc. Respondetur sensorium tactus totum et adaequatum, etiam apud Aristotelem esse triplex, scil. cor, nervum et carnem, cor, ut originem primam facultatis sensitivae et tactivae, verum ut hanc facultatem participans et deferens carnem, ut quiddam hanc facultatem, licet non perinde deferens a corde, tamen etiam participans. Ad illud igitur ex II de Partibus animalium dicitur Arist. loqui de organo primario, vel de organo non tam participante facultatem sensitivam, seu factivam, quam deferente. Et tunc verum est carnem non esse organum tactus, sed cor vel nervos.

Terra est res quiescens (Per Commentatorem, qui dicit: Si omnes dei descenderent, non possent movere terram). Intelligitur secundum se totam, licet moveatur secundum partes, quia quotidie alteratur secundum suas partes, imo etiam movetur localiter secundum quasdam partes.

[Col. 1051A] Terra est in aqua, tanquam in loco proprio et naturali (IV Phys.). Respondetur quod Philosophus habet ibi modum loquendi vulgarium, secundum quem modum id dicitur esse in alio, cujus major pars se secundum, et quamlibet sui ab alio circumdatur; et sic terra est in aqua; tamen non habet unum locum proprium, qui esset aqua tantum, vel mare tantum.

Totum non cognoscitur ignoratis partibus quibus constat (I Phys., text. 35). Ratio est, quia sicut se res habet ad esse, ita ad cognosci. Ex partibus autem resultat esse totius. Si igitur fuerit totum essentiale et secundum qualitates, ut ait Aver., debent fieri partes ejus essentiales, ut materia et forma. Sin autem fuerit totum secundum qualitatem, debent fieri partes ejus non communicantes, id est, quae situ distinctae ac separatae sunt, et una est extra aliam.

Totum sapit naturam suarum partium communis propositio. Verum est, quoad significatum, non autem [Col. 1051B] quoad modum significandi.

Totum et perfectum sunt penitus idem (II Phys. et IV Metaph.). Intelligitur quando totum capitur categorematice, et non quando capitur syncategorematice.

Turpe est ignorare quod omnibus scire convenit (Ibid.).

Tristitia corrumpit naturam habentis (III Eth., cap. 15).

Turba multa melius judicat, quam unus tantum (III Polit.).

Triplex est bonum, animae corporis, et bonum extrinsecus adveniens (VII Polit.).

Tempora maxime distinguuntur per motum solis (Plato, in Timaeo).

Tam triste est a turpibus laudari, quam ob turpia laudari (Sen., de Continuat.).



U

[Col. 1051C] Unius rei tantum una est natura (Per Commentatorem I Coeli). Intelligitur quod una natura est productiva unius duntaxat motus, et non diversorum, secundum speciem distinctorum; interim sicut possunt unius rei plures esse naturae, quarum una est productiva motus ut forma, et alia subjectiva, ut materia.

Unum et multa opponuntur (II Metaph.). Et sic sequeretur, quod termini de praedicamento quantitatis contrarientur, contra Philosoph. dicentem quantitati nihil esse contrarium. Respondetur quod hic aequivocatur oppositio, accipitur enim large pro qualibet repugnantia.

Universale est unum in multis, et unum de multis (I Poster.). Intelligitur sic: Universale est unum in multis, sicut superius in suo inferiori, vel est unum in multis significative. Multa enim significat secundum unam communem rationem, et est unum de multis, id est, praedicatur de pluribus.

[Col. 1051D] Universale nihil est, aut posterius est suis singularibus (II de Anima). Intelligitur: Universale in essendo secundum imaginationem Platonis nihil est, ut autem importat conceptum communem unius rei ad alios, sic posterius est rebus singularibus, a quibus causatur. Cum enim multa individua considerantur ab intellectu, quatenus similia in natura humana, non divisibili ac variabili per aliquas differentias essentiales et accidentales, mox istam considerationem consequitur ratio universalis respectu naturae humanae, nempe ratio speciei. Nempe sicut si quis vertat faciem ad speculum, naturaliter ibi ejus species apparet, ita rem objective dicto modo existentem in intellectu naturaliter consequitur aliqua talis proprietas intentionalis, vel aliquod ejusmodi ens rationis, genus, species, etc.

Usus rei cujus est bonus, id bonum est; et: Usus rei alicujus si est malus, id malum est (Axiom. Top.)?. Limitatur quod sit verum, si intelligatur usus rei, [Col. 1052A] quam ipsa per se atque ex natura sua sibi vindicat (ut, e. g. sophistice perniciosa est, quia usus ejus est per se perniciosus, cum decipiat homines atque deludat, etc.), alioquin ex malo usu jurisperitiae, aut medicinae, aut eloquentiae (quibus multi abutuntur ad aliorum perniciem) licebit concludere has artes esse perniciosas, contraque ex bono usu illarum injuriarum, odii, et inimicitiarum (quas probi homines patienter sustinent) licebit colligere injurias, odia et inimicitias, esse res bonas, quod absurdissimum est. Hoc cum non animadvertant caeci haeretici nostri temporis, ex abusu sacerdotii, pontificatus, et aliorum sacrorum ministeriorum ac piorum exercitiorum Ecclesiae, quo non pauci notantur et arguuntur, colligunt, quasi ex proprio harum rerum usu, tollenda omnino esse de medio haec sacra ministeria et pia exercitia. Quod quanta sit absurditate ac caecitate plenum dici non potest, quia, una excepta virtute, (qua sola nemo qui ea praeditus sit male uti [Col. 1052B] potest) nulla res adeo est bona et excellens, ut ea pravi homines abuti non valeant.

Unius causae tantum unus est effectus (I Poster.). Intelligitur, Unius causae eodem modo se habentis, respectu ejusdem causati, est unus effectus; quia causae diversimode se habentis aliquando sunt plures effectus, scilicet unus mediatus, alius immediatus.

Universalia sunt difficillima ad cognoscendum, eo quod sunt a sensibus remotissima (In prooem. Metaph.). Solet glossari communiter de universalibus in causando, quemadmodum est, Deus et intelligentiae, talia namque entia abstricta cum a sensibus sint remotissima, sunt difficillima cognitu.

Universale est ubique (I Poster.). Intelligitur de universali in causando, et tale est Deus gloriosus; similiter dicitur quod universale in praedicando est ubique, scilicet quatenus tale non determinat sibi hic et nunc, sed abstrahit ab hujusmodi conditionibus individuantibus.

Universale est causa suorum singularium (I Poster.). [Col. 1052C] Respondetur quod Philosophus ibi loquitur secundum opinionem Platonis, qui dixit quod universale est quidditas singularium.

Universale est aeternum et incorruptibile (I Poster.). Intelligitur quod propositio universalis posterioristica est aeternae veritatis; vel sic quod ex terminis universalibus potest constitui propositio aeternae veritatis.

Universalia sunt notiora singularibus (I Phys.). Respondetur quod Philosophus loquitur ad hunc sensum, videlicet quod universalia, id est magis confusa, sunt notiora singularibus, id est minus confusis. Vide supra in littera A axioma illud, Ab universalibus proceditur.

Universalia per se existunt (V Metaph.). Non quod substant seorsim, ut Platonici delirarunt, sed quod ut talia non sint hoc aliquid, et proinde etiam non recipiant hoc vel illud accidens, ita ut unum universale respectu alterius posset dici idem, vel diversum [Col. 1052D] alteri secundum accidens. Nam de eodem et diverso ibi agit Aristoteles.

Ubicunque est sensus, ibi est appetitus (II de Anima). Intelligitur secundum Themist. de appetitu concupiscibili, qui est appetitus convenientis et delectabilis, non autem intelligitur de appetitu irascibili et intellectuali.

Ubi maximus intellectus, ibi minima fortuna (Per Boet.). Et ratio auctoritatis est, quia hominibus intelligentibus et magis sapientibus, minus veniunt effectus fortuito quam insipientibus, eo quod sapientes semper agunt tum deliberatione, et ideo pauciora ipsis accidunt praeter intentionem.

Unum et idem ens est naturale et artificiale (II Phys.). intelligitur respectu diversorum.

Uno inconvenienti dato, alia contingunt (I Phys., tex. 21 et 22). Id est, ex uno dato et concesso absurdo, multa alia sequuntur; vel ex uno falso dato multa absque difficultate procedunt.

[Col. 1053A] Uni unum dicitur esse contrarium (X Metaph., tex. com. 24). Respondet Alexander dicendo, quod quando hoc sumitur simpliciter, sic uni unum est contrarium, sed quando non intelligitur simpliciter, non inconvenit uni plura esse contraria, nam aliquid secundum aliud et aliud, licet numero sit idem, potest plura habere contraria. Nam eadem nix numero, alba et frigida est, et habet calorem et nigritiam contraria, respectu alterius et alterius.

Unum subjectum unam formam (Averr. in lib. de Substantia orbis). Et ratio, quia unius rei est unum esse. Limitatur propositio quod intelligatur de forma substantiali in esse completo, quia per talem formam substantialem, res est hoc aliquid et in actu, II de Anima, tex. com. 2. Et ideo quidquid advenit tali enti, in actu est accidens.

Unumquodque dividitur in ea ex quibus est (VI Phys., tex. 3). Unus est tantum princeps (XII Metaph.). Ibi dicitur quod non valet pluralitas principium, et subdit Philosophus: Sit ergo unus princeps, id est, [Col. 1053B] unus est motor vel una causa prima. Sed secundum fidem sic intelligitur: Unus est tantum princeps, id est, unus est Deus singularis in essentia, et trinus in personis, a quo cunctis donatum est esse et vivere, his quidem clarius, his obscurius, ut patuit in principio hujus libelli; ubi dicitur: Ab hoc quidem ente dependet coelum et tota natura, ab hoc ente, id est a Deo, qui sit benedictus in saecula saeculorum, Amen.



V

Virtus moralis in medio consistit quoad nos, determinata ratione (II Eth., c. 6). Hoc est, virtutis medium non est rei, sed rationis, quod verum est causaliter et effective, non autem essentialiter, quasi ipse actu rationis ad medium reducatur. Et ratio est, quoniam virtus moralis non perficit actum rationis, sed actum virtutis appetitivae. Et ideo per ea ipse actus rationis non reducitur ad medium. Et pro [Col. 1053C] uberiori intelligentia hujus axiomatis, nota quod medium rationis in materia virtutum est facere opus quando oportet, et prout oportet, secundum regulam a prudentia prescriptam, sic ut nec excedat, nec deficiat; excessus vero est operari opus quando non oportet, et sicuti non oportet, ubi affirmatur materia et negantur circumstantiae: defectus vero est quando negatur materia et affirmantur circumstantiae, ut non delectari quando oportebat delectari. Medium vero rei est aequalitas a parte rei determinata: si enim debes centum, et restituas centum, servasti medium rei; nam centum sunt aequalia aliis centum. Et hoc medium rei est duplex. Arithmeticum, quod in aequalitate duarum qualitatum consistit. Secundum est geometricum, quod in aequalitate proportionum consistit, quod semper servatur a justitia distributiva: habet enim in officio justitia distributiva, distribuere unicuique secundum propria merita, v. g., si dux in bello debet distribuere bona [Col. 1053D] parta militibus, oportet ut observet istam proportionem quod reddat unicuique militum secundum propria merita.

[Col. 1054A] Visus et illuminatio fiunt in instanti, similiter et delectatio (II de Anima, et X Eth. In oppositum est Philosophus libro Meteor.). Cui opposito suffragatur ratio, quia quando debet fieri illuminatio medii de novo, oportet quod hoc fiat per applicationem lucidi ad medium, et per generationem novi lucidi et per privationem obstaculi, modo ista non possunt fieri in instanti. Respondetur ergo quod visus illuminationem et delectationem, quantum est de se, non repugnat fieri in instanti. Unde si per impossibile totum medium applicaretur in instanti, utique lumen in instanti produceretur in eo. Sed quia totum medium non potest per potentiam naturalem applicari in instanti, ideo per potentiam naturalem illuminatio totius medii non potest fieri in instanti. Attamen ejus spatii seu medii quod recte applicatur, illuminatio tota et perfecta fit in instanti. Non sic calefactio aut alia similis alteratio, quia et si quidpiam bene applicetur igni, non tamen in instanti perfecte calefit, sed paulatim et successive.

[Col. 1054B] Virtus perfectio quaedam est. Unumquodque enim tunc maxime perfectum est, cum adeptum est propriam virtutem, et maxime secundum naturam. Vitium autem corruptio horum, et remotio est (VII Phys., tex. 18). Profecto magna virtutis laus. Tunc dicitur completus homo, cum virtutem habet; tunc diminutus, cum vitium.

Virtutem moralem in voluptatibus, et tristitiis esse accidit (II Eth.). Intelligitur in domandis passionibus appetitus. Nota hic quod Stoici tunc esse virtutem putabant, cum nullus est in sensu appetitus motus, nec passionis ullius insultus, et ideo impassibilitates eas vocabant, quasi ex tali passionum negatione insurgerent virtutes. At Peripatetici tum virtutem esse existimabant, cum passiones et motus sensuum secundum rationem, frenati sunt. Unde licet insurgant contra rationem, tamen a ratione superantur, et eas moderatur ratio.

Virtutes sunt fortiores in dextera parte quam in sinistra [Col. 1054C] (Per Philosophum in Problem.). Super hoc problema fundatur ratio, quare anima incipiat motum a parte dextera, et non sinistra, dicendum vero quod dictum hoc intelligendum sit de virtutibus motivis, non autem cognitivis, ut cuivis facile patet.

Virtus est habitus qui habentem perficit, et opus ejus laudabile reddit (II Eth.). Sensus est quod virtus reddat opus bonum non principaliter, sed dispositive, quia disponit voluntatem semper ad bonum, ut prompte et delectabiliter illud operetur. Nihilominus voluntas ex sua potentia etiam potest elicere bonum, sed non potest tam prompte et ita delectabiliter, sicut cum virtute.

Virtus consistit in divisibili (II Top.). Respondetur quod Philosophus loquitur de virtute perfecta.

Virtuosus et felix non operantur odibilia et mala (I Eth.). Respondetur quod Philosophus non vult quod virtuosus nullo modo possit operari mala et odibilia; sed vult quod raro nec de facili, tanto enim [Col. 1054D] rarius et minus faciliter, quanto in virtute est magis formatus et perfectus.



SECTIO SECUNDA. SENTENTIAE EX CICERONE COLLECTAE.
[Col. 1053]


PRAEFATIO.

[Col. 1053D] Nunc quoniam auctoritatum Aristotelis longitudo et magnitudo crevit, commodius est in secundo praesentis opusculi tractatu de caeteris beatae vitae proverbiis deinceps exponere, ne qua possit animum defatigatio retardare. Non est enim temere factum, eos addere flores, quibus imago virtutis ante oculos [Col. 1054D] locatur, quae sole stemmatis addunt aeternitatem, ut ille dicit: Sola nobilitas atque unica virtus est, profecto vehemens et constans animi militia virtus, quae fastidioso aditu excitata, invida ingenia ad se penetrare patitur; quo evenit ut et humili loco nati, ad summam dignitatem consurgant, et generosissimi homines in aliquod revoluti dedecus acceptam a majoribus lucem, in tenebras convertant. Itaque maturabitur, [Col. 1055A] et quod negotio diminutum fuerit, exaequabitur industria, ut pro vestro in nos officio, et pro nostro vitae studio munus hoc accumulatissime vestrae largiatur voluntati.

Itaque inter Aristotelis Ciceronisque libros, quos de Republica utrumque constituisse constat, hoc interesse prima fronte perspicitur, quod ille rempublicam ordinavit, hic retulit; alter qualis esse deberet, alter qualis esset a majoribus instituta disseruit. Aristotelis autem libros superiori libro excerptos dedimus, nunc Ciceronis dare praesentis est intentio, quem praeterire turpe et extremum dedecus esset. Nam studii humanitatis maximus fuit cultor, qui ingenio ab adolescentia eruditus, et in dicendo plurimum exercitatus, facile et sine labore cogitationes suas mandare litteris poterat. Hac igitur felicitate ingenii, hoc naturae munere, hac denique sapientia et eruditione fretus, a pueritia ad exitum vitae multa praescripsit: inter quae quaedam studiorum et doctrinae [Col. 1055B] sunt opera, quae adolescentiam agunt, senectutem oblectant; secundas res ornant, adversis profugium ac solatium praebent; delectant domi, non impediunt foris; pernoctant nobiscum, reddunt nos simillimos diis immortalibus, et ob excellentem illarum artem et venustatem videmur omnino non mori posse debere. Itaque primo de omni officio humano ex Officiorum libris Marci Tullii Ciceronis deleguntur auctoritates.



Ex libro primo Officiorum M. Tull. Ciceronis.

Nulla enim vitae pars neque publicis, neque privatis, neque forensibus, neque domesticis in rebus, neque si tecum agas quid, neque si cum altero contrahas, vacare officio potest, in eoque excolendo sita est vitae honestas omnis, et negligendo turpitudo.

Omnis enim quae a ratione suscipitur de aliqua re institutio, debet a definitione proficisci, ut intelligatur quid sit id de quo disputatur.

Cum enim utilitas ad se rapere honestas e contra [Col. 1055C] a se revocare videtur, fit ut distrahatur in deliberando animus, afferatque ancipitem curam cogitandi.

Principio generi animantium omni est a natura tributum, ut se, vitam corpusque suum tueatur, declinetque ea quae nocitura videantur, omniaque quae sint ad vivendum necessaria inquirat et paret, ut pastum et latibula, et alia ejusmodi generis.

Commune autem omnium animantium est conjunctionis appetitus procreandi causa, et cura quaedam eorum est quae procreata sunt. Sed inter hominem et belluam hoc maxime interest, quod haec tantum quantum sensu movetur, ad id solum quod adest, quodque praesens est, se accommodat, paululum admodum sentiens praeteritum aut futurum. Homo autem qui rationis est particeps, per quam consequentia cernit, causas rerum videt, earumque progressus et quasi antecessiones non ignorat, similitudines comparat, rebusque praesentibus adjungit [Col. 1055D] atque annectit futuras, facile totius vitae cursum videt, ad eamque degendam praeparat res necessarias.

His enim rebus quae tractantur in vita, modum quemdam et ordinem adhibentes, honestatem et decus conservabimus.

Omnes enim trahimur et ducimur ad cognitionis et scientiae cupiditatem, in qua excellere pulchrum putamus; labi autem, errare, nescire, decipi et malum et turpe dicimus.

Quod in rebus honestis et cognitione dignis operae curaeque ponetur, id jure laudabitur.

Virtutis enim laus omnis in actione consistit, a qua tamen fit intermissio. Saepe multique dantur ad studium reditus.

Omnis enim cogitatio motusque animi aut in consiliis capiendis de rebus honestis, et pertinentibus ad bene beateque vivendum, aut in studiis scientiae cognitionis versabitur.

[Col. 1056A] Justitia est, in qua virtus est splendor maximus, ex qua viri boni nominantur; et huic conjuncta beneficentia, quam eadem vel benignitatem vel liberalitatem appellari licet. Et justitiae primum munus est, ut ne cui quis noceat nisi lacessitus injuria; deinde ut communibus pro communibus utatur, privatis, ut suis.

Praeclare scriptum est a Platone: Non nobis solum nati sumus, ortusque nostri partem patria vindicat, partemque amici.

Atque, ut placet Stoicis, ea quae in terris gignuntur, ad hominum usum omnia creari, homines autem hominum causa esse procreatos, ut ipsi inter se alii aliis prodesse possint. In hoc naturam debemus ducem sequi, communes utilitates afferre in medium, commutatione officiorum dando, accipiendo: cum artibus, tum opera, tum facultatibus devincire hominum inter homines societatem; fundamentum autem omnis justitiae est fides, id est, dictorum conventorumque [Col. 1056B] constantia et veritas.

Injustitiae duo sunt genera: unum eorum qui inferunt: alterum eorum qui ab iis quibus infertur, si possunt, non propulsant injuriam. Nam qui injuste impetum in quempiam facit, aut ira aut perturbatione aliqua incitatus, is quasi manus videtur inferre socio; qui autem non defendit, nec obsistit si potest injuriae, tam est in vitio quam si aut parentes, aut amicos, aut patriam deserat.

Expetuntur autem divitiae tum ad usus vitae necessarios, tum ad perfruendas voluptates.

Delectant etiam magnifici apparatus vitaeque cultus cum elegantia et copia; quibus rebus effectum est ut infinita pecuniae cupiditas esset. Nec vero rei familiaris amplificatio nemini nocens vituperanda est, sed fugienda semper injuria est.

Maxime autem adducuntur plerique ut eos justitiae capiat oblivio, cum in imperiorum, honorum, gloriae cupiditatem inciderint. Quod enim est apud Ennium, Nulla sancta societas nec fides regni est, id latius [Col. 1056C] patet. Nam quidquid ejusmodi est in quo non possunt plures praecellere, in eo fit plerumque tanta contentio, ut difficillimum sit servare sanctam societatem.

In omni justitia permultum interest utrum perturbatione aliqua animi, quae plerumque brevis est et ad tempus, an consulto et cogitata fiat injuria: leviora enim sunt ea quae repentine et motu aliquo accidunt, quam ea quae meditata et praeparata inferuntur: hoc ipsum jam justum est quod recte fit, si est voluntarium.

Est enim difficilis cura rerum alienarum.

Aequitas enim per se lucet.

Nec promissa servanda sunt ea quae sunt iis quibus promissa sunt inutilia. Nec si plus tibi ea noceant, quam illi prosint cui promiseris: contra officium enim est, majus damnum anteponi minori.

In republica maxime conservanda sunt jura belli. Nam cum sunt duo genera decertandi: unum per [Col. 1056D] disceptationem, alterum per vim, cumque illud sit proprium hominis, hoc belluarum, confugiendum est ad posterius, si uti non licet superiore. Quare suscipienda quidem bella sunt ob eam causam ut sine injuria in pace vivatur: parta autem victoria conservandi sunt hi qui non crudeles in bello neque immanes fuerunt.

Mea quidem sententia paci, quae nihil habitura sit insidiarum, semper consulendum putavi

Et cum iis quos vi deviceris, consulendum est, tum hi qui armis positis ad imperatoris fidem confugerint, quamvis murum aries percusserit, recipiendi.

Etiam si quid singulis temporibus sacramento adacti hosti promiserint, in eo ipso fides servanda est.

Meminerimus autem etiam adversus infimos justitiam esse servandam; est autem infima conditio et fortuna servorum. Cum autem duobus modis, id est aut vi aut fraude fiat injuria, fraus quasi vulpeculae, [Col. 1057A] vis leonis videtur, utrumque ab homine alienissimum.

Totius autem injustitiae nulla capitalior quam eorum qui tum cum maxime fallunt, id agunt ut viri boni esse videantur.

Beneficentia ac liberalitate nihil est natura hominis accommodatius, sed habet multas cautiones. Videndum est enim primum ne obsit benignitas et iis ipsis quibus benigne videbitur fieri et caeteris, deinde ne major sit benignitas quam facultates; tum ut pro dignitate cuique tribuatur, id est enim justitiae fundamentum, ad quam referenda sunt omnia. Nam et qui gratificantur cuipiam, quod obsit illi cui prodesse velle videantur, non benefici neque liberales, sed perniciosi et assentatores judicandi sunt. Et qui aliis nocent ut in alios sint liberales, in eadem sunt injustitia ut si in suam rem alienam convertant. Sunt autem multi quidem cupidi splendoris et gloriae qui eripiunt aliis quod aliis largiantur: hique se arbitrantur [Col. 1057B] beneficos in suos amicos visum iri, si locupletent eos quacunque ratione. Id autem tantum abest ab officio, ut magis officio possit esse contrarium. Videndum est igitur ut ea liberalitate utamur quae prosit amicis, nemini noceat. Qui benigniores esse volunt quam res patiatur, primum in eo peccant quod injuriosi sunt in proximos: quas enim copias his suppeditari aequius est et relinqui, eas transferunt ad alienos. Inest autem in tali liberalitate cupiditas plerumque rapiendi et auferendi per injuriam, ut ad largiendum suppeditent copiae. Videre enim licet plerosque non tam natura liberales, quam quadam gloria ductos, multa facere ut benefici videantur; quae proficisci ab ostentatione magis quam a voluntate videntur.

Talis autem simulatio vanitati est conjunctior quam aut liberalitati aut honestati.

Mores ejus erunt spectandi in quem beneficium conferetur, ut animus erga nos, et communitas ac [Col. 1057C] societas vitae, et ad nostras utilitates beneficia collata.

Nemo omnino est negligendus, in quo aliqua significatio virtutis apparet.

Primum illud est in officio, ut et plurum deamemus, a quo plurimum diligimur. Sed benevolentiam non adolescentulorum more, ardore quodam amoris, sed stabilitate potius et constantia judicemus.

Etenim si in eos quos speramus nobis profuturos non dubitamus officia conferre, quales in eos esse debemus qui jam profuerunt?

Multi enim faciunt multa temeritate quadam sine judicio, vel modo in omnes, vel repentino quodam quasi vento impetu animi incitati: quae beneficia ita aeque magna non sunt habenda atque ea quae judicio considerato constantique delata sunt. Sed in collocando beneficio, et in referenda gratia si caetera paria sunt, hoc maxime officii est ut quisquis maxime opis indigeat, ita ei potissimum opitulari, quod contra fit a plerisque: a quo enim plurimum sperant, [Col. 1057D] etiamsi ille his non eget, tamen ei potissimum inserviunt. Optime autem societas hominum conjunctioque servabitur, si ut quisque erit conjunctissimus, ita in eum benignitatis plurimum conferetur.

In Graecorum proverbio est, Amicorum esse communia omnia.

Sanguinis autem conjunctio et benevolentia devincit homines charitate: magnum est enim eadem habere majorum monumenta, ejusdem uti sacris, sepulcra habere communia.

Sed omnium societatum nulla praestantior est, nulla firmior, quam cum viri boni moribus similes sunt familiaritate conjuncti. Nihil enim amabilius nec copulatius quam morum similitudo bonorum. In his in quibus eadem studia sunt, eaedem voluntates, in his fit ut aeque quisque altero delectetur ac seipso; efficiturque id quod Pythagoras vult in amicitia, ut unus fiat ex pluribus.

[Col. 1058A] Est ea jocundissima amicitia quam similitudo morum conjugavit.

Sunt officia quae aliis magis quam aliis debentur, ut vicinum citius adjuveris in fructibus percipiendis, quam aut fratrem aut familiarem: at si lis in judicio sit, propinquum potius et amicum quam vicinum defenderis.

Nemo qui fortitudinis gloriam consecutus est, insidiis aut malitia laudem adeptus est, itaque viros fortes, magnanimos, eosdem bonos et simplices veritatis amicos, minimeque fallaces esse volumus.

Scientia quae est remota a justitia, calliditas potius quam sapientia est appellenda. Difficile est cum praestare omnibus concupiveris, servare aequitatem, quae est justitiae maxime propria.

Nullum enim tempus est quod justitia vacare debeat: fortes igitur et magnanimi sunt habendi, non qui faciunt, sed qui propulsant injuriam.

Etenim qui ex errore imperitae multitudinis pendet, hic in magnis viris non est habendus.

[Col. 1058B] Vix invenitur qui laboribus susceptis, periculisque aditis, non quasi mercedem rerum gestarum desideret gloriam.

Pecuniae est fugienda cupiditas: nihil enim est tam angusti animi, tamque parvi, quam amare divitias. Nihil honestius magnificentiusque quam pecuniam contemnere, si non habeas; si vero habeas, ad munificentiam libertatemque conferre.

Cavenda est etiam gloriae cupiditas: eripit enim libertatem, pro qua magnanimis viris omnis debet esse contentio. Nec vero imperia expetenda, ac potius non accipienda interdum, aut deponenda nonnunquam.

In omnibus negotiis priusquam aggrediare, adhibenda est praeparatio diligens.

Parva enim sunt foris arma, nisi sit consilium domi.

Bellum autem ita suscipiatur ut nihil aliud nisi pax quaesita videatur: fortis vero animi et constantis [Col. 1058C] est, non perturbari in rebus asperis, nec tumultu animo uti ac consilio, nec a ratione discedere.

Temere autem in acie versari, et manu cum hoste confligere, immane quiddam et belluarum simile est. Sed cum tempus necessitasque postulat, decertandum manu est, et mors servituti turpitudinique anteponenda.

Fugiendum etiam illud, ne offeramus nos periculis sine causa, quo nihil potest esse stultius.

In tranquillo tempestatem adversam optare, dementis est; subvenire autem tempestati quovis animo, quavis ratione, sapientis est.

Omnino qui reipublicae praesunt, duo Platonis praecepta teneant: unum, ut utilitatem civium sic tueantur, ut quidquid agant, ad eam referant, obliti commodorum suorum; alterum, ut totum corpus reipublicae curent, ne dum partem aliquam tueantur, reliquas deserant. Ut enim tutela, sic procuratio reipublicae ad eorum utilitatem qui commissi sunt, [Col. 1058D] non ad eorum quibus commissa est, gerenda est. Qui autem partem civium consulunt, partem negligunt, rem perniciosissimam in civitatem inducunt, seditionem atque discordiam. Ex quo evenit ut alii populares, alii studiosii optimi cujusque videantur, pauci universorum.

Miserrima omnino est ambitio honorumque contentio. Nihil enim laudabilius, nihil magno et praeclaro viro dignius, placabilitate atque clementia. Omnis autem animadversio et castigatio contumelia vacare debet; neque ad ejus qui punit aliquem, aut verbis castigat, sed reipublicae utilitatem referri debet.

Cavendum est etiam ne major poena quam culpa sit, et ne iisdem de causis alii plectantur, alii ne appellentur quidem. Prohibenda autem maxime est ira in puniendo. Nunquam tantum iratus qui accedet ad poenam, mediocritatem illam tenebit quae est inter nimium et parum.

[Col. 1059A] Optandum est ut hi qui praesunt reipublicae legum similes sint, quae ad puniendum non iracundia, sed aequitate ducuntur. Atque etiam in rebus prosperis, et ad votum nostrum fluentibus, superbiam magnopere et fastigium arrogantiamque fugiamus.

Nam ut adversas res, sic secundas immoderate ferre levitatis est; praeclaraque est aequabilitas in omni vita, et idem semper vultus eademque frons. Recte praecipere videntur qui monent ut quanto superiores sumus, tanto submissius nos geramus.

In secundissimis rebus maxime est utendum consilio amicorum, iisque major etiam quam ante est tribuenda auctoritas: his temporibus cavendum est ne assentatoribus patefaciamus aures, neque adulari nos sinamus, in quo falli facile est. Tales enim nos esse putamus, ut jure laudemur, ex quo nascuntur innumerabilia peccata, cum homines inflati opinionibus turpiter irritentur, et in maximis versantur erroribus.

Nam negligere quid de se quisque sentiat, non [Col. 1059B] solum arrogantis est, sed etiam omnino dissoluti.

Omnis autem actio vacare debet temeritate et negligentia, nec vero agere aliquid cujus non possis causam probabilem reddere. Efficiendum est enim ut appetitus obediant rationi, eamque neque praecurrant propter temeritatem, nec propter pigritiam aut ignaviam deserant: sintque tranquilli, atque omni perturbatione animi careant, ex quo eluceat omnis constantia, omnisque moderatio.

Appetitus omnes contrahendi sedandique sunt, excitandaque animadversio et diligentia, ut ne quid temere ac fortuitu inconsiderate negligenterque agamus. Neque enim a natura ita generati sumus, ut ad ludum et jocum facti esse videamur, sed ad severitatem potius et ad quaedam studia graviora atque majora. Ludo autem et joco uti illo quidem licet, sed sicut somno et quietibus caeteris, tum cum gravibus seriisque rebus satisfecerimus; ipsumque genus jocandi non profusum nec immodestum, sed ingenuum [Col. 1059C] et facetum esse debet. Ut enim pueris non omnem ludendi licentiam damus, sed eam quae ab honestatis actionibus non sit aliena, sic in ipso joco aliquid probi ingenii lumen eluceat.

Ludendi etiam est quidam modus retinendus, ut ne nimis omnia profundamus, elatique voluptate in aliquam turpitudinem dilabamur.

Hominis mens discendo alitur, et cogitando semper aliquid aut inquirit aut agit, videndique et audiendi oblectatione ducitur.

Si quis est paulo ad virtutem erectior, quamvis voluptate capiatur, occultat et dissimulat appetitum voluptatis propter verecundiam. Ex quo intelligitur corporis voluntatem non satis esse dignam hominis praestantia, eamque contemni et rejici oportere: sin sit quispiam qui aliquid tribuat voluptati, diligenter et tenendum esse ejus fruendae modum. Itaque victus cultusque corporis ad valetudinem referantur, et ad vires non ad voluptatem. Atque etiam si considerare [Col. 1059D] volumus quae sit in natura hominis excellentia et dignitas, facile intelligimus quam sit turpe diffluere luxuria, et delicate ac molliter vivere, quamque honestum parce, continenter, severe, sobrie.

Ut enim in corporibus magnae dissimilitudines sunt, alios enim videmus velocitate ad cursum, alios viribus ad luctandum valere, itemque in formis aliis dignitatem inesse, aliis venustatem; sic in annis existunt etiam majores varietates.

Neque enim attinet naturae repugnare, neque quidquam sequi quod assequi non queas.

Ideoque, ut aiunt, nihil decet invita minerva, id est, adversante et repugnante natura.

Ad quas igitur res aptissimi erimus, in his potissimum elaborabimus. Sin aliquando necessitas nos ad ea detruserit quae nostri ingenii non erunt, omnis adhibenda erit cura, meditatio, diligentia, ut ea si non decore, attamen minime indecore facere [Col. 1060A] possimus. Nec tamen est enitendum ut bona quae nobis data non sint sequamur, quam ut vitia fugiamus.

Nam regna, imperia, nobilitates, honores, divitiae, opes et ea quae sunt his contraria, in casu sita, temporibus reguntur et gubernantur. Ipsi autem quam personam gerere velimus, a nostra voluntate proficiscitur. Itaque se alii ad philosophiam, alii ad jus civile, alii ad eloquentiam applicant, ipsarumque virtutum in alia alius mavult excellere. Quorum vero patres aut majores aliqua gloria praestiterunt, hi student plerumque eodem in genere laudis excellere.

Imprimis autem constituendum est qui nos et quales esse velimus, et in quo genere vitae; quae deliberatio est omnium difficillima. Ineunte enim adolescentia, cum inest maxima imbecillitas consilii, tum id sibi quisque genus aetatis degendae constituit quod maxime adamavit. Itaque ante implicatur aliquo certo genere cursuque vivendi, quam potuit quod optimum [Col. 1060B] esset judicare. Plerumque parentum praeceptis imbuti ad eorem consuetudinem moremque deducimur. Alii multitudinis judicio feruntur, quaeque majori parti pulcherrima videntur ea maxime exoptant.

Multo enim firmior est et constantior natura quam fortuna.

Amicitiae quae minus delectant, et minus probantur magis decere censent sapientes sensum diluere, quam repente praecidere. Commutato autem genere vitae omni ratione curandum est ut id bono consilio fecisse videamur.

Est igitur adolescentis majores natu revereri, ex hisque deligere optimos et probatissimos, quorum consilio atque auctoritate nitatur.

Maxime autem haec aetas a libidinibus est arcenda, exercendaque in labore patientiaque et animi et corporis, ut eorum in bellicis et civilibus officiis vigeat industria. Atque etiam cum relaxare animos, et dare se jocunditati volent, caveant intemperantiam, meminerint [Col. 1060C] verecundiae; quod facilius erit, si in ejusmodi quidem rebus majores natu velint interesse.

Senibus autem labores corporis minuendi, exercitationes animi etiam augendae videntur. Danda vero est opera, ut et amicos et juventutem, et maxime rempublicam consilio et prudentia quam plurimum adjuvent. Nihil autem cavendum magis est senectuti, quam ne languori se desidiaeque dedant. Luxuria vero cum omni aetati sit turpissima, tum senectuti est foedissima. Sin autem libidinum intemperantia accesserit, duplex malum est, quod et ipsa senectus dedecus concipit, et adolescentiam facit impudentiorem intemperantiam.

Est igitur proprium munus magistratus, intelligere se gerere personam civitatis, debereque ejus dignitatem et decus sustinere, leges servare, jura distribuere, eaque fidei suae commissa meminisse.

Nihil autem est quod tam deceat quam in omni re gerenda capiendoque consilio servare constantiam.

[Col. 1060D] Duo maxime sunt fugienda, ne quid effeminatum aut molle, et ne quid durum aut rusticum fiat.

Cum autem pulchritudinis duo genera sint, quorum in altero venustas sit, in altero dignitas: venustatem muliebrem dicere solemus, dignitatem virilem. Ergo et a forma removeatur omnis viro non dignus ornatus, et huic simile vitium in gestu motuque caveatur. Formae autem dignitas coloris bonitate tuenda est, et color exercitationibus corporis. Adhibenda est praeterea munditia non odiosa neque exquisita nimis, tantumque effugiat agrestem et inhumanam negligentiam. Eadem ratio est habenda vestitus, in quo, sicut in plerisque rebus, mediocritas optima est. Cavendum est autem ne aut tarditatibus utamur in ingressu mollioribus, ut pomparum ferculis similes esse videamur: aut in festinationibus suscipiamus nimias celeritates, quae cum fiunt, anhelitus [Col. 1061A] moventur, vultus mutatur, ora torquentur, ex quibus magna significatio fit non adesse constantiam. Sed multo etiam magis elaborandum est, ne animi motus a natura recedant, quod assequimur si cavebimus ne in perturbationes atque exanimationes incidamus, et si attentos animos ad dedecoris conservationem tenebimus. Curandum est ut cogitatione ad res optimas utamur, appetitum rationi obedientem praebeamus.

In omni vita rectissime praecipitur ut perturbationes fugiamus, id est, motus animi nimios rationi non obtemperantes.

Maxime curandum est ut eos quibuscum sermonem conferimus, et vereri et diligere videamur.

Ira procul absit, cum qua nihil recte fieri, nihil considerate potest. Magna autem parte clementi castigatione licet uti, gravitate tum adjuncta, ut severitas adhibeatur, et contumelia repellatur. Quae cum aliqua perturbatione fiunt, ea nec constanter [Col. 1061B] fieri possunt, neque ab his qui adsunt approbari.

De formae etiam de ipso praedicare falsa praesertim, et cum irrisione audientium imitari militem gloriosum.

Ornanda est enim dignitas domo, at non ex domo tota quaerenda: nec domo dominus, sed domino domus est honestanda.

Mediocritas ad omnem usum cultumque vitae transferenda est. In omni autem actione suscipienda tria sunt tenenda. Primum, ut appetitus rationi pareant, quo nihil est ad officia conservanda accommodatius. Deinde ut animadvertatur quanta illa res sit quam efficere velimus, neve major minorve cura et opera suscipiatur, quam causa postulat. Tertium ut caveamus ut ea quae pertinent ad liberalem speciem et dignitatem moderata sint. Horum trium tamen praestantissimum est, appetitus obtemperare rationi.

Turpe enim valdeque vitiosum est in re severa, convivio dignum aut delicatum aliquem inferre sermonem.

[Col. 1061C] Decet non solum manus, sed etiam oculos abstinentes habere.

Fit etiam, nescio quomodo, ut magis in aliis cernamus quam in nobisipsis si quid delinquitur. Sine verecundia nihil rectum esse potest, nihil honestum.

Omnium rerum ex quibus aliquid requiritur, nihil est agricultura melius, nihil uberius, nihil dulcius, nihil libero homine dignius.

Studiis officiisque scientiae praeponenda sunt officia justitiae, quae pertinent ad hominum utilitatem, qua nihil homini debet esse antiquius.

Magnitudo animi, remota justitia humanaque comitate et conjunctione, feritas quaedam fit et immanitas. Omne officium quod ad conjunctionem hominum et societatem tuendam valet, anteponendum est illi officio quod conjunctione et scientia continetur.

[Col. 1061D] Cogitationem prudentiamque sequitur considerata actio. Ita fit ut agere considerate pluris sit quam cogitare prudenter.

Prima officia diis immortalibus, secunda patriae, tertia parentibus. Deinde gradatim reliquis debeantur.



Ex libro secundo Officiorum M. T. Ciceronis.

Quid enim est per deos optabilius sapientia, quid praestantius, quid melius, quid homine dignius? Hanc igitur qui expetunt philosophi nominantur, nec quidquam aliud est philosophia, si interpretari velis, praeter studium sapientiae.

Qui parum perspiciunt, hi saepe versutos homines et callidos admirantes, malitiam sapientiam judicant. Quorum error eripiendus est, opinioque omnis ad eam speciem traducenda, ut honestis consiliis justisque factis, non fraude et malitia se intelligant, eaque velint consequi posse.

[Col. 1062A] Deos placatos pietas efficiet et sanctitas.

Proprium hoc statuo esse virtutis, conciliare animos hominum, et ad suos usus adjungere.

Secundae res, honores, imperia, victoriae, quanquam fortuna sint, tamen sine hominum operibus et studiis neutram in partem effici possunt.

Male enim se res habet, cum quod virtute effici debet, id tentatur pecunia.

Atque etiam subjiciunt se homines imperio alterius et potestati de causis pluribus. Ducuntur enim aut benevolentia, aut beneficiorum magnitudine, aut dignitatis praestantia, aut spe sibi utile futurum, aut metu ne vi parere cogantur, aut spe largitionis promissionisque capti, aut postremo mercede conducti. Omnium autem rerum nec aptius est quidquam ad opes tuendas ac tenendas quam diligi, nec alienius quam timeri.

Malus enim custos diuturnitatis metus, contraque benevolentia fidelis vel ad perpetuitatem.

[Col. 1062B] Quod igitur latissime patet, neque ad incolumitatem solum, sed etiam ad opes et potentiam valet plurimum, id amplectamur, ut metus absit, charitas retineatur: ita facillime quae volemus et privatis in rebus et in republica consequimur. Etenim qui se metui volunt, a quibus metuuntur eosdem metuant ipsi necesse est.

Nec vero ulla vis imperii tanta est, quae premente metu possit esse diuturna.

Certum igitur hoc sit, idque et primum et maxime necessarium familiaritates habere fidas animantium nos amicorum et mirantium nostra.

Vehementer autem multitudinis amor commovetur ipsa fama et opinione liberalitatis, beneficentiae, justitiae, fideique, omniumque earum virtutum quae pertinent ad mansuetudinem morum ac facilitatem.

Fides autem ut adhibeatur, duabus rebus effici potest, si existimabimur adepti conjunctam cum justitia prudentiam. Nam et his fidem habemus quos [Col. 1062C] plus intelligere quam nos arbitramur, quosque et futura prospicere credimus. Et cum res agat, in discrimenque ventum sit, experire rem et consilium ex tempore capere posse. Hanc enim utilem homines existimant veramque prudentiam: justis autem et fidis hominibus, id est bonis viris, ita fides habetur, ut nulla sit in his frandis injuriaeque suspicio. Itaque his salutem nostram, his fortunam, his liberos rectissime committi arbitramur. Harum igitur duarum justitia plus pollet ad fidem faciendam: quippe cum ea sine prudentia satis habeat auctoritatis, prudentia sine justitia nihil valet ad fidem faciendam. Quo enim quis versutior et callidior, hoc invisior et suspectior probabitur detracta opinione probitatis.

Popularibus enim verbis est agendum et usitatis, cum loquimur de opinione populari.

Non enim omnes eos contemnunt, de quibus male existimant. Contemnuntur autem hi qui nec sibi nec alteri, ut dicitur, prosunt, in quibus nullus labor, [Col. 1062D] nulla industria, nulla cura est. Admiratione autem afficiuntur hi qui anteire caeteros virtute putantur, et cum omni carere decore, tum vero his vitiis quibus alii non possunt facile obsistere.

Nemo justus esse potest qui mortem, qui dolorem qui exsilium, qui egestatem timet, aut qui ea quae sunt his contraria, aequitati anteponit.

Maxime admiramur eum qui pecunia non movetur, quod in quo viro perspectum sit, hunc dignum spectatu arbitramur. Omnis ratio atque institutio vitae hominum adjumenta desiderat, inprimisque ut habeat quibuscum familiares possit conferre sermones, quod est difficile, nisi speciem per te boni viri feras.

Justitiae tanta vis est, ut ne illi quidem qui maleficio et scelere pascuntur, possint sine ulla particula justitiae vivere. Nam qui eorum cuipiam qui una latrocinantur furatur aliquid, aut eripit, is sibi ne in latrocinio quidem relinquit locum. Cum igitur tanta [Col. 1063A] vis justitiae sit, ut ea etiam latronum opes firmet atque augeat, quantum ejus vim inter leges et judicia et instituta fore putamus?

Omni igitur ratione colenda et retinenda justitia est, tum ipsa per se; nam aliter justitia non esset, tamen propter amplificationem honoris et gloriae.

Praeclare Socrates hanc viam ad gloriam proximam et quasi compendiariam dicebat esse, si quis id ageret, ut qualis haberi vellet, talis esset. Quod si qui simulatione et inani ostentatione, et ficto non modo sermone, sed etiam vultu, stabilem se posse gloriam consequi, vehementer errant. Vera enim gloria radices agit atque etiam propagatur, ficta omnia celeriter tanquam flosculi decidunt.

Nec simulatum quidquam potest esse diuturnum. Qui igitur adipisci veram gloriam volet, iustitiae fungatur officiis.

Si quis ab ineunte aetate habet causam celebritatis et nominis, aut a patre acceptam aut aliquo casu [Col. 1063B] aut fortuna, in hunc oculi omnium conjiciuntur, atque in eum quid agat, aut quemadmodum vivat inquiritur, tanquam in clarissima luce versetur, nullum ejus dictum aut factum potest obscurum esse. Quorum autem aetas prima propter humilitatem et obscuritatem in hominum ignorantia versatur, hi simul ac juvenes esse coeperint, magna spectare, et ad ea rectis studiis debent contendere: quod eo firmiore animo facient, quia non modo non invidetur illi aetati, verum etiam favetur. Ut reliquis in rebus multo majora sunt opera animi quam corporis, sic eae res quas ingenio ac ratione prosequimur, gratiores sunt quam illae quas viribus.

Facillime autem et in optimam partem cognoscuntur adolescentes, qui se ad claros, sapientes viros, bene consulentes reipublicae contulerunt, quibuscum si frequentes fuerint, opinionem afferunt populo, eorum fore se similes quos sibi ipsi delegerint ad imitandum.

[Col. 1063C] Difficile dictu est quantopere conciliet animos comitas affabilitasque sermonis.

Magna est admiratio copiose sapienterque dicentis, quem qui audiunt, intelligere etiam et sapere plus quam caeteros arbitrantur. Si vero inest in oratione mixta modestiae gravitas, nihil admirabilius fieri potest, eoque magis si ea sunt in adolescente.

Hoc praeceptum officii diligenter tenendum est, ne unquam innocentem judicio capitis arcessas. Id enim sine scelere nullo modo fieri potest. Nam quid est tam inhumanum quam eloquentiam a natura ad salutem hominum et conservationem datam ad bonorum pestem perniciemque convertere? Ne tamen ut hoc fugiendum, ita est habendum religioni nocentem, quandoque et nefarium impiumque defendere. Vult hoc multitudo, patitur consuetudo, fert etiam humanitas.

Judicis est semper in causis verum sequi, patroni vero nonnunquam verisimile, etiam si minus sit verum defendere. Maxime autem et gloria paratur et [Col. 1063D] gratia defensionibus, eoque major, si quando accidit ut ei subveniatur, qui potentis alicujus opibus circumveniri urgerique videatur.

Praeclare in epistola quadam Alexandrum filium Philippus accusat, quod largitione benevolentiam Macedonum consectetur: Quod te malum, inquit, rationis in istam spem induxit, ut eos tibi fideles fore putares, quos pecunia corrupisses? An tu id agis Macedones non te regem suum, sed ministrum et praebitorem existiment? Quid sordidius regi, melius etiam, quam largitionem corruptelam esse dixit. Fit enim deterior qui accipit, atque ad idem semper exspectandum paratior.

Nonnunquam tamen est largiendum, nec hoc benignitatis genus omnino repudiandum. Et saepe idoneis hominibus de re familiari impendendum est, sed diligenter atque moderate. Multi enim et patrimonia effuderunt inconsulte largiendo. Quid autem est stultius quam quod libenter facias, curare ut id diutius [Col. 1064A] facere non possis? Atque etiam sequuntur largitionem rapinae. Cum enim dando egere coeperint, alienis bonis manus inferre coguntur. Ita cum benevolentiae comparandae causa beneficii esse velint, non tanta assequuntur studia eorum quibus dederunt, quanta odia eorum quibus ademerunt. Quamobrem nec ita claudenda est res familiaris, ut eam benignitas aperire non possit; nec ita reseranda, ut omnibus pateat. Modus adhibeatur, isque ad facultates referatur. Omnino meminisse debemus id quod a nostris hominibus saepissime usurpatum est, jamque in Proverbii consuetudinem venit, largitionem fundum non habere. Vitanda tamen suspicio avaritiae est. Causa igitur largitionis est, si aut necesse est, aut utile, in his autem ipsis mediocritatis regula optima est; propensior autem benignitas esse debet in calamitosos, nisi forte erunt digni calamitate.

Conveniet autem tum in dando munificum esse, tum in exigendo non acerbum, in omnique re contrahenda, [Col. 1064B] emendo, vendendo, conducendo, locando, vicinitatibus et confiniis aequum et facilem, multa multis de suo jure concedentem, a litibus vero quantum liceat, et nescio an et paulo plus quam liceat abhorrentem. Est enim non modo liberale, paululum nonnunquam de suo jure decedere, sed interdum etiam fructuosum. Habenda autem ratio est rei familiaris, quam quod dilabi sinere flagitiosum est, sed ita, ut illiberalitatis avaritiaeque absit suspicio.

Recte a Theophrasto est laudata hospitalitas. Est enim, ut mihi quidem videtur, valde decorum patere domus hominum illustrium illustribus hospitibus. Est autem etiam vehementer utile iis, qui honeste multum posse volunt, per hospites apud extraneos populos valere opibus et gratia.

Nam in jure cavere, consilio juvare, atque hoc scientiae genere prodesse multis, vehementer ad opes augendas pertinet, et ad gratiam. Itaque cum multa praeclara majorum, tum eisdem optime constituta [Col. 1064C] juris civilis summo semper in honore cognitio fuit atque interpretatio.

Cum autem omnes non possint, ne multi quidem, aut jurisperiti esse aut diserti, licet tamen opera prodesse multis, beneficia petentem, commendare judicibus aut magistratibus, vigilantem pro re alterius aut eos ipsos qui consulunt aut defendunt rogando. Quod qui faciunt, plurimum gratiae consequuntur, latissimeque eorum manat industria. Jam illud non sunt admonendi. Est enim in promptu ut animadvertant cum juvare alios velint, ne quos offendant. Saepe enim aut eos laedunt quos non debent, aut eos quos non expetit, si scientes, temeritatis; si imprudentes, negligentiae est. Utendum est etiam excusatione adversus eos quos invitus offendas, quacunque possis. Quare id quod feceris necesse fuerit, nec aliter facere potueris. Melius apud bonos quam apud fortunatos beneficium collocari puto. Danda tamen omnino opera est, ut omni genere satisfacere possimus. [Col. 1064D] Sed si res in contentionem veniet, nimirum Themistocles est auctor adhibendus, qui cum consuleretur, utrum bono viro pauperi an minus probato diviti filiam collocaret: Ego vero, inquit, malo virum qui pecunia egeat, quam pecunia quae viro. Sed corrupti mores depravatique sunt admiratione divitiarum, quarum magnitudo quid ad unumquemque nostrum pertinet, illum fortasse adjuvat qui habet, nec id quidem semper.

Extremum autem praeceptum in beneficiis operaque danda est, ne quid contra aequitatem contendas, ne quid pro injuria. Fundamentum enim perpetuae conservationis et famae, est justitia, sine qua nihil potest esse laudabile.

In primis videndum erit ei qui rempub. administrabit, ut suum quisque teneat, neque de bonis privatorum publice diminutio fiat.

Hanc enim ob causam maxime, ut sua tuerentur, respublica civitatesque constitutae sunt. Nam et duce [Col. 1065A] natura homines congregabantur. Tamen spe custodiae suarum urbium praesidia quaerebant.

Danda erit opera ut omnes intelligant, si salvi esse velint, necessitati parendum. Atque etiam omnes qui rempublicam gubernabunt, consulere debebunt, ut earum rerum copia sit, quae sunt necessariae.

Caput autem est in omni procuratione negotii et muneris publici, ut avaritiae pellatur etiam minima suspicio. Nullum igitur vitium tetrius est, ut eo unde egressa est, revertatur oratio, quam avaritia, praesertim in principibus rempub. gubernantibus. Habere enim quaestui rempub. non modo turpe est, sed sceleratum et nefarium.

Nulla autem re conciliare facilius benevolentiam multitudinis possunt hi qui reipub. praesunt, quam abstinentia et continentia.

Nam cui res erepta est, est inimicus; cui data est, etiam si dissimulat se accipere voluisse, et maxime in pecuniis creditis, occultat suum gaudium, ne videatur [Col. 1065B] non fuisse solvendo. At vero ille qui accipit injuriam, et meminit, et prae se fert suum dolorem.

Ea est summa ratio et sapientia boni civis, commoda civium non divellere, atque omnes aequitate eadem continere.

Qui rempub. tuebuntur, inprimis operam dabunt, ut juris et judiciorum aequitate suum quisque teneat, et neque tenuiores propter humilitatem circumveniantur, neque locupletibus ad sua, vel tenenda, vel recuperanda, obsit invidia. Res autem familiaris quaeri debet iis rebus a quibus abest turpitudo, conservari autem diligentia et parcimonia, eisdem etiam rebus augeri. haec ex II Officiorum.



Ex libro tertio Officiorum M. T. Ciceronis.

Dubitandum non est quin nunquam possit utilitas cum honestate contendere.

Detrahere autem alteri sui commodi causa, et ex hominis incommodo suum commodum augere, est [Col. 1065C] magis contra naturam quam mors, quam paupertas, quam dolor, quam caetera cuncta quae possunt aut corpori accidere aut rebus externis. Nam ut sibi quisque malit quod ad usum vitae pertineat, quam alteri acquirere, concessum est, non repugnante natura. Illud quidem natura non patitur, ut aliorum spoliis nostras facultates, copias opesque augeamus. Neque hoc vero solum natura, id est, jure gentium, sed etiam legibus populorum, quibus in singulis civitatibus respub. continetur, eodem modo constitutum est, ut non liceat sui commodi causa alteri nocere. Hoc enim spectant leges, hoc voluit incolumem esse civium conjunctionem, quam qui dirimunt, eos morte, exsilio, vinculis, damno coercent. Atque hoc efficit multo magis ipsa naturae ratio, quae est lex divina et humana; cui parere qui velit (omnes autem parebunt qui secundum naturam volunt vivere) nunquam committet ut alienum appetat, et id quod alteri detraxerit sibi assumat. Etenim multo magis est secundum [Col. 1065D] naturam excelsitas animi et magnitudo, itemque communitas, justitia, liberalitas quam voluptas, quam avaritia, quam divitiae. Quae quidem contemnere et pro nihilo ducere, comparantem cum utilitate communi, magni animi est et excelsi. Itemque magis est secundum naturam pro omnibus gentibus (si fieri possit) conservandis aut juvandis maximos labores molestiasque suscipere, imitantes Herculem illum, quem hominum fama beneficiorum memor in concilio coelestium collocavit, quam vivere in solitudine non modo sine ullis molestiis, sed etiam in maximis voluptatibus, abundantem omnibus copiis, ut etiam excellas pulchritudine et viribus. Quocirca optimo quisque splendidissimoque ingenio longe illa vita huic anteponitur. Ex quo efficitur hominem naturae obedientem homini nocere non posse.

Qui autem rationem suorum civium dicunt habendam, externorum negant, hi dirimunt communem humani generis societatem; qua sublata beneficentia. [Col. 1066A] liberalitas, bonitas, justitia, funditus tollitur. Quae qui tollunt, etiam adversus deos immortales impii judicandi sunt.

Justitia enim una virtus omnium est, domina et regina virtutum.

Suum cuique incommodum ferendum est potius quam de alterius commodis detrahendum.

Nihil vero utile, quod non idem honestum; nihil honestum quod non idem utile; et ubi turpitudo, ibi utilitas esse non potest; ad honestatem enim nati sumus.

Satis enim nobis (si modo in philosophia aliquid profecimus) persuasum esse debet, si omnes deos hominesque celare possimus, nihil tamen avare, nihil injuste, nihil libidinose. nihil incontinenter esse faciendum.

Honesta enim bonis viris occulta quaeruntur.

Nec nostrae nobis utilitates obmittendae sunt, aliisque tradendae, cum iis ipsi egeamus: sed suae cuique utilitati quod sine alterius injuria fiat serviendum [Col. 1066B] est.

Scite enim Chrysippus, Qui stadium (inquit) currit, eniti et contendere debet quam maxime possit, ut vincat, supplantare eum quicum certet, aut manu pellere nullo modo debet. Sic in vita sibi quemque petere quod pertineat ad usum, non iniquum est; sed alteri diripere jus non est.

Neque contra tempus, neque contra jusjurandum ac fidem, amici sui causa vir bonus faciet. Nam si omnia facienda sint quae amici velint, non amicitiae tales, sed conjurationes putandae sunt. Nam cum id quod utile videtur in amicitia, cum eo quod honestum est comparatur, jaceat utilitatis species, valeat honestas. Cum autem in amicitia, quae honesta non sunt postulant, religio et fides anteponatur justitiae.

Nihil quod crudele, utile. Est enim hominum naturae, quam sequi debemus, maxime inimica crudelitas.

Male etiam quae peregrinos urbibus uti prohibent, eosque exterminant. Nam esse pro cive, qui civis non [Col. 1066C] sit, rectum esse non licere; usu vero urbis prohibere peregrinos, sane inhumanum est.

Ex omni vita simulatio dissimulatioque tollenda est. Tollenda est igitur ex rebus contrahendis omne mendacium.

Ennius ait nequidquam sapientem sapere, qui sibi prodesse non quaerit. Est autem sapientis nihil contra mores, leges, instituta facere, habere rationem rei familiaris. Neque enim solum nobis divites esse volumus, sed liberis, propinquis, amicis, maximeque reipub. Singulorum enim facultates et copiae, divitiae sunt civitatis.

Nec ulla pernicies vitae major inveniri potest, quam in malitia simulatio intelligentiae. Mihi quidem etiam verae haereditates non honestae videntur, si sunt malitiosis officiorum blanditiis non veritate, sed simulatione, quaesitae. Atque in talibus rebus aliud utile interdum, aliud honestum videri falso solet.

Homo justus, quem sentimus bonum virum, nihil [Col. 1066D] cuiquam quod in se transeat detrahet. Hoc qui admiratur, is se quid sit vir bonus, nescire fateatur. At vero si quis voluerit animi sui complicatam notionem evolvere, jam seipsum doceat eum bonum virum esse, qui prosit quibus possit, et noceat nemini nisi lacessitus injuria. Itaque talis vir non modo facere, sed nec cogitare quidem quidquam audebit, quod non valeat praedicare. Nec vero turpe est philosopho dubitare quae nec rustici quidem dubitant. Cadit igitur in virum bonum mentiri emolumenti sui causa, criminari, eripere, fallere, nihil profecto minus. Est ergo ulla res tanti, aut commodum ullum tam expetendum, ut viri boni et splendorem et nomen amittas. Quid est quod afferre utilitas ista possit, si boni viri nomen arripuerit, et fidem justitiamque detraxerit. Quid enim interest utrum ex homine convertat se quis in belluam, an hominis figura immanitatem gerat belluae? Qui si omnia recta et honesta negligunt, dummodo potentiam consequuntur, [Col. 1067A] nonne immanitatem belluae gerunt? Quid si tyrannidem occupare, si patriam prodere conabitur pater, silebitne filius? Imo vero obsecrabit patrem filius, ne id faciat; si nihil proficiet, accusabit, minabitur etiam ad extremum, si ad perniciem patriae res spectabit; patriae salutem saluti patris anteponet.

Pacta et promissa semper servanda sunt, quae nec vi nec dolo malo (ut praetores dicere solent) facta sunt.

Neque semper deposita reddenda sunt. Si gladium quis sana mente apud te deposuerit, et repetat insanus, reddere peccatum, officium non reddere. Quod si quis qui apud te pecuniam deposuerit, bellum inferat patriae, pactumne reddes depositum? non credo. Facies enim contra rempub., quae debet esse charissima. Sic multa quae honesta videntur natura, temporibus fiunt non honesta. Facere promissa, stare conventis, reddere deposita commutata utilitate fiunt non honesta.

[Col. 1067B] Pervertunt homines ea quae sunt fundamenta naturae, cum utilitatem ab honestate sejungunt. Omnes enim expetimus utilitatem, ad eamque rapimur, nec facere aliter ulla modo possumus. Nam quis est qui utilia fugiat, aut quis potius est qui ea non studiosissime prosequatur? sed quia non possumus nisi laude, decore, honestate utilia reperire, propterea illa et prima et summa habemus. Utilitatis vero nomen non tam splendidum quam necessarium putamus, unde omnium regula una est, quam tibi cupio esse notissimam: Aut illud quod utile esse videtur, ne turpe sit: aut si turpe, ne videatur esse utile.

Est enim jusjurandum affirmatio religiosa: quod autem affirmando quasi Deo teste promiseris, id servandum est. Non enim falsum jurare, perjurare est; sed quod animi tui sententiam juraveris, sicut verbis concipitur in ore nostro, id non facere, perjurium est: nam nullum vinculum ad stringendam fidem jurejurando nostri majores esse arctius voluerint. Est autem jus etiam bellicum fidesque jurisjurandi [Col. 1067C] saepe cum hoste servanda.

Non debet ratum esse quod actum est per vim, quasi vero forti viro vis non possit adhiberi.



Ex M. T. Ciceronis libro de Amicitia.

Existimare debes hominum oculos in te esse conjectos, unum te sapientem et appellant et existimant, non solum natura et moribus, sed etiam studio et doctrina: neque sicuti vulgus, sed ut eruditi solent appellare sapientem. Hanc esse sapientiam in te existimant, quod omnia tua in te posita esse ducas, humanosque casus virtute inferiores putes.

Tu autem quod mihi tantum attribui dicis, quantum ego nec agnosco nec postulo, facis amice.

Nullo casu arbitror hoc constanti homini posse contingere, ut ulla intermissio fiat officii.

Suis incommodis graviter angi, non amicum, sed seipsum amantis est.

[Col. 1067D] Quid dicam de moribus facillimis, de pietate in matrem, libertate in sorores, bonitate in suos, justitia in omnes: haec omnia nota sunt nobis.

Quam autem hic civitati charus fuit, moerore funeris judicatum est. Quid ergo paucorum annorum accessio hunc juvare potuisset. Quamobrem vita quidem talis fuit vel fortuna vel gloria, ut nihil ultra posset accedere, moriendi autem sensum celeritas abstulit.

Ego vero vos hortari tantum possum, ut amicitiam omnibus rebus humanis anteponatis. Nihil est tam naturae aptum, tamque conveniens ad res vel secundas vel adversas; sed hoc inprimis censeo, nisi inter bonos amicitiam esse non posse.

Nos autem ea quae sunt in usu vitaque communi, non ea quae finguntur aut optantur spectare debemus.

Agamus igitur pingui (ut aiunt) Minerva, qui ita se gerunt, ita vivunt, ut eorum probetur fides, integritas, [Col. 1068A] aequabilitas, liberalitas: nec sit in eis ulla cupiditas, libido, avaritia, sitque magna constantia: hos viros bonos ut habiti sunt, sic etiam appellandos putemus, qui assequantur quantum homines possunt naturam optimam bene vivendi ducere.

Sic enim perspicere videor mihi, ita natos esse nos, ut inter omnes societas quaedam sit major, aut ut quisque proxime accedit, itaque cives potiores quam peregrini, propinqui quam alieni. Cum his enim natura ipsa peperit amicitiam, sed ea nihil non habet firmitatis. Namque hoc praestat amicitia propinquitati, quod ex propinquitate benevolentia tolli potest, ex amicitia non potest; sublata enim benevolentia, amicitiae nomen tollitur, propinquitatis manet.

Quanta autem vis amicitiae sit, ex hoc intelligi potest maxime quod ex infinita societate humani generis, quam conciliavit ipsa natura, ita contracta res est, in angustumque deducta, ut omnis charitas aut inter duos aut paucos conjungeretur.

[Col. 1068B] Est enim amicitia nihil aliud nisi omnium divinarum humanarumque rerum cum benevolentia et charitate consensio. Qua, quod haud scio an excepta sapientia quidquam melius sit hominibus a diis immortalibus datum. Divitias alii praeponunt, bonam alii valetudinem, alii potentiam, alii honores, alii quidem voluptates corporis. Belluarum hoc quidem extremum est, illa autem superiora et caduca et incerta, sunt posita non tam in nostris consiliis quam in fortunae temeritate. Qui autem in virtute summum bonum ponunt, illi quidem praeclare agunt: sed haec ipsa virtus amicitiam et gignit et continet, quia nec sine virtute amicitia ullo pacto esse potest. Tales igitur inter viros amicitia tantas opportunitates habet, quantas vix queo dicere. Principio qui potest esse vita vitalis, ut ait Ennius, qui non in amici mutua benevolentia conquiescat? Quid dulcius quam habere quicum omnia audeas sic loqui ut tecum? Quis esset tantus fructus in prosperis rebus, nisi haberes qui illis aeque ac tu ipse gauderet? Adversas vero res [Col. 1068C] ferre, difficile esset sine illo qui gravius etiam quam tu ferret. Denique caeterae res quae expetuntur opportunae sunt singulae rebus fere singulis: Divitiae ut utare, opes ut colare, honores ut laudere, voluptates ut gaudeas, valetudo ut dolore careas et muneribus fungare corporis. Amicitia res plurimas continet, quocunque te verteris praesto est, nullo modo, nullo loco excluditur: nunquam intempestiva, nunquam molesta est. Itaque non aqua, non igne (ut aiunt) locis pluribus magis utimur quam amicitia. Neque ego de vulgari aut de mediocri, quae tamen et ipsa delectat et prodest, sed de vera et perfecta loquor, qualis eorum qui pauci nominantur, fuit. Nam et secundas res splendidiores facit amicitia, et adversas patiens communicansque leviores. Cumque plurimas et maximas commoditates amicitia contineat, tamen illa nimirum praestat omnibus, quod bonam spem praelucet in posterum, nec debilitari animos aut cadere patitur: verum etiam amicum qui intuetur, tanquam [Col. 1068D] exemplar aliquod intuetur sui. Quocirca et absentes adsunt, et egentes abundant, et imbecilles valent: et quod difficilius est dictu, mortui vivunt. Tantos eos honor memoria, desiderium prosequitur amicorum, ex quo illorum beata mors videtur, horum vita laudabilis. Quod si exemeris ex rerum natura benevolentiae conjunctionem, nec domus ulla, nec urbs stare poterit, nec agricultura permanebit. Id si minus intelligitur, quanta vis amicitiae concordiaeque sit, ex dissensionibus atque discordiis percipi potest. Quae enim domus tam stabilis, quae tam firma civitas est, quae non odiis et dissidiis funditus possit everti: ex quo quantum boni sit in amicitia judicari potest.

Amor enim ex quo amicitia nominata est, princeps est, ad benevolentiam conjungendam. Nam utilitates quidem etiam ab his percipiuntur saepe, qui simulatione amicitiae coluntur, et observantur temporis causa.

In amicitia autem nihil fictum est, nihil simulatum, [Col. 1069A] et quidquid est, id verum est et voluntarium. Quapropter a natura mihi videtur potius quam ab indigentia orta amicitia, applicatione magis animi cum quodam sensu amandi, quam cogitatione quantum illa res utilitatis esset habitura. Quod quidem quale sit, etiam in bestiis quibusdam animadverti potest, quae ex se natos ita amant ad tempus, ab eisque amantur, ut facile earum sensus appareat, quod in homine est multo evidentius. Primum ex ea charitate, quae est inter natos et parentes, quae dirimi nisi detestabili scelere non potest. Deinde consimilis sensus exstitit amoris, si aliquem nacti sumus cujus et moribus et natura conjungamur, ita quod in eo quasi lumen aliquid probitatis et virtutis perspicere videamur.

Nihil enim virtute amabilius, nihil quod magis alliciat ad diligendum, quippe cum propter virtutem et probitatem etiam eos quos nunquam vidimus quodammodo diligamus. Quod si tanta vis probitatis est, [Col. 1069B] ut eam vel eos quos nunquam vidimus (vel quod magis est etiam) in hoste diligamus, quid mirum est, animi hominum moveantur cum eorum quibuscum usu conjuncti esse possunt, virtutem et probitatem conspicere videantur. Quanquam confirmatur amor et beneficio accepto, et studio perfecto, et consuetudine adjuncta. Quibus rebus ad illum primum motum animi et amoris adhibitis, admirabilis quaedam exardescit benevolentiae magnitudo. Quam si qui putant ab imbecillitate proficisci, ut res sit per quam assequatur quod quisque desideret, humilem sane relinquunt et minime generosum (ut ita dicam) ortum amicitiae, quam ex inopia atque indigentia notam volunt.

Ut enim benefici liberalesque sumus, non ut exigamus gratiam (neque enim beneficium feneramur), scilicet natura propensi ad liberalitatem sumus: sic amicitiam non spe mercedis adducti, sed quod ejus omnis fructus in ipso amore inest, expetendam putamus. Nam si utilitas amicitiam conglutinaret, eadem [Col. 1069C] commutata dissolveret; sed quia natura mutari non potest, idcirco verae amicitiae sempiternae sunt. Scipio nihil difficilius esse dicebat quam amicitiam usque ad extremum vitae diem permanere. Mutari etiam mores hominum saepe dicebat: alias ex diversis rebus, alias aetate ingravescente, atque earum rerum exemplum ex similitudine ineuntis aetatis capiebat, quod summi puerorum amores saepe una cum praetexta vel toga deponerentur. Sin autem longius in adolescentiam produxissent, dirimi tum interdum contentione vel luxurie, vel conditionis vel commodi alicujus, quod idem adipisci uterque non posset. Quod si qui longius in amicitia provecti essent, tamen saepe labefactari, si in honoris contentionem incidissent. Pestem enim nullam majorem esse in amicitiis, quam in plerisque pecuniae cupiditatem, in optimis quibusque honoris certamen et gloriae, ex quo inimicitias maximas saepe inter amicissimos exstitisse: magna etiam dissidia plerumque [Col. 1069D] juxta nasci dicebat, cum aliquid ab amicis quod rectum non esset postularetur, ut aut libidinis ministri, aut adjutores essent ad injuriam. Quod qui recusarent quamvis honeste id facerent, jus tamen amicitiae deserere arguerentur ab his quibus obsequi nollent. Illos autem qui quidvis ab amico auderent postulare, postulatione ipsa profiteri omnia se amici causa esse facturos, eorum querela inveterata, non modo familiaritates exstingui solere, sed etiam odia gigni sempiterna, idem dicebat Scipio.

Nulla enim excusatio peccati si amici causa peccaveris: nam cum conciliatrix amicitiae virtutis opinio fuerit, difficile est amicitias permanere, si a virtute deflexeris. Quod si rectum statuerimus vel concedere amicis quidquid velint, vel impetrare ab his quidquid velimus, perfecta quidem sapientia sumus si nihil habeat res vitii. Haec igitur in amicitia lex sanciatur, ut neque rogemus res turpes, neque faciamus rogati. Turpis enim excusatio est et minime [Col. 1070A] accipienda, cum in caeteris peccatis, tum si quis contra rempublicam se amici causa fecisse fateatur.

Mihi non minori curae est qualis respublica post mortem meam futura sit quam qualis sit hodie.

Haec igitur prima lex in amicitia sanciatur, ut ab amicis honesta petamus, et amicorum causa honesta faciamus: nec exspectemus quidem dum rogemur, studium semper adsit, cunctatio absit: consilium verum dare gaudeamus libere. Plurimum in amicitia amicorum bene suadentium valet auctoritas, eaque adhibeatur ad monendum non modo aperte, sed etiam acriter si res postulabit, et adhibitae pareatur.

Solem enim e mundo tollere videntur qui amicitiam de vita tollunt, qua nihil a diis immortalibus melius habemus, nihil jucundius.

Videas rebus injustis justos maxime dolere, imbecillibus fortes, flagitiosis modestos. Ergo hoc proprium est animi bene constituti, et laetari bonis rebus, et dolere contrariis. Quamobrem si cadit in [Col. 1070B] sapientem animi dolor, qui profecto cadit nisi ex ejus animo exstirpetur, humanitatem arbitramur, qui causa est cur amicitiam funditus tollamus e vita, ne aliquas propter eam suscipiamus molestias.

Quid enim tam absurdum est quam delectari multis rebus inanibus, ut honore, ut gloria, ut aedificio, ut vestitu cultuque corporis, animo autem virtute praedito, atque eo vel qui amare, vel ut ita dicam, remunerari possit non admodum delectari. Nihil est enim remuneratione benevolentiae, nihil vicissitudine studiorum officiorumque jucundius, quod si etiam illud addimus, quod recte addi potest, nihil esse quod ad rem se ullam tam alliciat et tam attrahat, quam ad amicitiam similitudo. Conceditur profecto verum esse, ut bonos boni diligant, accersentque sibi quasi propinquitate conjunctos atque natura.

Nam quis est, proh deorum atque hominum fidem! qui velit ut neque diligat quemquam, neque ipse diligatur ab ullo, circumfluere omnibus copiis, atque in omni rerum abundantia pauperrime vivere. Nec [Col. 1070C] enim in tyrannorum vita, in qua nulla fides, nulla charitas, nulla stabilis potest benevolentiae esse fiducia, omnia semper suspecta atque sollicita sunt, nullus amicitiae locus. Quis enim aut eum diligat quem metuat, aut eum a quo se metui putat. Coluntur tamen simulatione duntaxat ad tempus: quod si forte (ut fit plerumque) ceciderint, tum intelligunt quam fuerint inopes amicorum.

Non solum ipsa fortuna caeca est, sed eos etiam plerumque caecos efficit quos complexa est. Itaque illi efferuntur fere fastidio et contumacia, nec quidquam insipiente fortunato intolerabilius fieri potest. Quid autem stultius quam cum plurimis copiis, facultatibus, opibus possint caetera parare quae parantur pecunia, equos, famulos, vestem egregiam, vasa pretiosa: amicos vero parare optimam et pulcherrimam vitae (ut ita dicam) supellectilem. Etenim caetera cum parant, cui parantur nesciunt, nec cujus causa laborant. Ejus enim est istorum quodque qui [Col. 1070D] vincit viribus. Amicitiarum sua cuique permanet stabilis et firma possessio, ut etiamsi illa maneant quae sunt quasi dona fortunae, tamen vita inculta et deserta ab amicis non possit esse jucunda.

Quam multa enim quae nostri causa nunquam faceremus, amicorum causa facimus: precari pro amico indigno, supplicare, tum in aliquem acerbius invehi insectarique vehementius, quae in nostris rebus non satis honestae, in amicorum sunt honestissimae. Multaeque sunt res in quibus de suis commodis viri boni multa detrahunt, detrahique patiuntur, ut his amici potius quam ipsi fruantur. Benevolentiam civium blanditiis et assentando colligere turpe est, virtus quam sequatur charitas minime repudianda est.

Sunt igitur firmi et stabiles et constantes eligendi, quos amicitia idoneos judicamus, cujus generis est magna penuria, et judicare difficile est sane, nisi prius sit expertum. Experiendum est autem in ipsa [Col. 1071A] amicitia, ita praecurrit amicitia judicium, tollitque experiendi potestatem.

Ubi eos inveniemus qui honores, magistratus, imperia, potestates, opes, amicitiae non anteponant: ut cum ex altera parte proposita haec sint, ex altera vis amicitiae, non multi illa malint? Imbecillis est enim natura ad contemnendum potentiam. Ubi enim istum invenies qui honorem amici anteponat suo? Itaque verae amicitiae difficillime reperiuntur in his qui in honoribus reipublicae versantur. Qui omni in re gravem, constantem, stabilem se in amicitia praestiterit, hunc maxime ex raro hominum genere debemus judicare, et pene divino. Firmamentum autem stabilitatis constantiaeque ejus quam in amicitia quaerimus, fides est: nihil enim stabile quod infidum est. Simplicem praeterea et communem et consentientem, qui rebus eisdem moveatur, eligi par est: quae omnia pertinent ad fidelitatem. Neque enim fidum potest esse multiplex ingenium et tortuosum.

[Col. 1071B] Neque vero qui non eisdem rebus movetur, naturae consentit, aut stabilis aut fidus esse potest. Addendum eodem est, ut ne criminibus aut inferendis delectetur amicus, aut credat oblatis, quae omnia pertinent ad eam quam dudum tracto constantiam: ita fit verum illud quod dicitur, amicitiam nisi inter bonos esse non posse. Est enim boni viri, quem eumdem sapientem licet dicere, haec duo tenere in amicitia. Primum ne quid fictum sit, neve simulatum. Aperte enim amare vel odisse magis ingenuum est, quam fronte occultare sententiam. Deinde non solum illatas ab aliquo criminationes repellere, sed ne ipsum quidem esse suspiciosum, semper aliquid existimantem ab amico fuisse violatum. Accedat huc suavitas quaedam sermonum oportet, atque morum, haud quoque mediocre condimentum amicitiae. Tristitia quidem et in omni re severitas absit: habent illa quidem gravitatem, sed amicitia remissior esse debet, et liberior, et dulcior, et ad omnem comitatem [Col. 1071C] salsitatemque proclivior. Non enim debent esse amicitiarum sicut aliarum rerum societates. Veterrima quaeque ut vina quae vetustatem ferunt esse debent suavissima. Verum illud est quod dicitur, multos modios salis simul edendos esse ut amicitiae munus expleatur. Novitates autem si speciem offerant, ut tanquam in herbis non fallacibus fructus appareat, non sunt illae quidem repudiandae, vetustas tamen suo loco conservanda est.

Maxima enim vis est consuetudinis, atqui in ipso equo si nulla res impediat, nemo est qui non eo quo consuevit libentius utatur quam intacto et novo. Nec vero in hoc quod est animal, sed in his etiam quae sunt inanimata, consuetudo valet, cum locis ipsis delectemur montuosis et silvestribus, in quibus diutius commorati sumus. Sed maximum est in amicitia superiorem esse inferiori.

Fructus enim ingenii et virtutis, omnisque praestantiae tum maximus capitur, cum in proximum quemque confertur. Ut igitur qui sunt in amicitiae [Col. 1071D] conjunctionisque necessitudine superiores, exaequare se cum inferioribus debent, sic inferiores non dolere se a suis amicis aut ingenio, aut fortuna, aut dignitate superari. Odiosum sane genus hominum officia exprobrantium, quae meminisse debet is potius in quem collata sunt, non commemorare qui contulit.

Dispares mores disparia studia sequuntur, quorum dissimilitudo separat amicitias; nec ob aliam causam ullam boni improbis, improbi bonis amici esse non possunt, nisi quod tanta est inter eos quanta maxime potest esse morum studiorumque distantia.

In omni re considerandum est, et quod postules ab amico, et quod patiare a te impetrari.

Nihil est enim turpius quam cum eo bellum gerere quo cum familiariter vixeris. Quamobrem primum danda est opera, ne qua amicorum dissidia fiant, tumque etiam cavendum est, ne in graves inimicitias amicitiae se convertant, ex quibus jurgia, [Col. 1072A] maledicta contumeliaeque gignuntur: quae tamen si tolerabiles fuerint, ferendae erunt, et is honos veteri amicitiae tribuendus est, ut is in culpa sit qui faciat, non is qui patiatur injuriam. Omnino omnium vitiorum horum atque incommodorum una cautio est atque una provisio, ut ne nimis cito diligere incipiant, neve non dignos. Digni autem amicitia sunt, quibus in ipsis inest causa cur diligantur. Charum genus equidem omnia praeclara rara, nec quidquam difficilius quam reperire quod sit ex omni parte in suo genere perfectum. Sed plerique neque in rebus humanis quidquam bonum norunt, nisi quod fructuosum est, et amicos tanquam pecudes eos potissimum diligunt, a quibus sperant se maximos fructus esse capturos. Itaque pulcherrima illa et naturali maxime carent amicitia per se et propter se expetenda, nec ipsi sibi exemplo sunt. Verus igitur amicus nunquam reperitur. Est enim is quidam tanquam alter idem, qui et se ipse diligat, et alterum acquirat, cujus animum [Col. 1072B] ita cum suo misceat, ut efficiat pene unum ex duobus. Sed plerique perverse, ne dicam imprudenter, talem amicum volunt, quales ipsi esse non possunt, quaeque ipsi non tribuunt amicis, haec ab ipsis desiderant. Par est autem primum ipsum esse virum bonum, tum alterum similem sui quaerere. In talibus enim stabilitas amicitiae confirmari potest, cum homines benevolentia conjuncti primum cupiditatibus his quibus caeteri serviunt, imperabunt; deinde aequitate justitiaque gaudebunt, omniaque alter pro altero suscipiet, nec quidquam unquam nisi honestum et rectum alter ab altero postulabit, neque solum colent inter se ac diligent, sed etiam verebuntur. Nam maximum ornamentum amicitiae tollit, qui ex ea tollit verecundiam; itaque perniciosus error est in his qui existimant libidinum peccatorumque omnium patere in amicitia licentiam. Virtutum amicitia adjutrix a natura data est, non vitiorum comes, ut quoniam solitaria non possit virtus ad ea quae summa sunt pervenire, conjuncta et consociata cum altera [Col. 1072C] perveniret.

Cum judicaveris, diligere oportet, non, cum dilexeris, judicare.

Multi divitias despiciunt, quos parvo contentos tenuis victus cultusque delectat; honores vero, quorum cupiditate quidam inflammantur, quam multi ita contemnunt, ut nihil minus, nihilque esse levius existiment. Itemque caetera quae quibusdam admirabilia videntur, permulti sunt qui pro nihilo putent. De amicitia omnes ad unum idem sentiunt, et hi qui ad rempub. se contulerunt, et hi qui in rerum cognitione doctrinaque delectantur, et hi qui suum negotium gerunt otiosi; postremo hi qui se totos voluptatibus tradiderunt, sine amicitia vitam esse nullam sentiunt, si modo aliqua velint ex parte liberaliter vivere. Serpit enim per omnium vitas amicitia, nec ullam aetatis degendae rationem patitur esse expertem sui, quin etiam si asperitate ea est aliquis, et inhumanitate naturae, ut congressus hominum [Col. 1072D] fugiat atque oderit, tum is pati non posset, quin noscet aliquem, apud quem spiritum suae acerbitatis evomeret.

Natura nihil solitarium amat.

Est enim varius et multiplex usus amicitiae, multaeque causae suspicionum offensionumque dantur, quas tum evitare, tum elevare eum velle ferre, sapientis est. Tua illa sublevanda est offensio, ut et utilitas in amicitia et fides retineatur.

Nam et monendi amici saepe sunt et objurgandi; et haec accipienda sunt amice, cum benevole fiunt.

Sed nescio quomodo verum est quod in Adria meus familiaris dixit: Obsequium amicos, veritas odium parit. Molesta est enim veritas, siquidem ex ea nascatur odium, quod est venenum amicitiae; sed obsequium multo molestius, quod, peccatis indulgens, praecipitem animum ferri sinit; maxima autem culpa in eo qui et veritatem aspernatur, et in fraudem obsequio impellitur. Omni igitur hac in re habenda est [Col. 1073A] ratio et diligentia, primum ut monitio acerbitate, deinde objurgatio contumelia careat.

In obsequio autem communitas adsit, assentatio vitiorum adjutrix procul amoveatur, quae non modo amico, sed ne libero quidem digna est. Aliter enim cum tyranno, aliter cum amico vivitur. Cujus autem aures veritati clausae sunt, ut ab amico verum audire nequeat, hujus salus desperanda est. Scitum enim est illud proverbium Catonis: multo melius acerbos inimicos de quibusdam mereri, quam eos amicos qui dulces videantur. Illos verum saepe dicere, hos nunquam; atque illud absurdum est, quod dum moventur, eam molestiam capiant, qua debent vacare. Peccasse enim se non anguntur, objurgari moleste ferunt, quod contra oporteret; ut igitur et monere et moneri proprium est verae amicitiae, et quidem alterum libere facere, non aspere, alterum patienter accipere, non repugnanter, sic habendum est nullam in amicitiis pestem esse majorem, quam adulationem, [Col. 1073B] blanditiam et assentationem.

Cum autem omnium rerum simulatio vitiosa est (tollit enim judicium veri, idque adulterat), tum amicitiae repugnat maxime. Delet enim veritatem, sine qua nomen amicitiae manere non potest. Nam cum amicitiae vis sit in eo, ut unus quasi animus fiat ex pluribus, quomodo id fieri poterit, si non in unoquoque unus animus erit, idque semper, sed varius, cominutabilis et multiplex? Quid enim potest esse tam flexibile, tamque devium, quam animus ejus qui ad alterius non modo sensum atque voluntatem, sed etiam vultum atque nutum convertitur. Negat quis, nego; ait, et aio: postremo imperavi egomet mihi, omnia assentari, ut Terentius ait.

Secerni autem blandus amicus a vero, et internosci tam potest adhibita diligentia, quam omnia fucata et simulata a sinceris atque veris.

Assentatio quanquam perniciosa sit, nocere tamen nemini potest, nisi ei qui eam recipit, atque in illa [Col. 1073C] delectatur. Virtute enim ipsa non tam multi praediti esse quam videri volunt, hos delectat assentationis victus; ad eorum voluntatem sermo cum adhibetur, orationem illam vanam testimonium esse laudum suarum putant. Nulla est igitur haec amicitia, cum alter verum audire non vult, alter ad mentiendum paratus est. Nec parasitorum nobis assentatio in comoediis faceta commendaretur, nisi essent milites gloriosi. Semper enim auget assentator id quod is ad cujus voluntatem dicitur vult esse magnum. Quamobrem quanquam ista blanda vanitas apud eos valeat qui ipsi illectant et invitant, tamen etiam graviores constantioresque admonendi sunt, ut animadvertant ne callida assentatione capiantur. Aperte enim adulantem nemo non videt, nisi qui admodum est excors. Callidus ille et occultus adulator, ne se insinuet, studiose cavendum est; nec enim faciliter agnoscitur, quippe qui etiam assentando saepe adversetur, et litigare se simulans blanditur, atque ad extremum det manus, vincique se patiatur, ut is qui [Col. 1073D] illusus sit plus vicisse videatur. Quid autem turpius quam illudi? quod ne accidat, magis cavendum est.

Virtus et conciliat amicitias, et conservat. In ea est enim rerum et morum convenientia, in ea est stabilitas, in ea constantia, quae cum se extulit et ostendit suum lumen, et idem aspexit et agnovit in alio, ad id se admovet, vicissimque accipit illud quod in altero est, ex quo exardescit sive amor, sive amicitia. Utrumque enim ab amando dictum est. Amare enim nihil aliud est, nisi eum ipsum diligere quem amas, nulla utilitate quaesita: hac nos adolescentes benevolentia senes dileximus, haec etiam magis elucet inter aequales. Sed quoniam res humanae fragiles caducaeque sunt, semper omnia brevia tolerabilia esse debent, etiamsi magna sint.

Vos autem hortor, ut ita virtutem locetis, sine qua amicitia esse non potest, ut ea excepta, nihil amicitia praestabilius putetis. Et haec sufficiant de Amicitia, sequitur de Senectute.



Ex M. T. Ciceronis libro de Senectute.
[Col. 1074A]

Nunquam satis digne laudari philosophia poterit, cui qui pareat, omne tempus aetatis suae sine molestia possit degere. Quibus enim nihil est in ipsis opis ad bene beateque vivendum, his omnis aetas gravis est.

Qui autem omnia bona a seipsis petunt, iis nihil potest malum videri, quod naturae necessitas afferat. Quo in genere inprimis est senectus, quam ut adipiscantur omnes optant, eamdem accusant adeptam. Tanta est inconstantia, stultitia atque perversitas! Obrepere quidem eam aiunt, et citius quam putavissent.

Pares cum paribus veteri proverbio facillime congregantur

Moderati enim et non difficiles, nec inhumani senes tolerabilem agunt senectutem.

Importunitas autem et inhumanitas omni aetati molesta est.

[Col. 1074B] Propter opes et copiam et dignitatem tolerabiliorem senectutem videri, aiunt nonnulli. Neque enim in summa inopia levis esse senectus potest, nec sapienti quidem, nec insipienti senectus in summa quoque copia non gravis. Aptissima omnino non sunt arma senectutis, artes scilicet, exercitationesque virtutum, quae in omni aetate cultae, cum diu multumque vixeris, mirificos afferunt fructus, non solum quia nunquam deserunt, ne in extremo quidem aetatis tempore (quanquam id quidem maximum est), verum etiam quia conscientia bene actae vitae multorumque beneficiorum recordatio jucundissima est.

Non omnes possunt esse Scipiones aut Maximi, ut urbium expugnatores, ut pedestres navalesve pugnas, ut bella a se gesta, ut triumphos recordentur. Est etiam quiete et pure atque eleganter actae aetatis, placida ac levis senectus, qualem accepimus Platonis, qui uno et octuagesimo anno scribens mortuus est; qualem Isocratis, qui eum librum qui Panathenaicus inscribitur quarto et nonagesimo anno scripsisse [Col. 1074C] dicitur, vixitque quinquennium postea. Cujus magister Leontinus Gorgias centum et septem complevit annos, neque unquam in studio suo atque opere cessavit. Qui cum ex eo quaereretur, cur tandiu velit esse in vita: Nihil habeo, inquit, quod accusem senectutem. Praeclarum responsum, et docto homine dignum. Sua enim vitia insipientes, et suam culpam in senectutem conferunt. Ennius jam annos LXX natus, ita ferebat duo quae putantur maxima onera, paupertatem et senectutem, ut eis pene delectari videretur.

Etenim cum complector animo, quatuor causas reperio, cur senectus misera videatur: unam, quod avocet a rebus gerendis; alteram, quod corpus faciat infirmius; tertiam, quod privet fere omnibus; quartam, quod haud procul absit a morte. A rebus gerendis senectus abstrahit; a quibus? An his quae geruntur in juventute et viribus? Nullae ne igitur res sunt seniles quae vel infirmis corporibus, animo [Col. 1074D] tamen administrentur? Nihil igitur afferunt, qui in re gerenda cessare senectutem negant. Similes sunt, ut si qui gubernatorem in navigando nihil agere dicant, cum alii malos scandunt, alii per fores cursent, alii sentinam exhauriant; ille autem, manu clavum tenens, sedeat quietus in puppi. Non facit ea quae juvenes, at vero multa majora et meliora facit. Non viribus, aut velocitate, aut celeritate corporum res magnae geruntur, sed consilio, auctoritate, sententia, quibus non modo non orbari, sed etiam augeri senectus solet.

Nam manet memoria senibus, modo permaneat studium et industria. Memoria enim minuitur, nisi eam exerceas.

Nemo est tam senex, qui se annum non putet vivere posse; sed idem in his elaborant, quae sciunt omnino nihil ad se pertinere. Serunt arbores, quae alteri saeculo prosunt, ut ait Statius noster in Senephebis. Aedepol, senectus si nihil aliud quidquam [Col. 1075A] vitii apportet secum cum advenit, unum id satis est, quod diu vivendo multa quae non vult videt.

Ut enim adolescentibus bona indole praeditis sapientes senes delectant, leviorque fit senectus eorum qui a juventute coluntur et diliguntur, sic adolescentes senum praeceptis gaudent, quibus juvenes ad virtutum studia ducuntur.

Solonem versibus gloriantem vidimus, qui se quotidie aliquid addiscentem dicit senem fieri.

Nec hunc quidem vires. Is enim erat locus alter de vitiis senectutis, plus quam adolescens vires tauri aut elephantis desiderabam. Quidquid est, eo uti decet, et quidquid agas, agere pro viribus.

Nec ulli bonorum artium magistri non beati putandi, quamvis consenuerunt vires, atque defecerunt, etsi ipsa ista deflexio virium adolescentiae vitiis saepius efficitur quam senectutis. Libidinosa etenim et intemperans adolescentia effetum corpus tradit senectuti.

[Col. 1075B] Cursus est certus aetatis et una via naturae, eaque simplex, suaque propria. Cuique parti tempestivitas est data, ut est infirmitas puerorum, et ferocitas juvenum, et gravitas jam constantis aetatis; sic et senectutis maturitas naturale sibi quidem habet, quod suo tempore percipi debeat.

Potest exercitatio et temperantia etiam in senectute conservare aliquid pristini roboris. Non sunt in senectute vires, nec postulantur quidem vires a senectute. Ergo et legibus scriptis et institutis vacat aetas senum, et muneribus his quae possunt sine viribus sustineri. Itaque non modo quod non possumus, sed ne quantum possumus quidem cogimur. Atque ita multi sunt imbecilles senes, ut nullum officium omnino aut munus exsequi possint, at id quidem non proprium est vitium senectutis, sed commune invaletudinis et senectutis.

Quid mirum igitur in senibus, si infirmi sunt aliquando, cum id nec adolescentes quidem effugere possint? Resistendum senectuti est, ejusque vitia [Col. 1075C] diligentia compensanda. Pugnandum namque sicut contra morbum, sic contra senectutem. Habenda est ratio valetudinis; exercitationibus utendum modicis; tantum cibi et potionis adhibendum, ut reficiantur vires, non opprimantur. Nec vero corpori solum subveniendum est, sed etiam menti atque animo multo magis. Nam haec quoque nisi tanquam lumini oleum instillaris, exstinguuntur senectute. Et corpora quidem defatigatione exercitationum ingravescunt, animi autem se exercendo levantur. Senilis ista stultitia, quae deliratio appellari solet, senum levium est, non omnium. Nam quatuor filios robustos, et quinque filias, tantam domum, et tantas clientelas Appius regebat et senex et caecus. Intentum ei animum tanquam arcum habebat, nec languescens succumbebat senectuti. Tenebat non solum auctoritatem, sed et imperium in suos; metuebant servi, reverebantur liberi, charum omnes habebant, vigebat in ea domo mos patrius et disciplina. Itaque [Col. 1075D] senectus honesta est, si seipsam defendit, si jus suum retinet, si sine vitio, si nulli mancipata est, si usque ad extremum spiritum dominatur in suos. Ut enim adolescentem, in quo senile aliquid, sic senem in quo aliquid adolescentiae sit, probo. Quod si sequetur, senex esse corpore poterit, animo nunquam erit. Hae sunt exercitationes ingenii, haec mentis curricula, in his defundans atque laborans corporis vires non magnopere desiderat. Neque intelligit quando obrepat senectus.

Senectutem vituperant quidam. Et haec quidem tertia objurgatio senectutis, quod eam carere dicunt voluptatibus; sed o praeclarum munus aetatis, si quidem id aufert nobis, quod est in adolescentia vitiosissimum. Archyta enim Tarentinus nullam capitaliorem pestem, quam voluptatem corporis hominibus dicebat a natura datam, cujus voluptatibus avidae libidines temere et effrenate ad potiendum incitarent. Hinc patriae proditiones, hinc rerum publicarum [Col. 1076A] eversiones, hinc cum hostibus clandestina colloquia nasci dicebat. Nullum denique scelus, nullum malum facinus esse, ad quod suscipiendum non libido voluptatis impelleret. Stupra vero et adulteria et omne tale flagitium nullis aliis illecebris incitari nisi voluptatibus. Cumque homini, sive natura, sive quis deus nihil mente praestabilius dedisset, huic divino muneri ac dono nihil esse tam inimicum quam voluptatem. Neque enim libidine dominante temperantiae locum esse, neque omnino in voluptatis regno virtutem posse consistere. Quod quo magis intelligi posset, fingere animo jubebat tanta incitatum aliquem voluptate corporis, quanta percipi posset maxima, nemini censebat fore dubium quin tandiu ita gauderet, nihil agitare mente, nihil ratione, nihil cogitatione consequi posset. Quocirca nihil esse tam detestabile, tamque pestiferum, quam voluptatem, siquidem ea cum major esset atque longior, omne animi lumen exstingueret. Impedit [Col. 1076B] autem consilium voluptas rationi inimica, ac mentis (ut ita dicam) perstringit oculos, nec habet ullum cum virtute commercium. Quorsum igitur tam multa de voluptate, quia non modo vituperatio ulla, sed etiam summa laus senectutis est, quod eas voluptates nullas magnopere desiderat et caret epulis, exstructisque mensis et frequentibus poculis. Caret ergo vinolentia, cruditate et insomniis.

Quanquam autem immoderatis caret epulis senectus, modicis tamen conviviis delectari potest. Neque ipsorum conviviorum delectationem voluptatibus corporis magis quam coetu amicorum et sermonibus metiri debemus.

Si vero senectus habet aliquid tanquam pabulum studii atque doctrinae, nihil est otiosa senectute jucundius.

Quae sunt igitur epularum, aut ludorum, aut scortorum voluptates cum his voluptatibus comparandae, atque haec quidem studia doctrinae, quae prudentibus et bene institutis pariter cum aetate crescunt, [Col. 1076C] qua voluptate animi nulla certe major esse potest.

Voluptates agricolarum, quibus maxime delector, nulla impediuntur senectute, et mihi ad sapientis vitam proxime videntur accedere. Habent enim rationem cum terra, quae nunquam sine usura reddit quod accepit, quanquam me quidem non fructus modo, sed etiam ipsius terrae vis ac natura delectat. Neque vero segetibus solum, et pratis, et vineis, et arbustis res rusticae laetae sunt, sed hortis etiam et pomariis, tum pecudum pastu, tum apum examinibus, et florum omnium varietate. Agro namque bene culto nihil potest nec usu esse uberius, nec specie ornatius, nec natura pulchrius, ad quem fruendum non modo retardat, verum etiam invitat atque oblectat senectus. Mea quidem sententia haud scio an ulla vita possit esse beatior. Neque solum quidem officio hominum cultura agrorum est salutaris, sed delectatione et saturitate copiaque rerum omnium quae ad vitam hominum, ad cultum etiam [Col. 1076D] deorum pertinent. Hac igitur fortuna senibus frui licet, nec eos impedit quo minus et caeterarum rerum studia teneant, usque ad tempus ultimum senectutis.

Curio ad focum sedenti, magnum auri pondus Samnites cum attulissent, repudiati sunt. Non enim aurum habere praeclarum duxit sibi videri, sed aurum habentibus imperare. Poteratne tantus animus jucundam non efficere senectutem?

Extrema aetas hoc beatior est, quam media, quod auctoritatis habeat plus minus vel laboris.

Apex est autem senectutis auctoritas, habet praesertim senectus honorata tantam auctoritatem, ut ea pluris sit quam omnes adolescentiae voluptates. Sed in omni oratione mementote me eam senectutem laudare, quae fundamentis adolescentiae constituta sit. Ex quo illud efficitur, miseram esse senectutem, quae se oratione defendit. Non cani, non rugae, repente auctoritatem eripere possunt, sed honeste acta superior aetas fructus capit auctoritatis extremos. [Col. 1077A] Haec enim ipsa sunt honorabiliora, quae videntur levia atque communia, scilicet, salutari, appeti, decedi, assurgi, deduci, reduci, consuli, quae et apud nos et in aliis civitatibus, ut quaeque res optime morata est, ita diligentissime observantur.

In fragili corpore odiosa omnis offensio est.

Ut enim non omne vinum, sic non omnis aetas naturae vetustate coacescit.

Avaritia senilis quid sibi velit non intelligo. Potest enim quidquam esse absurdius quam quo minus viae restat, eo plus viatici quaerere? Quarta restat causa, quae maxime angere atque sollicitam habere nostram aetatem videtur, appropinquatio mortis, quae a senectute non potest longe abesse.

O miserum senem, qui mortem contemnendam esse in tam longa aetate non viderit, quae aut plane negligenda est, si exstinguit omnino animum, aut etiam optanda multo magis, si aliquo eum deducit, ubi sit futurus aeternus. Atqui certe tertium nihil [Col. 1077B] inveniri potest. Quid igitur timeam, si aut non miser post mortem, aut beatus etiam futurus sim? Quanquam quis est tam stultus, tam sui fidens, quamvis adolescens, cui sit exploratum se ad vesperum esse victurum; quin etiam aetas illa multo plures quam nostra mortis casus habet. Facilius in morbos incidunt adolescentes, gravius aegrotant, tristius curantur. Itaque perpauci veniunt ad senectutem, quod accideret, si melius et prudentius viverent. Mens enim et ratio et consilium in senibus est. Omni inquit Scipio aetati mortem esse communem. At sperat adolescens diu se esse victurum, quod sperare idem senex non potest, insipienter sperat. Quid enim stultius quam incerta pro certis habere, falsa pro veris? At senex ne quidem habet quod sperat. At est eo meliore conditione, quam adolescens, cum id quod ille sperat sit consecutus; ille vult diu vivere, hic diu vixit. Quanquam, o dii boni, quid est in vita hominis diu?

[Col. 1077C] Mihi quidem nec diuturnum quidquam videtur, in quo est aliquod extremum. Cum enim id advenit, tum illud quod praeterit effluxit, tantum remanet quantum virtute et benefactis consecutus sis. Horae quidem cedunt et dies et menses et anni, nec praeteritum tempus unquam revertitur. Nec quid sequatur sciri potest. Quod cuique temporis ad vivendum datur, eo debet esse contentus.

Breve enim tempus aetatis satis longum est ad bene honesteque vivendum; sin processeris longius, non magis dolendum quam agricolae dolent, praeterita verni temporis suavitate, aestatem autumnumque venisse. Ver enim tanquam adolescentiam significat ostenditque fructus futuros. Reliqua autem tempora demetendis fructibus et percipiendis accommodata sunt. Fructus autem senectutis est ante partorum bonorum copia et memoria. Omnia vero quae secundum naturam fiunt, sunt habenda in bonis. Quid est autem tam secundum naturam, quam senibus emori? Quod idem contingit adolescentibus [Col. 1077D] adversante ac repugnante natura. Itaque adolescentes mori mihi sic videntur, ut cum aquae multitudine flammae vis opprimitur. Senes autem sic cum sua sponte, nulla vi adhibita, consumptus ignis exstinguitur. Et quasi poma ex arboribus cruda si sint, vi avelluntur, si matura et decocta, decidunt, sic vitam adolescentibus vis aufert, senibus maturitas, quae jam mihi tam jucunda est, quo propius ad mortem accedam, quasi terram videri videar, et aliquando in portum ex longa navigatione venturus. Senectutis autem nullus certus est terminus, recteque in ea vivitur, quoad minus officii exsequi possis et tueri, et tuto mortem contemnere, ex quo fit ut animosior etiam sit senectus quam adolescentia et fortior.

Sed vivendi est finis optimus, cum integra mente certisque sensibus opus ipsa suum eadem quae conglutinavit natura dissolvit; ut navem et aedificium facillime idem destruit, qui construxit, sic hominem [Col. 1078A] eadem optime quae composuit natura dissolvit. Jam omnis conglutinatio recens aegre, inveterata facillime dissolvitur. Ita fit ut facile illud breve vitae reliquum nec avide appetendum senibus, nec sine causa differendum sit; vetatque Pythagoras injussu imperatoris, hoc est, Dei, de praesidio et statione vitae discedere.

Solonis quidem sapientis eulogium est quo se negat velle suam mortem dolore amicorum et lamentis vacare. Sed haud scio, an melius Ennius:

Nemo me lacrymis decoret neque funera fletu,
Faxit cur volito vivus per ora virum.
Non censet lugendam esse mortem, quam immortalitas consequatur.

Hoc praemeditatum ab adolescentia debet esse, mortem ut negligamus, sine qua meditatione tranquillo esse animo nemo potest. Moriendum enim certum est, et incertum an hoc ipso die. Mortem [Col. 1078B] igitur horis singulis impendentem metuens, quis poterit animo securo consistere?

Dum sumus inclusi in his compagibus corporis, munere quodam necessitatis et gravi opere perfungimur. Est enim coelestis animus ex altissimo domicilio depressus et quasi demersus in terram, obtinens divinae naturae locum aeternitatique contrarium. Sed credo deos immortales sparsisse animos in corpora humana, ut essent qui terras tuerentur, quique coelestium ordinem contemplantes imitarentur eum, vitae modo atque constantia. Nec me ratio impulit ut ita crederem, sed disputatio etiam et auctoritas veterum et nobilium philosophorum, et in primis Pythagorae, qui ex universa mente divina delibatos nos animos habere demonstravit. Praeterea Socratis, qui supremo vitae die de immortalitate animorum disseruit. Quid multa? Sic persuasi mihi, sic sentio, cum tanta celebritas animorum sit, tanta memoria praeteritorum, futurorumque prudentia, tot artes, tantae [Col. 1078C] scientiae, tot inventa, non posse eam naturam quae res tantas contineret esse mortalem. Plato etiam noster apud Xenophontem moriens haec dixit: Nolite arbitrari, o mihi charissimi filii, cum a vobis discessero, me nusquam aut nullum fore. Nec enim dum eram vobiscum, eum videbatis animum qui hos artus regebat, sed esse eum in hoc corpore ex his rebus quas gerebam intelligebatis; eumdem igitur esse creditote, etiam si nullum videbitis. Mihi quidem persuaderi nunquam poterat animos dum in corporibus essent mortalibus vivere, cum exissent ex eis, mori. Nec vero eum animum esse insipientem, cum ex insipienti corpore evasisset, sed cum admistione corporis liberatus, purus et integer esse coepisset, tunc esse sapientem. Atque etiam cum natura hominis morte dissolvitur, caeterarum rerum perspicuum est quo (sic) neque discedant. Abeunt enim illuc omnia unde orta sunt. Animus autem solus, nec cum adest, nec cum discedit, apparet. Jam vero videtis nihil esse morte similius quam somnum, [Col. 1078D] atque dormientium animi maxime declarant divinitatem suam: ex quo intelligitur facile quales futuri sint, cum se plane vinculis corporum relaxaverint. Non enim multi praestantes viri, quos numerare non est necesse, tanta essent conati, quae ad posteritatis memoriam pertinerent, nisi judicassent animos immortales post defunctum corpus existere. Nonne melius multo fuisset otiosam aetatem et quietam sine ullo labore maximo et contentione traducere? Quod quidem nisi ita se haberet ut animi immortales essent, non optimi cujusque animus maxime ad immortalitatis gloriam niteretur. Quid? quod sapientissimus quisque aequissimo animo moritur, stultissimus iniquissimo? Nonne videtur vobis is qui plus cernit, et longius videt, nosse se ad meliora proficisci, ille autem cujus obtusior sit acies non videre? Non libet enim mihi deplorare vitam, quod multi indocti saepe fecerunt; neque me vixisse poenitet, quoniam ita vixi, ut non frustra me natum [Col. 1079A] existimem; et e vita ita discedo tanquam ex hospitio, non tanquam e domo. Commorandi enim natura diversorium nobis, non habitandi dedit. O praeclarum diem, cum ad illud divinorum animorum concilium coetumque proficiscar. Et si quis Deus mihi largiatur ut ex hac aetate repuerescam, nec vero velim quasi decurso spatio a calce iterum ad carceres revocari. Quid enim habet vita commodi? Quid non potius laboris? Levis est senectus, nec solum non molesta, sed etiam jucunda. Quod si non sumus immortales futuri, tamen exstingui homini suo tempore optabile est. Nam habet natura ut aliarum omnium rerum, sic vivendi modum. Senectus autem aetatis est peractio tanquam fabulae, cujus defatigationem fugere debemus, praesertim adjuncta societate.

Et haec de senectute, ad quam utinam perveniamus, ut ea quae dicta sunt re experti probare possimus. Sequitur de Paradoxis ejusdem Marci Tullii [Col. 1079B] Ciceronis.



Ex M. T. Ciceronis libro de Paradoxis.

Nihil est tam incredibile quod non dicendo fiat probabile; nihil tam horridum, nihil tam incultum, quod non splendescat oratione.

Nunquam, me hercule, neque pecunias, neque tecta magnifica, neque opes, neque imperia, neque voluptates in bonis rebus expetendis esse duxi.

Potestne bonum cuique malo esse, aut potest quisque in abundantia bonorum ipse esse bonus?

Irrideat si quis vult, plus apud me vera ratio valebit quam vulgi opinio. Neque ego unquam dicam illum bona perdidisse, si quis pecus aut suppellectilem amiserit. Nec non saepe laudabo illum sapientem Biantem, cujus cum patriam Prienen cepisset hostis, caeterique ita fugerent, ut multa de suis rebus secum asportarent, cum esset admonitus a quodam ut ipse idem faceret: Ego vero, inquit, facio. Nam omnia mea mecum porto. Ille haec ludibria [Col. 1079C] fortunae nec sua quidem putavit, quae nos etiam appellamus bona.

Quid est igitur (quaeret aliquis) bonum? Si quid recte fit, et honeste, et cum virtute, id solum opinor bonum. Illud arcte quidam tenent, accurateque defendunt, voluptatem esse summum bonum, quae quidem mihi vox pecudum videtur esse, non hominum. Tu cum tibi sive Deus sive mater (ut ita dicam) omnium rerum natura dederit animum, quo nihil est praestantius neque divinius, sic te ipse abjicies atque prosternes, ut nihil inter te et quadrupedem putes interesse? ut enim quisque maxime est boni particeps, ita et laudabilis maxime. Neque est ullum bonum de quo is qui id habeat, honeste non possit gloriari. Quidnam horum est in voluptate? melioremne efficit, aut laudabiliorem virum? an quisquam in potiundis voluptatibus gloriando in praedicatione se efferet? Atque si voluptas, quae plurimum patrociniis defenditur, modo in rebus bonis [Col. 1079D] habenda non est, eaque quo major est, eo magis mentem ex sua sede et statu dimovet, profecto nihil est aliud bene et beate vivere, nisi honeste et recte vivere.

Nemo potest non beatissimus esse, quique in se uno sua ponit omnia. Cui spes omnis et ratio et cogitatio pendet ex fortuna, huic nihil potest esse certi, nihilque quod exploratum habeat permansurum sibi unum diem.

Mors terribilis his quorum cum vita omnia exstinguuntur, non his quorum emori laus non potest. Exsilium terribile illis quibus quasi circumscriptus est habitandi locus, non his qui omnem orbem terrarum unam urbem esse dicunt.

Ut peccata non rerum eventu, sed vitiis hominum metienda sunt.

Quae vis est quae magis arceat homines ab omni improbitate, quam si senserint nullum esse in delictis discrimen.

[Col. 1080A] Modum rerum fingere non possumus, animorum modum tenere possumus.

Nihil neque meum est neque cujuspiam, quod auferri, quod eripi, quod amitti potest.

Quomodo igitur et cui tandem hic libero imperabit, qui non potest suis cupiditatibus imperare? Refrenet primum libidines, spernat voluptates, iracundiam teneat, coerceat avaritiam, et caeteras animi labes repellat. Tunc incipiet aliis imperare, cum ipse improbissimis dominis dedecori aut turpitudini parere desierit; dum quidem his obediet, non modo imperator, sed liber omnino habendus non erit

Dictum est ab eruditissimis, nisi sapientem, liberum esse neminem. Quid est enim libertas, nisi potestas vivendi ut velis? Quis igitur vivit ut vult, nisi qui recta sequitur, qui gaudet officiis, cui vivendi via considerata atque provisa est, qui legibus quidem nisi propter metum paret, sed eas sequitur, atque tollit id quod salutare maxime judicat esse, [Col. 1080B] qui nihil facit, nihil dicit, nihil cogitat denique, nisi libenter ac libere, cujus omnia consilia resque omnes quas gerit ab ipso proficiscantur, eodemque feruntur? Nec est ulla res quae plus apud eum polleat quam ipsius voluntas atque judicium. Cui etiam, quae vim maximam habere dicitur, fortuna cedit ipsa. Sicut sapiens dicit poeta: Suis quisque fingitur moribus. Soli igitur hoc contingit sapienti, ut nihil faciat invitus, nihil dolens, nihil coactus. Unde illud breve confitendum est, nisi qui ita effectus sit, esse liberum neminem. Servi igitur improbi omnes, nec hoc tam re est quam dictu inopinatum atque mirabile. Non enim ita dicunt eos esse servos ut mancipia, quae sunt dominorum facta nexu aut aliquo jure civili: sed sic servitus sit, sicut est obedientia fracti animi atque abjecti, et arbitrio carentis suo. Quis neget, licet reges, omnes leves, omnes cupidos, omnes denique improbos esse servos? An ille mihi liber videtur, cui mulier imperat, cui leges imponit, [Col. 1080C] praescribit, vetat, jubet quod videtur, qui nihil imperanti negare potest, nihil recusare audet? Si poscit, dandum est; si vocat, veniendum est. Ejicit abeuntem, minatur extimescendum. Ego vero non istum modo servum, sed nequissimum servum, etiamsi in amplissima familia natus sit, appellandum puto. An etiam eorum servitus dubia est, qui peculii cupiditate nullam conditionem recusant durissimae servitutis? Haereditatis spes quod iniquitatis in serviendo non suscipit, quem nutum locupletis orbi se vis non observat? Loquitur ad ejus voluntatem, quidquid denuntiatum sit, facit, assentatur, assidet, invitat. Quid horum est liberi, quid denique servi non inertis? Quid jam illa cupiditas, quae videtur esse liberalior honoris et imperii provinciarum, quam dura est domina, quam imperiosa, quam vehemens! Judex vero quantum habet dominatum, quo timore nocentes afficit, an non est omnis metus servitus? Omnis animi debilitas, et humilitas et fracti timiditas, servitus est.

[Col. 1080D] Nihil quisquam debet, nisi quod est turpe non reddere. Quam enim intelligimus divitem, at hoc verbum in quo homine ponimus? Opinor in eo, cui tanta possessio est, ut ad liberaliter vivendum facile contentus sit. Qui nihil quaerat, nihil appetat, nihil optet, animus oportet tuus se judicet divitem, non hominum sermo, neque possessiones tuae; qui nihil deesse sibi putet, nihil curet amplius, satiatus est, aut contentus etiam pecunia, concedo, dives est. Sin autem propter aviditatem pecuniae nullum quaestum turpem putas, cum isti ordini non honestus quidem possit esse ullus, si quotidie fraudas, decipis, poscis, pacisceris, aufers, rapis, si socios spolias, aerarium expilas, si testamenta amicorum exspectas quidem, atque te ipse supponis, haec utrum abundantis, an egentis signa sunt? Animus hominis dives, non arca appellari solet, quamvis illa sit plena, dum te inanem videbo, divitem non putabo. Etenim ex eo quantum cuique satis est [Col. 1081A] metiuntur homines divitiarum modum. Filiam quis habet, pecunia opus est. Duas, majore; si plures, majore etiam. At si (ut aiunt) Danai quinquaginta sint filiae alicui, tot dotes magnam quaerunt pecuniam. Quantum enim cuiquam opus est, ad id accommodatur, ut ante dixi, divitiarum modus. Qui igitur non filias plures, sed innumerabiles cupiditates habet, quae brevi tempore magnas copias exhaurire possint, hunc ego quomodo appellabo divitem, cum ipse egere se sentiat? Etenim divitiarum fructus in copia est, copiam autem declarat satietas rerum, atque abundantia. Quis igitur (siquidem ut quisque quod plurimi sit possideat, ita ditissimus sit habendus) dubitet quoniam in virtute divitiae sint, quoniam nulla possessio, nulla vis auri et argenti pluris quam virtus aestimanda est.

O dii immortales, non intelligunt homines quam magnum vectigal sit parcimonia. Uter igitur est ditior, cui deest, an cui superat, qui eget an qui abundat, [Col. 1081B] cui possessio quo major est, eo plus requirit ad se tuendam, an qui suis viribus se sustinet? Non aestimatione census, verum victu atque cultu terminatur pecuniae modus. Non esse cupidum pecuniae, non esse tenacem vectigalis, contentum vero suis esse rebus, maximae sunt certissimaeque divitiae. Etenim si isti callidi rerum aestimatores prata et areas quasdam magni aestimant, quod ei generi possessionum minime quasi noceri possit, quam est aestimanda virtus, quae nec eripi nec surripi potest, neque naufragio neque incendio amittitur, nec tempestatum nec temporum perturbatione mutatur, qua praediti qui sunt, soli sunt divites, soli enim possident res et fructuosas et sempiternas, solique quod est proprium divitiarum, contenti sunt rebus suis; satis esse putant quod est, nihil appetunt, nulla re egent, nihil sibi deesse sentiunt, nihil requirunt. Improbi autem et avari quoniam incertas atque casu positas possessiones habent, et plus semper appetunt. nec eorum quisquam adhuc inventus est, cui [Col. 1081C] quod habet satis est; non modo non copiosi ac divites, sed etiam inopes ac pauperes aestimandi sunt. Et haec de Paradoxis, sequitur nunc de quaestionibus Tusculanis.



Ex primo libro Tusculanarum quaestionum M. T. Ciceronis.

Facile est vincere non repugnantes. Bonos alit artes, omnesque incendimur ad studia gloria laudis, jacentque ea semper quae apud quos improbantur.

Hominis est intemperantis, abutentis et otio et litteris.

Moriendum est omnibus. Quae enim nobis in vita potest esse jucunditas, cum dies et noctes cogitandum sit jamjam esse moriendum? Antiquitas quo propius aberat ab ortu et divina progenie, hoc melius ea fortasse quae erant vera cernebat.

Nulla gens tam fera, nemo hominum tam immanis, [Col. 1081D] cujus mentem non imbuerit deorum opinio. Multi de diis prava sentiunt. Id enim vitioso more effici solet. Omnes non esse vim et naturam divinam arbitrantur; nec vero id colluvio hominum aut consensus efficit, non institutis opinio est confirmata, non legibus. Omni autem in re consensu omnium gentium lex naturae putanda est.

Quae est melior in hominum genere natura, quam eorum qui se natos ad homines juvandos, tutandos, conservandos arbitrantur? Abiit ad deos Hercules, nunquam abiisset nisi, cum inter homines esset, eam sibi viam munivisset.

Nemo unquam sine magna spe immortalitatis se offeret pro patria ad mortem.

Magni autem est ingenii, revocare mentem a sensibus, et cogitationem consuetudine abducere.

Quam quisque norit artem, in hac se exerceat.

Nihil est animo velocius, nulla est celeritas quae possit cum animi celeritate contendere; qui, si [Col. 1082A] permanet incorruptus, suique similis, necesse est ita feratur, ut penetret et dividat omne coelum: a quo quidem animo philosophia, tanquam ab oculis caliginem dispulit, ut omnia supera, infera, prima, media, ultima videremus. Prorsus haec divina mihi videtur vis, quae tot res efficiat, et tantas.

Nec vero Deus ipse qui intelligitur a nobis, alio modo intelligi potest, nisi mens soluta quaedam et libera segregatione ab omni concretione mortali.

Socrates, cum pene in manu jam mortiferum illud teneret poculum, locutus ita est, ut non ad mortem trudi, verum in coelum videretur ascendere. Ita enim censebat, itaque disseruit duas esse vias duplicesque cursus animarum corpore excedentium. Nam qui se humanis vitiis contaminassent, et se totos libidinibus dedissent, quibus caecati vel domesticis vitiis atque flagitiis se inquinavissent, vel in republica violanda fraudes inexpiabiles concepissent, iis devium quoddam iter esse seclusum a concilio deorum. [Col. 1082B] Qui autem se integros castosque servavissent, quibus fuisset minima cum corporibus contagio, seseque ab his semper revocassent, essentque in corporibus humanis vitam imitati deorum, his ad illos a quibus essent profecti, reditum facile patere.

Cato autem sic abiit e vita, ut causam moriendi nactum se esse gauderet. Tota enim philosophorum vita commentatio mortis est. Nam quid aliud agimus cum a voluptate, id est a corpore, cum a re familiari, quae est ministra et famula corporis, cum a repub., cum a negotio omni revocamus animum, quid, inquam, tum agimus, nisi animum ad seipsum advocamus, secum esse cogimus, maximeque a corpore seducimus? secernere autem a corpore animum, nec quidquam est aliud, nisi emori discere. Quare hoc commentemur, mihi crede, disjungamusque nos a corporibus, id est, consuescamus mori. Hoc et dum erimus in terris, erit illi coelesti vitae simile, et cum illuc ex his vinculis emissi feremur, minus tardabitur cursus animorum. Quo cum venerimus, tum [Col. 1082C] denique vivemus. Nam haec quidem vita mors est, quam lamentari posses, si liberet.

Tanta charitas est patriae, ut eam non sensu nostro, sed salute ipsius metiamur. Itaque non deterret sapientem mors, quae propter incertos casus quotidie imminet, et propter brevitatem vitae nunquam potest longe abesse, quominus in omne tempus reipubl. suisque consulat, et posteritatem ipsam cujus sensum habiturus non sit, ad se putet pertinere.

Natura sic se habet, ut quomodo initium nobis omnium rerum ortus noster affert, sic exitum mors; quae ut nihil pertinuit ad nos ante ortum, sic nihil post mortem ad nos pertinebit.

Quae vero aetas longa est, aut quid omnino homini longum? Nonne modo pueros, modo adolescentes in cursu a tergo insequens, nec opinantes, assecuta est senectus? Sed quia nihil ultra habemus, hoc longum dicimus, omnia ista perinde ut cuique data [Col. 1082D] sunt, pro rata parte vita longa aut brevis dicuntur.

Si exspectando et desiderando pendemus animis et cruciamur et angimur, proh dii immortales, quam optabiliter illud iter ineundum esse debet, quo confecto nulla reliqua cura, nulla sollicitudo sit futura?

Non miserabiliter vir clarus emoritur. Nec enim unquam bono quidquam mali evenire potest, nec vivo nec mortuo, nec unquam ejus res a diis immortalibus negligentur. Nos autem teneamus, ut nihil censeamus esse malum, quod sit a natura datum omnibus intelligamusque si mors malum sit, esse malum sempiternum. Nam vitae miserae mors finis esse videtur. Mors si est misera, finis nullus esse potest.

Quanquam sensus abierit, tamen summis et propriis bonis laudis et gloriae, quamvis non sentiant, mortui non carebunt.

[Col. 1083A] Non enim tam cumulus bonorum jucundus esse potest, quam molesta discessio.

Homines mortem vel optare incipiant, vel timere desistant. Nam si summus ille dies non exstinctionem, sed commutationem affert loci, quid optabilius? sin autem perimit et delet omnino, quid melius quam in mediis vitae laboribus obdormiscere, et ita conveniente sommo consopiri sempiterno. Quod si fiat, melior est Ennii quam Solonis oratio. Hic enim noster:

Nemo me lacrymis decoret (inquit) nec funera fletu,
Faxit.

At vero ille sapiens:

Mors mea ne careat lacrymis, linquamus amicis
Moerorem, ut celebrent funera cum gemitu.

Nos vero si quid tale acciderit, ut a Deo denuntiatum videatur, ut exeamus e vita laeti, et agentes gratias pareamus, emittique nos e custodia et levari vinculis [Col. 1083B] arbitremur, ut aut in aeternam et plane in nostram domum remigremus, aut omni sensu molestiaque careamus. Sin autem nihil denuntiabitur, eo tamen simus animo, ut illum horribilem diem aliis nobis faustum putemus, nihilque in malis ducamus, quod sit vel a diis immortalibus vel a natura parente omnium constitutum. Non enim temere nec fortuito facti et creati sumus. Portum itaque nobis paratum et profugium putemus, quo utinam velis passis pervehi liceat. Si enim reflantibus ventis rejiciemur, tamen eodem paulo tardius referamur necesse est. Quod autem omnibus necesse est, id ne miserum uni esse potest.

Agamus ea potissimum, quae levationem habeant aegritudinum, formidinum, cupiditatum, qui in omni philosophia est fructus uberrimus.



Ex libro secundo Tusculanarum quaestionum M. Tull. Ciceronis.

[Col. 1083C] Difficile est enim in philosophia pauca esse ei nota, cui non sint aut pleraque aut omnia. Nam nec pauca nisi e multis eligi possunt, nec qui pauca percepit, non idem reliqua eodem studio persequetur.

Nam qui id quod vitari non potest metuit, is vivere animo quieto nullo modo potest. Sed qui non modo quia necesse est mori, verum etiam quia nihil habet mors quod sit horrendum, mortem non timet, magnum is sibi praesidium ad beatam vitam comparat.

Effectus eloquentiae est audientium approbatio.

Efficit hoc philosophia, scilicet, medetur animus, inanes sollicitudines detrahit, cupiditatibus liberat, pellit timores, fortes enim non modo fortuna adjuvat, ut est in veteri proverbio, sed multo magis ratio, quae quibusdam quasi praeceptis confirmat vim fortitudinis.

Nam ut ager quamvis fertilis sine cultura fructuosus [Col. 1083D] esse non potest, sic sine doctrina animus. Cultura autem animi philosophia est, haec extrahit vera radicitus, et praeparat animos ad sata suscipienda, eaque mandat his, et ut ita dicam, serit, quae adulta fructus uberrimos ferant.

Firmandus est animus ad dolorem ferendum.

Sine prudentia ne intelligi quidem ulla virtus, nedum esse potest.

Temperantia non sinet te quidquam immoderate facere.

Consuetudo enim laborum, perpessionem dolorum efficit faciliorem. Nam ferre laborem, contemnere vulnus consuetudo docet. Consuetudinis enim magna vis est. Qui bene instituti sunt, accipere plagam malunt quam turpiter vitare.

Appellata est a viro virtus; viri autem proprium maxime est fortitudo, cujus munera sunt maxima duo, scilicet, mortis dolorisque contemptio. Utendum est igitur iis si virtutis compotes, vel potius si [Col. 1084A] viri volumus esse, quoniam a viris virtus nomen est mutuata.

Nihil habet natura praestantius, nihil quod magis expetat, quam honestatem, quam laudem, quam dignitatem, quam decus.

Nos si pes condoluit, si dens, sed fac totum dolere corpus, ferre non possumus. Opinio est quaedam effeminata ac levis, nec in dolore magis quam eadem in voluptate. Hoc enim maxime in dolore est providendum, ne quid abjecte, ne quid timide, ne quid ignave, ne quid serviliter muliebriterque faciamus. Ingemiscere nonnunquam viro concessum est, idque raro, ejulatus ne mulieri quidem. Nec vero unquam ingemiscit vir fortis ac sapiens, nisi forte ut intendat se ad firmitatem, ut in stadio cursores exclamant quam maxime possunt. Faciunt idem cum exercentur athletae. Pugiles vero etiam cum feriunt adversarium in jactandis caestibus, ingemiscunt, non quod doleant animo ne succumbant, sed quia profundenda voce omne corpus intenditur, venitque [Col. 1084B] plaga vehementior. Cum autem nihil imminuatur doloris, cur frustra turpes esse volumus? Quid etiam est fletu muliebri viro turpius?

Saepe enim multi qui aut propter victoriae cupiditatem, aut propter gloriae amorem, aut etiam ut jus suum et libertatem tenerent, vulnera exceperunt fortiter, et tulerunt; iidem omissa contentione, dolorem morbi ferre non possunt. Neque enim illum quem facile tulerant, ratione aut sapientia tulerant, sed studio potius et gloria. Si omnia fugienda turpitudinis adipiscendaeque honestatis causa faciamus, non modo stimulos doloris, sed etiam fulmina fortunae contemnamus.



Ex libro tertio Tusculanarum quaestionum M. Tull. Ciceronis.

Sunt enim ingeniis nostris semina innata virtutum, quae si adolescere liceret, ipsa nos ad beatam vitam natura perduceret. Nunc autem simul atque [Col. 1084C] editi in lucem et suscepti sumus, in omni continuo pravitate, et in summa opinionum perversitate versamur, ut pene cum lacte nutricis errorem suxisse videamur; cum vero parentibus redditi, deinde magistris traditi sumus, tum ita variis imbuimur erroribus, ut vanitati veritas et opinioni confirmatae natura ipsa cedat.

Animus aeger, ut ait Ennius, semper errat, neque pati neque perpeti potest; cupere nunquam desinit, profecto animi medicina est philosophia. Non autem omnes qui curare passi se sunt, continuo etiam convalescunt; animi autem qui se sanari voluerunt, praeceptisque parentum paruerint sapientum, sine ulla dubitatione sanantur. Et nisi sanatus sit animus, quod sine philosophia fieri non potest, finis miseriarum nullus est.

Munus animi est, ratione bene uti; et sapientis animus ita semper affectus est, ut ratione optime utatur.

Videntur enim omnia repentina graviora.

[Col. 1084D] Praemeditatio futurorum malorum lenit eorum adventum, quae venientia longe ante videris.

Anaxagoram ferunt nuntiata morte filii dixisse: Sciebam me genuisse mortalem. Quae vox declarat iis esse haec acerba, a quibus non fuerant cogitata.

Ergo id quidem non dubium, quin omnia quae mala putentur sint improvisa graviora. Multum itaque possunt provisio animi et praeparatio ad minuendum dolorem. Nihil enim est quod tam obtundat elevetque aegritudinem, quam perpetua in omni vita cogitatio, nihil esse quod accidere non possit, quam meditatio conditionis humanae, quam vitae lex commentatioque parendi, quae non hoc affert, ut semper moereamur, sed ut nunquam. Neque enim qui rerum naturam, qui vitae varietatem, qui imbecillitatem generis humani cogitat, moeret cum haec cogitat, sed facilius fert, cum accidit quod posse accidere diu cogitaverit: quae cogitatio una maxime molestias omnes extenuat et diluit.

[Col. 1085A] Quid est aut nequius aut turpius effeminato viro?

Hostium repentinus adventus magis aliquando conturbat, quam exspectatus, et maris subita tempestas, quam ante praevisa terret navigantes vehementius, et ejusmodi sunt pleraque. Sed cum diligenter nec opinatorum naturam consideres, nihil aliud reperies nisi quidem omnia subita videri majora.

Sensim enim et pedetentim et progrediens extenuat dolor, non quo ipsa res immutari soleat aut possit, sed id quod ratio debuerat, usus docet minora esse, quae sint visa majora.

Tolerabilius feret incommodum, qui cognoverit necesse esse homini tale quid accidere.

Ea enim lege nati sumus, ut nemo in perpetuum esse posset expers mali. Nam mortalis nemo est quem non attingit dolor morbusque.

Acta aetas honeste ac splendide tantam affert consolationem ut eos qui ita vixerint, aut non attingat aegritudo, aut leviter pungat animi dolor.

Pueros vero et matres et magistri etiam castigare [Col. 1085B] solent, nec verbis solum, sed etiam verberibus, si quid in domestico luctu hilarius ab iis factum est aut dictum, plorare cogunt.

Theophrastus moriens accusasse naturam dicitur, quod cervis et cornicibus vitam diuturnam, quorum id nihil interesset; hominibus quorum maxime interfuisset, tam exiguam vitam dedisset. Quorum si aetas potuisset esse longinquior, futurum fuisse ut omnibus perfectis artibus, omni doctrina, hominum vita erudiretur. Querebatur igitur se tunc, cum illa videre coepisset exstingui.

Praeclarum illud est, et si quaeris, rectum quoque et verum, ut eos qui nobis charissimi esse debeant, aeque ac nosmetipsos amemus: at vero plus fieri nullo pacto potest. Ne optandum quidem est in amicitia ut me ille plus quam se amet, et ego illum plus quam me. Perturbatio enim vitae, si ita sit, atque officiorum omnium consequetur.

Est enim proprium stultitiae aliorum vitia cernere, [Col. 1085C] oblivisci suorum.

Haec officia sunt consolantium, tollere aegritudinem funditus, aut sedare, aut detrahere quam plurimum, aut supprimere, nec pati manare longius, aut ad alia traducere. Sumendum tempus est non minus in animorum morbis quam in corporum.

Quid autem praeclarum, non idem arduum? Haec ex tertio Tusc., sequuntur ex quarto.



Ex libro quarto Tusculanarum Quaestionum M. Tull. Ciceronis.

Ut bona natura appetimus, sic a malis natura declinamus. Omnium perturbationum natura fontem esse dicunt intemperantiam, quae est a tota mente et recta ratione defectio. Nam quemadmodum temperantia sedat appetitiones omnes, et efficit ut haec rectae rationi pareant, consumatque considerata judicia mentis, sic huic inimica intemperantia omnem [Col. 1085D] animi statum inflammat, conturbat, incitat. Itaque et aegritudines et metus et reliquae perturbationes omnes gignuntur ex ea.

Omnibus enim quorum mens abhorret a ratione, semper aliquis aliis dolor, aliis terror impendet. Homo frugi omnia recte facit.

Quid enim videatur ei magnum in rebus humanis, cui aeternitas omnis totiusque mundi nota sit magnitudo. Nam quid aut in studiis humanis aut in tam exigua brevitate vitae magnum sapienti videri potest, qui semper animo sic excubat, ut ei nihil improvisum accidere possit, nihil inopinatum, nihil omnino novum? atque idem acerrimam in omnes partes aciem intendit, ut semper videat sedem sibi ac locum sine molestia, atque angore vivendi, ut quemcunque casum fortuna invexerit, hunc apte et quiete ferat. Quod si faciet, non aegritudine solum vacabit, sed etiam perturbationibus omnibus reliquis. His autem vacans animus perfecte atque absolute [Col. 1086A] beatos efficit, idemque concitatus et abstractus ab integra certaque ratione, non constantiam solum amittit, verum etiam sanitatem.

Impunitas peccatorum data videtur eis qui et ignominiam et infamiam ferunt sine dolore, morderi est melius conscientia.

In omnibus fere rebus mediocritatem esse optimam existimant.

Neque est enim ulla fortitudo, quae rationis est expers. Contemnendae sunt humanae res, negligenda mors est, patibiles et labores et dolores putandi. Haec cum constituta sint judicio atque constanti sententia, tamen est robusta illa et stabilis fortitudo.

Utile est enim uti motu animi, qui uti ratione non potest.

Non enim suscipere ipsi aegritudines propter alios debemus, sed alios si possumus levare aegritudine.

Adhibita ratio cernit quid optimum sit, neglecta [Col. 1086B] multis implicatur erroribus.

Est autem utilis ad persuadendum ea quae acciderunt ferri et posse et oportere, enumeratio eorum qui tulerunt.

Sint sane ista bona quae putantur, honores, divitiae, voluptates caeteraque; tamen in eis ipsis potiendis exsultans gestiensque laetitia turpis est. Ut si irridere concessum sit, vituperetur tamen cachinatio. Eodem enim vitio est effusio animi in laetitia, quo in dolore contractio, eademque levitate cupiditas est in appetendo, qua laetitia in fruendo. Et ut nimis afflicti molestia, sic animi elati laetitia jure judicantur leves. Et ut turpes sunt qui efferunt se laetitia, tum cum fruuntur venereis voluptatibus, sic flagitiosi qui eas inflammato animo concupiscunt. Haec ex quarto, sequuntur nunc ex quinto et ultimo libro.



Ex libro quinto Tusculanarum M. Tull. Ciceronis.

[Col. 1086C] Omnium vitiorum peccatorumque nostrorum omnis a philosophia petenda correctio est, cujus in sinum cum a primis temporibus aetatis nostrae voluntatis studiumque compulisset, his gravissimis casibus in eumdem portum ex quo eramus egressi, magna jactati tempestate confugimus. O vitae philosophia dux, o virtutis indagatrix, expultrixque vitiorum! Quid non modo nos, sed omnino vita hominum sine te esse potuisset? Tu urbes peperisti, tu dissipatos homines in societatem vitae convocasti, tu eos inter se primo domiciliis, deinde conjugiis, tum litterarum et vocum communione junxisti; tu inventrix legum; tu magistra morum et disciplinae fuisti. Ad te confugimus, a te opem petimus, tibi nos, ut antea, magna ex parte, sic nunc penitus totosque tradimus. Est autem unus dies bene et ex praeceptis tuis actus, pene toti immortalitati anteponendus. Cujus igitur potius opibus utamur quam tuis, quae et vitae tranquillitatem largita nobis es, et [Col. 1086D] terrorem mortis sustulisti. Cave enim putes ullam in philosophia vocem emissam clariorem, ullumve esse philosophiae promissum uberius aut majus, quam haec vox est, virtutem satis posse ad beate vivendum.

Motus turbulenti jactationesque animorum incitatae et impetu inconsiderato elatae rationem omnium repellentes, vitae beatae nullam partem relinquunt. Quis enim potest, mortem aut dolorem metuens, quorum alterum semper adest, alterum semper impendet, esse non miser? Quod si idem, quod plerumque fit, paupertatem, ignominiam, infamiam timet, si debilitatem, caecitatem, si denique quod non singulis hominibus, sed potentibus populis, saepe contingit, servitutem, potest ea timens esse quisquam beatus? Quid qui non modo ea futura timet, verum etiam fert sustinetque praesentia? adde eodem exsilia, luctus, orbitates, qui rebus his fractus aegritudine etiam cliditur, potest tandem esse non miserrimus? [Col. 1087A] Quid vero illum quem libidinibus inflammatum et furentem videmus, omnia rapide appetentem cum inexplebili cupiditate, quoque affluentius voluptates undique hauriat, eo gravius ardentiusque sitientem, nonne recte miserrimum dixeris? Quid elatus ille levitate, inanique laetitia exsultans, et temere gestiens, nonne tanto miserior, quanto sibi videtur beatior? Ergo, ut hi miseri, sic contra illi beati, quos nulli metus terrent, nullae aegritudines exedunt, nullae libidines incitant, nullae futiles laetitiae exsultantes, languidis liquefaciunt voluptatibus. Quod si est qui vim fortunae, qui omnia humana, quae cuique accidere possunt, tolerabilia ducat, ex quo nec timor eum, nec angor attingat, idemque si nihil concupiscet, si nulla efferatur animi inani voluptate, quid est cur beatus non sit? Et si haec virtute efficiuntur, quid est cur virtus ipsa per se non efficiat beatos?

Neque enim finem nunquam invenit libido.

[Col. 1087B] Acute disputantis illud est, non quid quisque dicat, sed quid cuique dicendum sit, videre.

Omnibus enim virtutibus instructos et ornatos, tum sapientes, tum viros bonos dicimus.

Non ex singulis vocibus philosophi spectandi sunt, sed ex perpetuitate atque constantia.

Rem enim opinor spectari oportere, non verba.

Nam cui viro ex seipso apta sunt omnia, quae ad beate vivendum ferunt, nec suspensa aliorum aut bono casu aut contrario pendere ex alterius eventis, et errare coguntur, huic optime vivendi ratio comparata est. Neque enim laetabitur unquam nec moerebit nimis, qui semper in seipso omnem spem reponit sui.

Humanus animus decerptus ex mente divina cum alio nullo, nisi cum ipso Deo, si hoc fas est dictu, comparari potest. Hic igitur si est excultus, et si ejus acies curata ita est, ut ne caecaretur erroribus, fit perfecta mens, id est, absoluta ratio, quae idem est [Col. 1087C] quod virtus. Et si omne beatum est cui nihil deest, et quod in suo genere expletum atque cumulatum est, id virtus est proprium, certe omnes virtutis compotes beatae sunt.

Quid enim deest ad bene beateque vivendum ei qui confidit suis bonis, aut qui diffidit, beatus esse quis potest? Volumus enim eum qui beatus sit, tutum esse, inexpugnabilem, septum atque munitum, non ut parvo metu praeditus sit, sed ut nullo.

Non sunt bona dicenda nec habenda, quibus abundantem licet esse miserrimum. An dubitas quin praestans valetudine, viribus, forma, acerrimis integerrimisque sensibus, adde etiam, si libet, pernicitatem et velocitatem, da divitias, honores, imperia, opes, gloriam, si fuerit is qui haec habet, injustus, intemperans, timidus, hebeti ingenio atque nullo, dubitabisne tu eum miserrimum dicere?

Sic princeps ille philosophiae disserebat, qualis cujusque effectus esset, talem esse hominem; qualis autem homo ipse esset, talem esse ejus orationem; [Col. 1087D] orationi autem facta simillima, factis vita. Affectus autem animi in bono viro laudabilis, et vita igitur laudabilis boni viri et honesti, ex quibus bonorum beatam vitam esse concluditur.

Vir temperatus, constans, sine metu, sine aegritudine, sine alacritate ulla, sine libidine, nonne beatus? Beata vita laudabilis, nec quidquam sine virtute laudabile. Beata igitur ita vita virtute conficitur.

Etenim ut stultitia, etsi adepta est quod concupivit, nunquam se tamen satis consecutam putat, sic sapientia semper eo contenta est, quod adest, neque eum unquam sui poenitet. Sic se res habet: te tua, me delectant mea.

Nunquam naturam mos vincit, est enim ea semper invicta.

Sapientis est enim proprium, nihil quod poenitere possit facere, nihil invitum; splendide, constanter, graviter, honeste omnia, nihil ita exspectare quasi certo futurum, nihil cum acciderit, admirari, ut inopinatum [Col. 1088A] aut novum accidisse videatur; omnia ad suum arbitrium referre, suis stare judiciis; quo quid sit beatius, mihi certe in mentem venire non potest. Ne mente quidem uti possumus, multo cibo et potione repleti nec unquam mihi placuit bis in die saturum fieri.

Quomodo jucunda vita esse potest, a qua absit prudentia, absit moderatio?

Dies deficiet, si velim paupertatis causam defendere; aperta enim res est, et quotidie nos ipsa natura admonet, quam paucis, quam parvis rebus egeat, quamve vilibus. Num igitur ignobilitas, aut humilitas, aut etiam popularis offensio sapientem beatum esse prohibebit? vide ne plus commendatio in vulgus, et haec quae expetitur gloria, molestiae habeat quam voluptatis.

An tibicines hique qui fidibus utuntur, suo, non multitudinis arbitrio, cantus numerosque moderantur? Vir sapiens multo majore arte praeditus, non [Col. 1088B] quid verissimum sit, sed quid velit vulgus exquiret.

Injurias fortunae quas ferre nequeas, diffugiendo relinquas. Et haec sufficiant ex Quaestionibus Tusculanis Marci Tullii Ciceronis.



Ex libro sexto de Republica M. Tull. Ciceronis.

Fit enim saepe fere ut cogitationes sermonesque nostri pariant aliquid in somno, quale de Homero scribit Ennius, de quo videlicet saepissime vigilans solebat cogitare et loqui.

Omnibus qui patriam conservaverint, adjuverint, auxerint, certum esse in coelo definitum locum, ubi beati sempiterno aevo fruantur; nihil est enim illi principi Deo, qui omnem mundum regit, quod quidem in terris fiat acceptius, quam concilia coetusque hominum jure sociati, quae civitates appellantur, harum rectores et conservatores hinc profecti huc revertentnr.

Hi vivunt qui e corporum vinculis tanquam e carcere [Col. 1088C] evolaverunt, vestra vero qui dicitur vita, mors est.

Nisi enim Deus, is cujus hoc templum est omne quod conspicis, istis te corporis custodiis liberaverit, huc tibi aditus patere non potest. Homines enim sunt hac lege generati, qui tuerentur illum globum, quem in hoc templo medium vides quae terra dicitur, hisque animus datus est ex illis sempiternis ignibus, quae sidera et stellas vocatis, quae rotundae et globosae, divinis animatae mentibus, circulos suos orbesque conficiunt celeritate mirabili. Quare tibi Publi et piis omnibus retinendus animus est in custodia corporis, nec injussu ejus a quo ille est nobis datus, ex hominis vita migrandum est, ne munus humanum assignatum a Deo defugisse videamini. Sed sic Scipio justitiam cole, et pietatem quae cum magna in parentibus et propinquis, tum in patria maxima est, ea vita via est in coelum.

Haec coelestia semper spectato, illa humana contemnito. Tu enim quam celebritatem sermonis hominum, [Col. 1088D] aut quam expetendam consequi gloriam potes, vides habitari raris et angustis in locis, et in ipsis quasi maculis, ubi habitatur, vastas solitudines interjectas, hosque qui incolunt non modo interruptos ita esse, ut nihil inter ipsos ab aliis ad alios manere possit; sed partim obliquos, partim transversos, partim omnes adversos stare vobis, a quibus spectare gloriam certe nullam potestis.

Non modo non aeternam, sed ne diuturnam quidem gloriam assequi possumus.

Igitur alte spectare si voles, atque hanc sedem et aeternam domum contueri, neque te sermonibus vulgi dederis, nec in praemiis humanis spem posueris rerum tuarum, suis te illecebris oportet ipsa virtus trahat ad verum decus. Quod de te alii loquantur, ipsi videant, sed loquentur tamen. Sermo enim ille omnis et angustiis cingitur his regionum, quas vides. Nec unquam de ullo perennis fuit, obruitur hominum interitu, oblivione posteritatis exstinguitur.

[Col. 1089A] Cum pateat igitur id aeternum esse quod a seipso moveatur, quis est qui hanc naturam animis esse tributum neget? Inanimatum vel inanimum autem est omne quod pulsu agitatur externo. Quod enim est animal, id motu cietur interiore et suo. Nam haec est propria natura animae atque vis, quae si est una ex omnibus quae sese moveat, neque nata certe est et aeterna est, hanc tu exerce optimis in rebus. Sunt autem hae optimae curae de salute patriae, quibus agitatus et exercitatus animus velocius in hanc sedem et domum suam pervolabit. Idque ocius faciet, si jam tunc cum inclusus erit in corpore, eminebit foras, ut ea quae extra erunt contemplans, quam maxime se a corpore extrahat. Namque eorum animi qui se voluptatibus corporis dediderunt, earumque se quasi ministros praebuerunt, impulsuque libidinum voluptatibus obedientium, deorum et hominum jura violaverunt, corporibus elapsi circum terram ipsam volutantur. Nec hunc in locum, nisi multis exagitati saeclis, revertuntur.



Quam atrox M. T. Ciceronis fuerit mors, his verbis Valerius Maximus, de Ingratis, docet.
[Col. 1089B]

Marcus Cicero Cneum Pompilium Lenatem Picenae regionis, rogatu Marci Caelii, non minori cura quam elegantia defendit, eumque causa admodum dubia fluctuantem, salvum ad penates suos remisit. Hic Pompilius postea, nec re nec verbo a Cicerone laesus ultro Marcum Antonium rogavit, ut ad illum proscriptum mitteretur persequendum et jugulandum. Impetratisque detestabilis ministerii partibus, gaudio exsultans, Cajetam cucurrit, et virum, omitto quod amplissimae dignitatis, certe salubri studio et praestantis officii privatim sibi venerandum, jugulum [Col. 1090A] praebere jussit, ac protinus caput Romanae eloquentiae et pacis clarissimam dexteram per summum et securum otium amputavit, eaque sarcina tanquam opimis spoliis alacer in Urbem reversus est. Neque ei scelestum portanti onus succurrit illud se caput ferre quod pro capite ejus quondam peroraverat. Invalidae ad hoc monstrum suggillandum litterae, quamobrem qui talem casum Ciceronis satis digne deplorari queat, alius Cicero non exstat.



Epitaphium M. T. Cic. quod statua ejus perplexum est, in aede magni Jovis apud Tullorum monumentum.



Hic jacet Arpinas manibus tumulatus amici,
   Qui fuit orator summus et eximius;
Quem nece crudeli mactavit civis et hostis.
   Nil agis, Antoni, scripta diserta manent.
Vulnere nempe uno Ciceronem conficis, at te
   Tullius aeternis vulneribus lacerat.

[Col. 1090B] Corpus in hoc tumulo magni Ciceronis humatum
   Contegitur, claro qui fuit ingenio,
Quique malis gravis erat, tutorque bonorum,
   Quo pene indigne consule Roma perit.
Sed vigili cura detectis hostibus, Urbem
   Supplicioque datis, praestitit incolumem.

Eloquii princeps magnis mirabilis actis,
   Tullius indigna caede peremptus obit;
Sed terras omnes implevit nomine claro,
   Ingenium caeso corpore morte caret.
Vivit, et ingenii pollet virtute per orbem,
   Cujus in hoc tumulo membra sepulta jacent.




[Col. 1089]
VENERABILIS BEDAE PRESBYTERI PROVERBIORUM LIBER.



PROLOGUS.

[Col. 1089C] Cum nuper illa quae dicuntur Senecae Proverbia per alphabeti ordinem distincta legissem, primo quidem mirabar tantam cuiquam infidelium prudentiam inesse potuisse, quanta in quibusdam eorumdem proverbiorum dictis reperitur. Deinde non parum incitabar ad hoc, ut eum aliquo simili studio imitarer, colligendo scilicet, tam ex saecularibus quam ex sacris litteris, tum etiam ex nostris, proverbia aliqua ad aedificationem fidelium congrua. Si enim idem Seneca, nullam fidem vel spem pro aeterna vita obtinenda habens, sed tantummodo in hac vita morum probitate delectatur, studuit et se corrigere, et alios ad correctionem instruere, quanto magis ego qui credo Deum ubique esse praesentem, aeternamque vitam diligentibus se promittentem, quique scio omnibus dictum: Qui audit, dicat: Veni; et: Clama ne cesses; et: Annuntia populo meo scelera eorum; et, juxta evangelicam parabolam alii quidem quinque talenta ad usuram data, alii vero duo, alii autem [Col. 1089D] unum, patrefamilias dicente, Negotiamini dum venio; aliquos per concessa scientiae dona ad aedificationem trahere debeo! Et quam jucundum ac suave videri debet unicuique, ut aliqua sententiae brevissimae verbula, per quae emendari valeat, in mente memoriaque sua jugiter teneat, quandoquidem sceleratum latronem paucis verbis Domino supplicantem et dicentem: Memento mei, Domine, dum veneris in regnum [Col. 1090C] tuum, scimus omnium veniam peccatorum suorum impetrasse! Quem, rogo, intelligentiae donum a Deo postulantem edocere non potest, qualiter hoc obtineat, si illum versiculum saepius secum ruminat: Intellectus bonus omnibus facientibus eum? Certe, si tantummodo sensum eorumdem verborum sciat, veritatemque in his esse credat, sufficere ei possunt ad salutem. Docent namque illum quod si id bonum quod jam intelligit faciat, amplior ei intellectus veniat. Nonne hujusmodi doctrina et promissio amplectenda est omni modo? Similis quoque doctrina potest inveniri in multis sententiis, quas hic posui. Sed praedictam sententiolam in hoc prologo solummodo exposui, ut lectoris animum ad legenda non solum ista quae hic collegi, sed etiam ad omnia sacrae Scripturae dicta incitarem. Nulli enim ad salutem sufficit quod sacra verba sine intentione cordis audit, vel legit. Unde et Dominus noster in Evangelio auditores suos saepius admonet dicens: Qui habet aures audiendi [Col. 1090D] audiat. Ac si diceret: Qui habet voluntatem et intentionem illam, ut praeceptis divinis obediens, bona quae intelligit faciat, docentem me audiat. Alioquin nihil ei prodest verba mea audire. Proverbiorum autem hic collectorum dictis parvuli quilibet scholastici, si ita cuiquam videatur, possunt post Psalterii lectionem apte instrui. Sunt enim multo brevioris et planioris sententiae, quam illa fabulosa Aniani dicta; [Col. 1091A] sed et utiliora quam quaedam Catonis verba, quae utraque omnes pene magistri legere solent ad prima puerorum documenta, non attendentes quod tam parvulis quam senioribus Christi fidelibus sacra potius quam gentilia rudimenta primitus sint exhibenda, ut in his aliquatenus instructi, postea saeculares litteras arti grammaticae congruas securius discant. Nam licet parvuli minus capaces sint discernere inter bonum et malum, facilius tamen et tenacius eis inhaerere solet malum quam bonum. Ideoque qui studiosi [Col. 1092A] esse velint pro bono instruendorum parvulorum exitu, studeant etiam aliquid pro bono eorum introitu, sciantque quia difficillimum est homini recedere a malo, quod usu comprehendit diuturno. Praeterea attendendum est, quia cum Deus prospicit super filios hominum, ut videat si est intelligens aut requirens Deum, cernit etiam quae sit cura vel intentio magistrorum in doctrina discipulorum, utrum eos doceant pro appetenda gloria saeculari, an pro spirituali. Haec vos discipuli, pariterque notate magistri.



PROVERBIA.
[Col. 1091]


A
[Col. 1091A]

Adjutorium nostrum in nomine Domini, qui fecit coelum et terram.

Allevat Dominus omnes qui corruunt, et erigit [Col. 1091B] omnes elisos.

Apud Dominum gressus hominis dirigitur, et viam ejus volet.

Apud Dominum misericordia, et copiosa apud eum redemptio.

Apprehendite disciplinam, ne quando irascatur Dominus, et pereatis de via justa.

Arcta et angusta via est, quae ducit ad vitam.

Anima quae peccaverit, ipsa morietur.

Anima justi sedes est sapientiae.

Audiens sapiens sapientior erit.

Aversio parvulorum interficiet eos, et prosperitas stultorum perdet illos.

Argentum electum lingua justi.

Amicus stultorum efficietur similis.

Ambulans recto itinere, et timens Deum, despicitur ab eo qui infami graditur via.

Agnum quocunque ierit sequi, specialiter congruit virginitati.

[Col. 1091C] Avarus non impletur pecunia, et qui amat divitias fructum non capit ex eis.

Accedens ad servitutem Dei, sta in justitia et timore Christi, et praepara animam tuam ad tentationem.

Ante ruinam exaltatur cor, et ante gloriam humiliatur.

Alter alterius onera portate, et sic adimplebitis legem.

Animalis homo non percipit ea quae sunt spiritus Dei.

Abel esse renuit, quem Cain malitia non exercet.

Amor Dei nunquam est otiosus.

Abjiciens disciplinam, cito sentiet ruinam.

Amicus in necessitate probatur.

Amor saeculi contemptus est Dei.

Amor saeculi thesaurizat morti.

Alia percussio est qua peccator quilibet corrigitur, alia qua condemnatur.

Ad magna gaudia perveniri non potest, nisi per [Col. 1091D] magnos labores.

Ad mortem properat, qui cito de quoquam judicat.

Amare filiorum, timere est servorum.

Apud homines cor ex verbis, apud Deum vero verba pensantur ex corde.

Aqua nobis in vinum vertitur, quando sacra historia in spiritualem nobis intelligentiam commutatur.

Avarus proprie causa est miseriae, ingerens sibi sitim avaritiae.

Amicum res secundae parant, adversae probant.

Avarus nihil recte facit, nisi quod moritur.

Avaro tam deest quod habet, quam quod non habet.

Avaritia semper odiosos, largitas claros facit.

Avaritia desideratis opibus non exstinguitur, sed augetur.

Ante conversionem praecedit turba peccatorum, post conversionem sequitur turba tentationum.

[Col. 1092A] Alterius virtutis ope virtus indiget omnis.

Amare recta non poteris, nisi pro Christo humilieris.

Ad humilitatem non potes pervenire, nisi magna utriusque hominis contritione.

[Col. 1092B] Ardua fides robustos exigit annos.

Affectus carnis nisi mentis jure demantur, unumquemque hominem ducunt ad perditionem.

Ardua res nimium famulari post dominatum.

A Domino cuncta bona sunt omnino petenda.

Actio virtutum constat perfectio morum.

Ante Dei vultum nil pravi constat inultum.

Apertius et melius per opera quam per verba insinuatur via vitae.

Ambitio multos mortales falsos fieri coegit.



B

Beati quorum remissae sunt iniquitates, et quorum tecta sunt peccata.

Benedictus Dominus Deus Israel, qui facit mirabilia solus.

Beatus qui intelligit super egenum et pauperem, in die mala liberabit eum Deus.

Beatus qui tenebit et allidet parvulos suos ad [Col. 1092C] petram.

Brachia peccatorum conterentur, confirmat autem justos Deus.

Bonus pastor animam suam dat pro ovibus suis.

Beati qui esuriunt et sitiunt justitiam, quoniam ipsi saturabuntur.

Benedictus vir qui confidit in Domino, et erit Dominus fiducia ejus.

Beatus vir qui inventus est sine macula, et qui post aurum non ambulat, nec speravit in pecunia et thesauris.

Beatus homo qui semper est pavidus; qui vero mentis est durae, corruet in malum.

Bene consurgit diluculo, qui bona quaerit.

Bonum est viro cum portaverit jugum ab adolescentia sua.

Bonus est Dominus sperantibus in eum, animae quaerenti illum.

Brevis omnis malitia super malitiam mulieris.

Beatus qui habet partem in resurrectione prima.

[Col. 1092D] Beatus vir qui suffert tentationem, quoniam cum probatus fuerit, accipiet coronam vitae.

Bene loqui et male vivere, nihil est aliud nisi seipsum damnare.

Bonum intellectum habet, qui quod recte intelligit, facit.

Beneficium qui dare nescit, injuste petit.

Bonorum mens quo duriora pro veritate tolerat, eo certius aeternitatis praemia sperat.

Beatius est dare quam accipere.

Bonum si facere nequeas, non tamen culpes, vel prohibeas.

Bona conscientia in tenebris splendorem proprium tenet.

Brevitas vitae praesentis pensanda est ab universis.

Bellum optimum agitur, cum spiritus carni adversatur.

[Col. 1093A] Bellator fortis qui se poterit superare.

Bis gratum tribuit, qui quod debet cito reddit.

Blandus mansuetis sis, districtusque superbis.

Bestia crudelis est, cor pravae mulieris.

Bibere et manducare nulli concessum est ad gulam explendam, sed ad famem sitimque restringendam.

Bonus non est, quem malorum improbitas non probavit.



C

Charitas non est ab ullo extorquenda, sed cum beneficiis exquirenda.

Charitas patiens est, benigna est.

Charitas operit multitudinem peccatorum.

Charos nemo suos Christo praeponere debet.

Coeli enarrant gloriam Dei, et opera manuum ejus annuntiat firmamentum.

Cum electo electus eris, et cum perverso perverteris.

[Col. 1093B] Cor contritum et humiliatum Deus non despiciet.

Considerat peccator justum, et quaerit mortificare eum.

Calix in manu Domini vini meri plenus misto.

Confitemini Domino quoniam bonus, quoniam in saeculum misericordia ejus.

Cum dederit dilectus suis somnum, ecce haereditas Domini.

Custodit Deus omnes diligentes se, et omnes peccatores disperdet.

Cum facis eleemosynam, nesciat sinistra tua quid faciat dextra tua.

Coelum et terra transibunt, verba autem Dei non transibunt.

Caecus si caeco ducatum praebeat, ambo in foveam cadunt.

Cogitatio humani cordis prona est in malum ab adolescentia sua.

Curatio cessare facit peccata maxima.

Cum placuerint Domino viae hominis, inimici quoque [Col. 1093C] ejus convertentur ad pacem.

Cogitationes justorum judicia.

Cor regis in manu Dei, ubicunque voluerit inclinat illud.

Considera opera Dei, quod nemo possit eum corrigere, quem ille despexerit.

Circulus aureus in naribus suis, mulier pulchra et fatua.

Cor hominis disponit viam suam, sed Domini est dirigere gressus ejus.

Cor sapientium ubi tristitia est, et cor stultorum ubi laetitia.

Cor quod novit amaritudinem animae suae, in gaudio ejus non miscebitur extraneus.

Convertere ad Dominum, et relinque peccata tua.

Cani sunt sensus hominis, et aetas senectutis vita immaculata.

Cui multum datur, multum ab eo exigitur.

Confortamini in Domino, et in potentia virtus [Col. 1093D] ejus.

Corde creditur ad justitiam, ore autem confessio fit ad salutem.

Caro concupiscit adversus spiritum, spiritus autem adversus carnem.

Corpus quod corrumpitur aggravat animam, et deprimit sensum multa cogitantem.

Corrumpunt mores bonos colloquia mala.

Confitemini alterutrum peccata vestra, et orate pro invicem ut salvemini.

Cum Deus omnia facere possit, malum tamen quia nihil est, facere non potest.

Credens Deum omnia posse praestare, petita citius meretur obtinere.

Contra Deum consilium nec magnum nec minimum.

Causa quae non praevidetur, non permittit quemquam ad meliora proficere.

Coactum servitium Deus non quaerit.

[Col. 1094A] Custos castitatis est virtus humilitatis.

Cito in crimina majora corruit, qui parva pro nihilo ducit.

Caput est discordiae, quae ex communibus propria studet facere.

Continentia non corporis, sed animi est virtus.

Consilio opus est facto.

Concordia parvae res crescunt, discordia maximae dilabuntur.

Commoda quaeque cum habentur, parva videntur; cum vero defuerint, apparent quanta fuerunt.

Carnis virginitas quamvis sit coelica virtus, non prodest cuiquam sine mentis virginitate.

Consuetudo mala vix aut nunquam superatur.

Coelum non animum mutant, qui trans mare currunt.

Crescit amor nummi, quantum ipsa pecunia crescit.

Confer opem miseris quamcunque vales, et egenis.

[Col. 1094B] Copia virtutum constat corpus velut unum.

Crimen aequale committunt, et is qui alicui detrahit, et qui detrahentem libenter audit.

Cum dolore abscindenda sunt, quae leviter sanari non possunt.

Cujus quisque facit opera, ejus vocatur filius.

Cui gratum sit vocari filius Dei, veneretur Deum ut patrem, faciens ejus voluntatem.

Captivitas est maxima, ubi animae captivae ducuntur.

Cadens apertos oculos habet, qui recte quidem loqui scit, sed recte vivere contemnit.

Cupiens agnoscere quanta Dei gratia sit circa se, inspiciat alios; et quantiscunque plus habere se senserit in sospitate, vel intelligentia, vel in possessione alicujus rei, tantis sciat se esse ditiorem in gratia Dei.

Communis morbus communiter est abigendus.

Corrige te primum, qui rector sis aliorum.

Conveniens quid sit perpendere convenit omni.

[Col. 1094C] Compatitur nulli qui non sibi scit misereri.

Cum caput aegrotat, corpus simul omne laborat.



D

Dominus de coelo prospicit super filios hominum, ut videat si est intelligens aut requirens Deum.

Dominus interrogat justum et impium; qui autem diligit iniquitatem, odit animam suam.

Dominus dabit verbum evangelizantibus virtute multa.

Dominus virtutem populo suo dabit. Dominus benedicit populo suo in pace.

Dominus scit cogitationes hominum, quoniam vanae sunt.

Dulcis et rectus Dominus, propter hoc legem dabit delinquentibus in via.

Deus judex justus, fortis et patiens.

Dominus virtutum ipse est rex gloriae.

[Col. 1094D] Deus manifeste veniet, et non silebit.

Divites eguerunt et esurierunt, inquirentes autem Dominum non minuentur omni bono.

Delectare in Domino, et dabit tibi petitiones cordis tui.

Declina a malo, et fac bonum.

Date et dabitur vobis.

Dimittite, et dimittetur vobis.

Deus non est mortuorum, sed viventium.

Dignus est operarius mercede sua.

Diliges Dominum Deum tuum ex toto corde tuo, et ex tota anima tua, et proximum tuum sicut teipsum.

Deus fidelis et absque ulla iniquitate.

Dominus pauperem facit et ditat, humiliat et sublimat.

Dominus mortificat, vivificat, deducit ad inferos, et reducit.

Deum time, et mandata ejus observa, hoc est omnis homo.

[Col. 1095A] Disciplinam Domini ne abjicias, nec deficias cum ab eo corriperis.

Diligite justitiam qui judicatis terram.

Divitiae salutis sapientia et scientia.

Doctrina viri per patientiam noscitur.

Deus superbis resistit, humilibus autem dat gratiam.

Deus charitas est, et qui manet in charitate, in Deo manet, et Deus in eo.

Deum nemo vidit unquam.

Dilectio proximi malum non operatur.

Dies Domini sicut fur in nocte ita veniet.

Diligentibus Deum omnia cooperantur in bonum.

Dum tempus habemus, operemur bonum ad omnes, maxime autem ad domesticos fidei.

Deum quaerens, gaudium quaerit

Discretio est mater virtutum.

Disciplina vel misericordia multum destituitur, si una sine altera teneatur.

[Col. 1095B] Difficile corrigitur nequitia, quam concipit quis in pueritia.

Deo nihil mali est imputandum, quandoquidem ipso malo utitur ad bonum.

Difficile est cuiquam agnoscere sanitatis gratiam, nisi per infirmitatis disciplinam.

Deliciae et epularum varietas fomenta sunt luxuriae.

Dolentem non potest consolari, qui non concordat dolori.

Duplici reatu constringitur, qui et in seipso prava committit, et alios pravitate sua corrumpit.

Diu jacens in peccatis, diu quoque si converti voluerit, diabolicae tentationis molestias sustinebit.

Deus ideo dicitur creans mala, quia et pro peccatis nostris immittit flagella.

Divinus sermo sicut mysteriis prudentes exercet, ita superficie simplices refovet.

Deo magis placet, qui sibi puras quam qui plenas [Col. 1095C] manus praebet.

Difficilius arrogantia quam auro et gemmis caremus.

Duplicis peccati reatus est, et non esse sanctus quod crederis, et simulare quod sanctus sis.

Dum injusti saeviunt, justi purgantur.

Difficillimum est hominem seipsum vincere.

Diuturna quies vitiis alimenta ministrat.

Dapsilis et largus cunctis placet mortalibus.

Dimidium facti perfectum dicere noli.

Discere semper habet, qui Christum vult imitari.

Doctrinae verba paucis prosunt sine factis.

De rebus dubiis noli contendere verbis.

Discordes revoca, fautor merentibus insta.

Divitiae verae sunt virtutum bona quaeque.

Dives dicendus cui parvus suppetit usus.



E

Excelsus super omnes gentes Dominus, et super [Col. 1095D] coelos gloria ejus.

Exspecta Dominum, viriliter age, et confortetur cor tuum, et sustine Dominum.

Ecce quam bonum et quam jucundum habitare fratres in unum.

Ex abundantia cordis os loquitur.

Estote prudentes sicut serpentes, et simplices sicut columbae.

Estote misericordes, sicut et Pater vester misericors est.

Ex verbis tuis justificaberis, et ex verbis tuis condemnaberis.

Eadem mensura qua mensi fueritis, remetietur vobis.

Erue eos qui ducuntur ad mortem, et qui trahuntur ad interitum liberare ne cesses.

Exsecratio peccatori cultura Dei.

Egestas et ignominia ei qui deserit disciplinam, qui autem acquiescit arguenti, glorificabitur.

[Col. 1096A] Est via quae videtur homini justa, novissima autem ejus deducunt ad mortem.

Equus paratur ad bellum, sed a Domino victoria datur.

Ex studiis suis agnoscitur puer.

Est confusio adducens peccatum, et est confusio adducens gloriam.

Esto fidelis usque ad mortem, et dabo tibi coronam vitae, dicit Deus omnipotens.

Emendemus in melius, quod ignoranter peccavimus.

Ebrietas et crapula omni Christiano est detestanda.

Escarum copia carnem incendit ad desideria noxia.

Eleemosynam illam Deus exsecratur, quae ex rapina praebetur.

Erubescere malum sapientiae est, erubescere vero bonum fatuitatis.

Errat facillime, qui non curat quo rectius pergat.

Egens aeque est is qui non satis habet, et is cui [Col. 1096B] copia nulla sufficit.

Eadem velle et eadem nolle, ea demum firma amicitia est.

Eo tempore quisque incipit malus esse, quo potest bonus fieri.

Ex alieno periculo sapiens se corrigit et emendat.

Effectum precibus tribuit pro vita precantis.

Egregius doctor faciens bona quae docet ipse.

Eloquium sanctum pretiosum fit super aurum.

Esse Deo proprium cunctis est jure sciendum.

Expers doctrinae tenebras patietur ubique.

Electi pauci, multi sunt vero vocati.

Est quasi vas vacuum, cui cura deest animarum.



F

Fidelis Dominus in omnibus verbis suis, et sanctus in omnibus operibus suis.

Firmamentum est Dominus timentibus eum.

Flumen Dei repletum est aquis.

[Col. 1096C] Filius hominis non venit ministrari, sed ministrare, et dare animam suam redemptionem pro multis.

Filii hujus saeculi prudentiores filiis lucis in generatione sua sunt.

Facite vobis amicos de mammona iniquitatis, ut cum defeceritis, recipiant vos in aeterna tabernacula.

Facilius est camelum per foramen acus intrare, quam divitem intrare in regnum Dei.

Fur non venit nisi ut furetur et mactet et perdat.

Frange esurienti panem tuum, et egenos vagosque induc in domum tuam.

Frustra jacitur rete ante oculos pennatorum.

Favus stillans labia meretricis, et nitidius oleo guttur ejus, novissima autem illius amara quasi absinthium.

Fallax gratia et vana est pulchritudo, mulier timens [Col. 1096D] Deum, ipsa laudabitur.

Flagellat Deus omnem filium quem recipit.

Feneratur Domino, qui miseretur pauperis.

Fugit impius nemine persequente, justus autem quasi leo confidens absque terrore erit.

Fiducia magna erit coram Deo eleemosyna omnibus facientibus eam.

Fundamentum aliud nemo potest ponere, praeter id quod positum est, quod est Christus Jesus.

Fidelis sermo et omni acceptione dignus, quod Christus Jesus venit in hunc mundum peccatores salvos facere.

Fides sperandarum substantia est rerum, argumentum non apparentium.

Fides sine operibus mortua est.

Fornicatores et adulteros judicabit Deus.

Frater si fratrem adjuvat, ambo consolabuntur.

Febris corporis calor, febris vero animi est avaritia et libido.

[Col. 1097A] Fortissimum jejunium est panis et aqua.

Flagellum Dei tunc diluit culpam, cum mutaverit vitam.

Fraudem Deo facere videtur, qui, proposito spiritualis vitae relicto, ad saeculum revertitur.

Futura providere specialiter pertinet ad illos quibus cura commissa est super alios.

Frigus et fames simplici vestitu ciboque expelli potest.

Fidelibus nox in diem mutatur, infidelibus autem ipsa etiam lux tenebrosa efficitur.

Formam mulieris non animus prius quam corporis oculus concupiscit.

Frequenter superantur prosperitate, qui superari non poterant adversitate.

Fortitudo justorum est carnem vincere, delectationem vitae praesentis exstinguere.

Fortitudo reproborum est transitoria sine cessatione diligere, contra flagella Conditoris insensibiliter perdurare.

[Col. 1097B] Formidari diabolus non debet, qui nihil nisi permissus valet.

Frustra niti, nec aliud se fatigando, nisi odium quaerere, extremae dementiae est.

Frustra pro salute corporis laboratur, nisi salus animae obtineatur.

Facilius sacculos quam nosmetipsos abnegamus.

Fidelius et gratius obsequium est, quod amore magis quam metu geritur.

Ferreas mentes libido domat.

Flammae inexstinguibili, quandoque tradetur, qui hic avaritiae et malitiae suae incendia exstinguere neglexit.

Facilis venia huic est danda, qui non peccat ex industria.

Fortior est qui cupiditates quam qui hostes subjicit.

Ferox atque inquietus linguam semper litigiis exercens cani comparatur.

[Col. 1097C] Fornicamur a Domino, quando adulterinis cogitationibus ab ejus amore casto deviamus.

Foedis immundisque libidinibus deditus, sordidae suis voluptatem imitatur.

Facile offendit qui non optimis, sed pessimis placere cupit.

Fortia gesta tuae ne demonstres cito vitae.

Felix qui requiem poterit captare perennem.

Felices oculi qui cernunt gaudia coeli.

Ferrea mens dictis crebro superatur iniquis.

Fructibus ex propriis arbor cognoscitur omnis.

Finis praecepti constat dilectio Christi.



G

Gustate et videte quoniam suavis est Dominus: beatus vir qui sperat in eo.

Gloriosa dicta sunt de te, civitas Dei.

[Col. 1097D] Gratiam et gloriam dabit Dominus.

Generatio rectorum benedicetur.

Gaudium erit in coelo super uno peccatore poenitentiam agente, quam super nonaginta novem justis, qui non indigent poenitentia.

Grave est saxum et onerosa arena, sed ira stulti utroque gravior.

Gloria patris filius sapiens est.

Gloria et honor et pax omni operanti bonum, Judaeo primum et Graeco.

Gloria nostra haec est, testimonium conscientiae nostrae.

Gemina dilectio homines facit proximos Deo.

Grandis offensa nolle placare quem offenderis.

Grandis Ecclesiae destructio neglecta coenobiorum provisio.

Gestu corporis habitus demonstratur mentis.

Gladius utraque parte acutus est verbum Dei, penetrans animam et corpus.

[Col. 1098A] Gravissimum inimicitiae genus, labiis benedicere, et corde maledicere.

Gloriari et superbire pro temporibus commodis, indicium est animi insipientis.

Gloriosius est injuriam tacendo tolerare quam respondendo vindicare.

Gaudia integra nusquam sunt in terra.

Gulae et luxuriae deditus comparatur jumentis insipientibus.

Gratis a Deo data, gratis etiam sunt hominibus danda.

Gravis animus dubiam non habet sententiam.

Grave est peccatum, unde aliquis peccandi sumit exemplum.

Generalia commoda nemo facere debet sibi propria.

Grata Deo dona fert, qui frangit mala vota.

Gaudens in Domino gustat suavissima mella.

Grande scelus grandi studio debet superari.

Gloria mundana nullis est prorsus amanda.

[Col. 1098B] Gratia sola Dei quos vult facit alta mereri.



H

Homo sicut fenum, dies ejus tanquam flos agri.

Homo cum in honore esset, comparatus est jumentis insipientibus, et similis factus est illis.

Homo vanitati similis factus est, dies ejus sicut umbra praetereunt.

Habe fiduciam in Domino ex toto corde tuo.

Homo videt in facie, Deus autem intuetur cor.

Haereditas ad quam festinatur in principio, in novissimo benedictione carebit.

Honora Dominum de tua substantia, et de primitiis frugum tuarum da pauperibus.

Humiliamini sub potenti manu Dei, ut vos exaltet in tempore visitationis.

Hilarem datorem diligit Deus.

Hora est jam nos de somno surgere.

[Col. 1098C] Homo nascitur ad laborem, avis ad volatum.

Haereticum hominem post unam et secundam correptionem devita.

Horrendum est incidere in manus Dei.

Humanum est peccare, diabolicum vero est perseverare.

Hoc studio converti quisque debet ad bona, quo operatus est mala.

Haerebat jugiter in malis, conversus faciat idem in bonis.

Honestas et sobrietas in cunctis rebus sunt appetendae.

Honor Deo exhibitus exhibentes aeterna gloria dignos facit.

Honorem et imperium si vis habere, dabo tibi magnum, impera tibi.

Honorare parentes, ad omnes pertinet homines.

Humilibus et fidelibus divinae legis mysteria patent, superbis autem et infidelibus latent.

Hoc est funditus a malo recedere, ex amore Dei [Col. 1098D] jam nolle peccare.

Homines plusquam Deum timere, non est religionis Christianae.

Haeres et propinquus est spiritualis amicus

Hactenus extremi fiunt saepissime primi.

Hos quos laesisti, citius placare memento.

Horrida bella gerit, qui pacis foedera spernit.

Hostem fer Dominum, sed et in se dilige charum.

Heu! quam rara fides reperitur nunc apud omnes.



I

Initium sapientiae timor Domini.

Intellectus bonus omnibus facientibus eum.

In circuitu impii ambulant.

In Deo faciemus virtutem, et ipse ad nihilum de ducet inimicos nostros.

Immittit angelos Domini in circuitu timentium eum, et eripiet eos.

[Col. 1099A] In memoria aeterna erit justus, ab auditione mala non timebit.

In patientia vestra possidebitis animas vestras.

Impius cum in profundum peccatorum venerit, contemnet.

In malevolam animam non introibit sapientia, nec habitabit in corpore subdito peccatis.

Invidia diaboli mors intravit in orbem terrarum.

Infernus et perditio coram Domino, quanto magis corda filiorum hominum.

Inter superbos semper jurgia sunt, qui autem cuncta agunt consilio, reguntur sapientia.

In omnibus operibus tuis memorare novissima, et in aeternum non peccabis.

In fine hominis denudatio operum ejus.

In die bonorum ne immemor sis malorum.

Initium omnis peccati superbia.

In desideriis est omnis otiosus.

In multiloquio non deerit peccatum.

In omni loco oculi Domini contemplantur bonos [Col. 1099B] et malos.

In omnibus exhibeamus nosmetipsos sicut Dei ministros.

In hoc ipso peccat homo, quod peccare vellet, si inulte potuisset.

Intenta supplicatio dormire cor mundum vetat.

Invocandus est Deus jugiter, ut voluntatem simul et facultatem bene agendi nobis praestare dignetur.

Ideo omnes diabolicae tentationis molestias pati permittimur, ut omnibus easdem molestias patientibus compati et condolere sciamus.

Iter longum agentes majori providentia indigent quam prope proficiscentes.

Ita et monachi jugiter Deo servientes magis egent provideri quam caeteri libere viventes.

Infinito labori finitus quantuscunque sit comparari nequit.

Invisibilia Dei per ea quae facta sunt intellecta conspiciuntur.

[Col. 1099C] Infirma mundi elegit Deus ut confundat fortia.

Initium bonorum confessio est malorum.

Incassum caro affligitur, si mens voluptatibus non reluctatur.

Innocentia vera est, quae nec sibi nec aliis nocet.

Iracundus cum irasci desierit, tunc sibimet maxime irascitur.

Iracundus etiamsi mortuum suscitet, nulli placet.

Infeliciores sunt mali cum cupita perfecerint, quam si ea quae cupiunt implere non possent.

Infeliciores sunt qui faciunt, quam qui patiuntur injuriam.

Ignis concupiscentiae carnalis quanto diutius ardere permittitur, tanto difficilius exstinguitur.

Ingratus unus multis miseris nocet.

Inopi beneficium bis dat, qui dat celeriter.

Inopiae parva, avaritiae desunt omnia.

Inimicos diligere grave quidem est praeceptum, sed grande praemium.

[Col. 1099D] Improvidus miles fortem se in pace gloriatur.

Illis dimittuntur minima, qui majora districte fleverunt peccata.

In malis sperare bona, nemo nisi innocens solet.

In multis frustra laborat, qui sua magis quam se ipsum Deo offerre studet.

In vanum laborat, qui caecum honorat.

Injuriam magnam Creatori facit, qui creaturam ullam plusquam illum diligit.

Imperat aut servit collecta pecunia cuique.

Invidus alterius marcescit rebus opimis.

Impedit ira animum ne possit cernere verum.

Impia quaeque studens, nequit in Christo fore prudens.

Invidiae plenum super omnes constat egenus.

Indurare Dei nihil aliud est, nisi non misereri.

Incrassata caro gustat coelestia raro.

Inter epulas difficile servatur castitas.

Infirmi pene omnes se quidem ab aliis tolerari [Col. 1100A] volunt, ipsi vero alios tolerare renuunt.

Infirmitas carnis si patienter sustineatur, est quasi purgatorius ignis.

Illos exspectat gloria, qui laboriosa gerunt certamina.



J

Juxta est Dominus his qui tribulato sunt corde, et humiles spiritu salvabit.

Jacta super Dominum curam tuam, et ipse te enutriet.

Judicia Domini vera justificata in semetipsa.

Justus ut palma florebit, ut cedrus Libani multiplicabitur.

Justus es, Domine, et rectum judicium tuum.

Justorum semita quasi lux splendens procedit, et crescit usque ad perfectam diem.

Judicium durissimum in his qui praesunt fiet.

Justus ex fide vivit.

Justi vocabulum non amittit, qui per poenitentiam [Col. 1100B] semper resurgit.

Jejunium non est perfecta virtus, sed multarum virtutum fundamentum.

Justitia humana tam fragilis est, ut potius remissione peccatorum constet, quam perfectione virtutum.

Jugiter attendendum quanta Dei gratia sit nobiscum.



L

Laetetur cor quaerentium Dominum.

Lex Domini immaculata, convertens animas.

Laetabitur justus in Domino, et sperabit in Domino, et laudabuntur omnes recti corde.

Lux orta est justo, et rectis corde laetitia.

Lapidem quem reprobaverunt aedificantes, hic factus est in caput anguli.

Labores manuum tuarum quia manducabis, beatus es et bene tibi erit.

[Col. 1100C] Lata et spatiosa via est quae ducit ad mortem.

Luceat lux vestra coram hominibus, ut videant opera vestra bona, et glorificent Patrem vestrum, qui in coelis est.

Lex per Moysen data est gratia et veritas per Jesum Christum facta est.

Levemus corda nostra cum manibus ad Deum.

Leo rugiens et rursus esuriens princeps impius super populum pauperem.

Lingua sapientium ornat scientiam.

Lampas contempta apud cogitationes divitum parata est ad tempus statutum.

Lingua placabilis lignum vitae.

Littera occidit, spiritus autem vivificat.

Laudet te alienus, et non os tuum.

Loquimini veritatem unusquisque cum proximo suo, quoniam sumus invicem membra.

Lingua si non restringitur, nequaquam ubi cecidit jacet, sed semper ad deteriora labitur.

[Col. 1100D] Lupus adveniens indicat quo animo quilibet pastor super gregis custodiam stabat.

Lucerna corporis est oculus, lux autem mentis sapientia spiritualis.

Lacrymae veniam non postulant, sed merentur.

Laudis humanae avidus, divinae retributionis respuit munus.

Labor improbus omnia vincit.

Laeta magis quam tristia quosdam homines corrumpunt.

Labor assiduus carnales deprimit aestus.

Liber est dicendus, in quo nullum regnat vitium.

Longo usu discendum est, quid cuique loqui vel tacere conveniat.

Lucrum turpe ut dispendium fugito.

Levis atque inconstans nihil avibus differt.

Licet multis vita tua placeat, tibi placere non debet.

Lucrum sine damno alterius fieri non potest.

[Col. 1101A] Libidinis impetus abstinentiae expellit virtus.

Latentem superbiam nil magis non comprimit, quam culpa patens.

Lascivus juvenis eget ut crebro moneatur.

Leges antiquas ne transgrediendo resolvas.

Laudat rite Deum, qui vere diligit illum.

Laude manet dignus, qui nititur esse benignus.

Lumbos praecingit, qui carnis vota restringit.

Languor insolitus insolitum etiam quaerit medicinae genus.



M

Magnus Dominus noster, et magna virtus ejus, et sapientiae ejus non est numerus.

Mirabilis Deus in sanctis suis.

Magnus Dominus et laudabilis nimis, et magnitudinis ejus non est finis.

Misericordia Domini plena est terra.

Magna opera Domini, exquisita in omnes voluntates ejus.

[Col. 1101B] Misericordia Domini ab aeterno, et usque in aeternum super timentes eum.

Mutuabitur peccator, et non solvet; justus autem miseretur, et tribuet.

Misericordiam et veritatem diligit Deus.

Multae tribulationes justorum, et de omnibus his liberabit eos Dominus.

Multa flagella peccatoris, sperantem autem in Domino misericordia circumdabit.

Miserator et misericors Deus, patiens et multum misericors.

Mors peccatorum pessima; et qui oderunt justum, delinquent.

Melius est modicum justo super divitias peccatorum multas.

Majorem charitatem nemo habet, quam ut animam suam ponat quis pro amicis suis.

Mercenarius videt lupum venientem, et dimittit oves, et fugit.

[Col. 1101C] Melior est obedientia quam victimae.

Meliora sunt vulnera diligentis, quam fraudulenta oscula odientis.

Melior est patiens viro forti, et qui dominatur animo suo, expugnatore urbium.

Melior est buccella sicca cum gaudio, quam domus plena victimis cum jurgio.

Musica in luctu, importuna narratio.

Melior est iniquitas viri quam benefaciens mulier.

Melius est humiliari cum mitibus, quam dividere spolia cum superbis.

Melius est ire ad domum luctus, quam ad domum convivii.

Melius est a sapiente corripi, quam stultorum adulatione decipi.

Memoria justi cum laudibus, et nomen impiorum putrescet.

Memento Creatoris tui in diebus juventutis tuae.

Militia est vita hominis super terram, et sicut dies [Col. 1101D] mercenarii dies ejus.

Mors et vita in manibus linguae.

Multum valet deprecatio justi assidua.

Modicum fermentum totam massam corrumpit.

Mundus transit, et concupiscentia ejus; qui autem facit voluntatem Dei, manet in aeternum.

Melius est non habere quod tribuas, quam impudenter petere quod des.

Melius est bene vinci, quam male vincere.

Melius est prius facere quod evenit, quam postea mali facti poenitearis.

Mendacium non est, cum de rebus insensibilibus quasi de sensibilibus mystice loquimur.

Mirandum simul et dolendum, quod plures, quasi religiosi, a cibis quibusdam abstinentes, mox quasi scelerati pessima quaeque agere omni modo student.

Mirandum dolendumque nihilominus et illud, quod plurimi simulantes se pro peccatorum venia [Col. 1102A] visitare sancta et procul posita loca, cum fuerint reversi multo pejores fiunt quam antea.

Mores et studia rectorum et subjectorum qualitate inspiciuntur.

Majora crimina et tarde credenda sunt cum audiuntur, et citius punienda cum veraciter agnoscuntur.

Melius est rusticitatem habere sanctam, quam eloquentiam peccatricem.

Mollis et dissolutus non vir, sed mulier est dicendus.

Mulier dans operam virtuti, vir potest dici.

Melius est facere divortium cum homine, quam cum Deo

Manus pauperis, gazophylacium Christi est.

Male Sabbatum celebrat, qui a bonis operibus vacat.

Magna pars intelligentiae scire quid nescias.

Magna securitas est cordis, aliena non appetere.

Militis cujuslibet fortitudo non agnoscitur, nisi in [Col. 1102B] bello.

Mala mors putanda non est, quam bona vita praecessit.

Malus ubi se simulat bonum, ibi est pessimus.

Male imperando summum imperium amittitur.

Mala conscientia nusquam requiescit secura.

Mortuus huic mundo nil scit nisi vivere Christo.

Magnum certamen juvenilem vincere carnem.

Maxima fit pestis, cum pastor erit puerilis.

Mens levis ac fragilis cito perfert scandala carnis.

Mens assueta malis, vix eripietur ab illis.

Mors et perditio dicenda est caeca libido.

Maxime quaerendum quod semper erit retinendum.



N

Novit Dominus viam justorum, et iter impiorum peribit.

Noli aemulari in eo qui prosperatur in via sua, in homine faciente injustitias.

[Col. 1102C] Nolite fieri sicut equus et mulus, quibus non est intellectus.

Nolite sperare in iniquitate, et rapinas nolite concupiscere.

Nisi Dominus custodierit civitatem, frustra vigilat qui custodit eam.

Non salvatur rex per multam virtutem.

Nolite confidere in principibus, in filiis hominum, in quibus non est salus.

Nemo bonus nisi solus Deus.

Non in solo pane vivit homo, sed in omni verbo quod procedit de ore Dei.

Non est opus sanis medicus, sed male habentibus.

Nisi quis renatus fuerit ex aqua et spiritu, non potest introire in regnum Dei.

Nemo potest duobus dominis servire.

Non potest arbor bona fructus malos facere, neque arbor mala fructus bonos facere.

Necesse est ut veniant scandala, vae autem homini [Col. 1102D] illi per quem scandalum venit.

Non est discipulus super magistrum.

Nihil opertum quod non reveletur, et occultum quod non sciatur.

Nemo mittens manum suam ad aratrum, et aspiciens retro, aptus est regno Dei.

Ne tardes converti ad Dominum.

Non est speciosa laus in ore peccatoris.

Noli negligere disciplinam Domini, et ne fatigeris cum ab eo argueris.

Noli arguere derisorem, ne oderit te; argue sapientem, et diliget te.

Non est homo justus super terram, qui facit bonum, et non peccet.

Novit justus animas jumentorum suorum, viscera autem impiorum crudelia.

Non agnoscitur in bonis amicus, nec absconditur in malis inimicus.

Nec coram caeco ponas offendiculum.

[Col. 1103A] Non vult Deus mortem peccatoris, sed ut convertatur et vivat.

Nihil in terra fit sine causa.

Novit Dominus qui sunt ejus.

Non solum rei sunt qui faciunt mala, sed qui consentiunt facientibus.

Nemo coronabitur, nisi qui legitime certaverit.

Noli vinci a malo, sed vince in bono malum.

Nolite diligere mundum, neque ea quae in mundo sunt.

Nolite mirari si odit vos mundus.

Nemo quod suum est quaerat, sed quod alterius tantummodo.

Non diligamus verbo neque lingua, sed opere et veritate.

Non est personarum acceptor Deus, sed in omni gente qui timet Deum, et operatur justitiam, acceptus est illi.

Nihil infelicius felicitate peccantium.

[Col. 1103B] Nitens cutis sordidum demonstrat animum.

Non est secura laetitia in divinis paginis multa cognoscere, sed cognita custodire.

Nosse et posse bona prius incognita atque impossibilia, deu onstrat gratiae supernae dona.

Nil est tam facile quod non fiat difficile, si invitus facias.

Nemo in alium priusquam in se ipsum peccat.

Nunquam Deus mentem deserit, quae peccata sua veraciter agnoscit.

Nescit pene quid labor sit, qui nunquam circa spirituales nequitias certare studuit.

Negligentia et otiositas hominem trahunt ad interitum.

Nisi quis in fide et spe fundatus fuerit, ad charitatis verae cultum non ascendit.

Nulli vel male vel bene contingit propter se solum, sed ut simul alii corrigantur aut consolentur per illum.

Nequitia diaboli qualis in Job fuisse legitur, talis in omnes homines erit, si tantum permittatur.

[Col. 1103C] Nemo in Ecclesia amplius nocet, quam qui perverse agens regimen tenet.

Non multitudo peccatorum, sed impietas hominem ducit ad desperationem.

Non est in hominis potestate vita illius.

Nil cuiquam proderit aestimari sanctus, cum non sit.

Nil petas quod negaturus es.

Nimis dolenda praesumptio, quod ea mala facere praesumunt Christiani, quae exsecrantur pagani.

Nam Christiani Dei sui sanctorumque suorum destruunt monasteria, pagani autem sua venerantur idola.

Non vivas aliter in solitudine, aliter in foro.

Nil scire vel curare, hoc est mortuum vivere.

Negat sibi ipse, quid quod difficile est petit.

Nulli imponas quod ipse pati non possis.

Nemo periculosius peccat quam qui peccata defendit.

Nemo nobilis nisi quem nobilitat virtus.

Nisi quis timorem amoremque Dei ante se jugiter [Col. 1103D] ponat, cito in aliquod peccatum labitur.

Nemo se satis metiri praevalet, nisi alterum consideret.

Nil magnum est in rebus humanis nisi animus magna despiciens.

Non homo non aurum poterunt dare quaeque beatum, sed virtute Dei consistit vita beati.

Nil peccant oculi, si mens velit his dominari.

Non poterit dici quam multa sit ars inimici.

Nil credas actum, cum quidquam restat agendum.

Nil prodest didicisse bonum, nisi feceris illud.

Ne tardare velis, si quem convertere possis.

Non est multa sciens laudandus, sed bene vivens.

Nisus stultorum par semper amat sociorum.



O

Oculi Domini super justos, et aures ejus in preces eorum.

[Col. 1104A] Os justi meditabitur sapientiam, et lingua ejus loquetur judicium.

Observabit peccator justum, et stridebit super eum dentibus suis.

Omnia quaecunque voluit Dominus fecit in coelo et in terra, in mari et in omnibus abyssis.

Omne regnum in seipso divisum desolabitur.

Omnis plantatio quam non plantabit Pater coelestis, eradicabitur.

Omnis qui facit peccatum, servus est peccati.

Omnis qui petit accipit, et qui quaerit invenit, et pulsanti aperietur.

Omnis qui se exaltat humiliabitur, et qui se humiliat exaltabitur.

Omnis arbor quae non facit fructum bonum, excidetur et in ignem mittetur.

Omni habenti dabitur, ab eo autem qui non habet et quod habet auferetur ab eo.

Omne peccatum et blasphemia remittetur hominibus, [Col. 1104B] spiritus autem blasphemia non remittetur.

Orate ne fuga vestra fiat hieme vel Sabbato.

Omnia possibilia sunt credenti.

Omni tempore benedic Deum, et pete ab eo ut vias tuas dirigat.

Omni custodia serva cor tuum, quia ex ipso vita procedit.

Omni negotio tempus est, et opportunitas.

Omnia fac cum consilio, et post factum non poenitebis.

Omnis sapientia a Domino Deo est, et cum illo fuit semper.

Odium suscitat rixas, et universa delicta operit charitas.

Omnia operatur unus atque idem spiritus, dividens singulis prout vult.

Omne quodcunque facitis in verbo aut in opere, omnia in nomine Domini Jesu, gratias agentes Deo et Patri per ipsum.

Omnes unanimes in oratione estote, compatientes, [Col. 1104C] fraternitatis amatores, misericordes, modesti, humiles.

Omne gaudium existimate cum in tentationes varias incideritis.

Omnis qui odit fratrem suum, homicida est.

Obedire oportet Deo magis quam hominibus.

Omne datum optimum, et omne donum perfectum desursum est, descendens a Patre luminum.

Oculus non vidit, et auris non audivit, nec in cor hominis ascendit quae praeparavit Deus diligentibus se.

Omnia munda mundis, coinquinatis autem et infidelibus nihil est mundum.

Omnia licent, sed non omnia expediunt.

Omnis infidelium vita peccatum est.

Otiositas inimica est animae.

Omnis dies velut ultimus tractandus est.

Otiosum verbum est, quod aut ratione justae necessitatis, aut intentione prae utilitatis caret.

[Col. 1104D] Obsequium amicos, veritas odium parit.

Occasiones deesse non possunt perituris.

Omnino errat, qui per pacem et otium se assequi triumphum putat.

Omnis divina percussio aut purgatio est vitae praesentis, aut initium poenae sequentis.

Oratione continua superantur vitia.

Opere melius quam verbis Deus laudatur et praedicatur.

Oculi petulantes cordis luxuriosi sunt proditores.

Occultae et jugiter perpetratae culpae merentur, ut reges pastoresque perversi constituantur.

Omnia fidei argumenta a praeteritis rebus sunt assumenda.

Omne quod est justum, merito dici valet unum.

Orandum semper, ne seducamur ab hoste.

Omni praelato subjectus sis quasi Christo.

O quantis curis mens indiget omnibus horis.

Os quod mentitur, animam jugulare refertur.



P
[Col. 1105A]

Prope est Dominus omnibus invocantibus eum in veritate.

Pretiosa in conspectu Domini mors sanctorum ejus.

Prohibe linguam tuam a malo, et labia tua ne loquantur dolum.

Patientia pauperum non peribit in finem.

Petite, et dabitur vobis; quaerite, et invenietis; pulsate, et aperietur vobis.

Perfectus omnis erit, si sit sicut magister ejus.

Potens est Deus de lapidibus suscitare filios Abrahae.

Percute filium tuum virga, et liberabis animam ejus a morte.

Plus proficit correptio apud prudentem, quam centum plagae apud stultum.

Perversi difficile corriguntur.

[Col. 1105B] Princeps qui libenter audit verba mendacii, omnes ministros habet impios.

Per quae quis peccat, per haec et torquetur.

Pondus et pondus, mensura et mensura, utrumque abominabile est ante Deum.

Probata virtus corripit insipientes.

Propter peccata populi regnare facit Dominus hypocritam.

Peccator vel puer centum annorum maledictus erit.

Pugnabit orbis terrarum contra insensatos.

Post concupiscentias tuas non eas.

Probate spiritus, si ex Deo sint.

Prudentia carnis mors est, prudentia autem spiritus vita et pax.

Petitis, et non accipitis, eo quod male petatis.

Plenitudo legis est dilectio.

Per multas tribulationes oportet nos intrare in regnum Dei.

Peccantes coram omnibus arguantur, ut caeteri [Col. 1105C] metum habeant.

Positi in deliciis attendere nequeunt quanta sit poena perennis.

Pax vera est dicenda, cum spiritus et caro conveniunt omni modo.

Pacificus homo filius Dei meretur vocari.

Parentes in tantum diligendi sunt et honorandi, quantum illi subjecti sunt summo Patri.

Praelatis ac senioribus suis inobediens meretur aut si ipse praelatus fuerit aliquibus, ab eis eadem patiatur.

Pastor quilibet fugit, cum subjectis solatium subtrahit, aut injustitiam videns non contradicit.

Par supplicium subibunt, qui pariter peccaverunt.

Poenitentia vera est et perpetrata mala plangere, et plangenda non perpetrare.

Publica culpa, publica etiam indiget poenitentia.

Poenas gravissimas quandoque sunt passuri, qui [Col. 1105D] non pro sceleribus suis renuunt parva flagella pati.

Plenus venter facile disputat de jejuniis.

Perfectum odium est, quod nec justitia nec ratione caret.

Peccatum peccato adjicitur, cum id quod nequiter gestum est nequiter etiam defenditur.

Probatio bonae voluntatis, nolle peccare cum possis.

Providendum est cunctis pro Dei amore licita relinquentibus, ne tepide viventes ad illicita corruant.

Pro qualitate audientium formari debet sermo doctorum.

Pravis moribus semper gravis est vita bonorum.

Peccata quaedam animam polluunt, quaedam vero exstinguunt.

Priusquam promittas delibera, ne post promissa minime expleta mendax dicaris.

Periculum nunquam sine periculo vincitur.

Prudentia rerum exitus metitur.

[Col. 1106A] Plus sunt laudandi benefacientes quam benedicentes

Pecunia tunc fit pretiosa, cum pro Dei amore translata in alios desinit possideri.

Plurimi infamiam, pauci vero verentur reatus conscientiam.

Pacem cum hominibus habeas, bellum cum vitiis.

Pecuniae imperare oportet, non servire.

Paupertas animae major quam corporis exstat.

Peccans quotidie studeat mox se reparare.

Perfectus miles pensat saepissime vires.

Perversi menti sua culpa est maxima poena.

Praeceps ad risum, praeceps quoque fertur ad iram.

Promptus vel facilis ad risus schemata ne sis.

Pluribus intentus minor est ad singula sensus.

Praesens vita brevis, sed vita futura perennis.



Q

[Col. 1106B] Quam bonus Israel Deus his qui recto sunt corde.

Quaerite Dominum, et confirmaurini; quaerite faciem ejus semper.

Quaerite Dominum, et vivet anima vestra.

Qui timetis Dominum, laudate eum.

Qui diligitis Dominum, odite malum.

Quomodo miseretur pater filiorum, misertus est Dominus timentibus se, quoniam ipse cognovit figmentum nostrum.

Qui non accepit in vano animam suam, nec juravit in dolo proximo suo, hic accipiet benedictionem a Domino.

Quis sicut Dominus Deus noster, qui in altis habitat, et humilia respicit in coelo et in terra.

Qui seminant in lacrymis, in exsultatione metent.

Quaerite primum regnum Dei, et justitiam ejus, et haec omnia adjicientur vobis.

Qui perseveraverit usque in finem, hic salvus erit.

[Col. 1106C] Quae impossibilia sunt apud homines, possibilia sunt apud Deum.

Qui est ex Deo, verba Dei audit.

Quid prodest homini, si universum mundum lucretur, animae vero suae detrimentum patiatur.

Quam dabit homo commutationem pro anima sua?

Qui dixerit fratri suo Fatue, reus erit gehennae ignis.

Qui odit animam suam in hoc mundo, in vitam aeternam custodit eam.

Quod Deus conjunxit homo non separet.

Qui infidelis est in minimo, et in majori infidelis est.

Quasi scelus idololatriae est, Deo nolle acquiescere.

Quaerite Dominum dum inveniri potest, invocate eum dum prope est.

Qui sequitur justitiam, diligitur a Domino.

Qui abscondit scelera sua, non dirigetur; qui autem confessus fuerit et reliquerit ea, misericordiam [Col. 1106D] consequetur.

Qui diligit disciplinam, diligit et sapientiam.

Qui offert sacrificium ex substantia pauperis, quasi qui victimat filium in conspectu patris sui.

Qui avertit aurem suam ne audiat legem, oratio ejus erit exsecrabilis.

Quasi tempestas impius pertransit.

Quae non congregas in juventute, quomodo ea habere poteris in senectute.

Qui pronus est ad misericordiam, benedicetur.

Qui fratri suo parat foveam, ipse incidet in illam.

Qui modica spernit, paulatim decidet.

Qui sibi nequam est, cui bonus erit?

Quodcunque potest manus tua facere, instanter operare, quia nec opus nec ratio nec sapientia erunt apud inferos, quo tu properas.

Qui parcit virgae, odit filium.

Qui timent Deum, non erunt incredibiles verbo illius.

[Col. 1107A] Qui mollis et dissolutus est opere suo, frater est sua opera dissipantis.

Quod timet impius, veniet super eum.

Qualis rector est civitatis, tales inhabitantes.

Qui custodit os suum, custodit et animam suam.

Qui obdurat aurem suam ad clamorem pauperis, et ipse clamabit, et non exaudietur.

Qui docet fatuum, quasi qui glutinat testam.

Qui ad justitiam erudiunt multos, quasi stellae in perpetuas aeternitates.

Qui in uno offendit, multa bona perdit.

Quanto magnus es, humilia te in omnibus.

Qui timet pruinam, veniet super eos nix.

Qui in stadio currunt, omnes quidem currunt, sed unus accipit bravium.

Quicunque voluerit amicus esse saeculi hujus, inimicus Dei constituitur.

Qui se existimat stare, videat ne cadat.

Qui habet aurem, audiat quid spiritus dicat Ecclesiis.

[Col. 1107B] Qui converti fecerit peccatorem ab errore viae suae, salvabit animam ejus a morte.

Qui non manducat, manducantem non judicet.

Qui suorum et maxime domesticorum curam non habet, fidem negavit, et est infideli deterior.

Quicunque spiritu Dei aguntur, hi filii sunt Dei.

Qui viderit fratrem suum necessitatem patientem, et clauserit viscera sua, quomodo charitas Dei manet in eo?

Qui parce seminat, parce et metet.

Qui gloriatur, in Domino glorietur.

Quanto altior gradus, tanto profundior casus.

Quod tibi non vis fieri, alii ne feceris.

Qui ignorat, ignorabitur.

Qualis sit quilibet pastor, lupus adveniens indicat.

Qualis apud se quisque lateat, illata contumelia probat.

Quam laudem merebimur de pallore jejunii, si [Col. 1107C] invidia sumus lividi?

Quid virtutis habet vinum non bibere, et ira atque odio inebriari?

Quid prodest attenuari corpus abstinentia, si animus intumescat superbia?

Quasi in sacculum pertusum res suas ingerit, qui et bona aliqua agit, et tamen nulla pravitatis solitae studia deserit.

Qui se meminit illicita plurima perpetrasse, debet etiam pro poenitentia a licitis abstinere.

Quisquis cogitat quid Deo voveat, se ipsum voveat et reddat.

Quantum bonum habeat sanitas, ostendit infirmitas.

Qui succurrere perituro potest, si non succurrat. reus mortis ejus erit.

Qui verbis lenibus potest corrigi, non debet increpatione exasperari.

Qui casti perseverant et virgines, angelis Dei efficiuntur aequales.

[Col. 1107D] Quisquis jugiter tractat ut bona aliqua faciat, sine intermissione orat.

Quaecunque mensuram excedunt, daemonia suggerunt.

Quantum quis in humilitate et castitate profecerit, tantum Deo appropinquabit.

Quod omni modo necesse est pati, patienter sustine.

Quae facere turpe est, etiam dicere turpe est.

Quanto mens fit divisa ad multa opera, fit minor ad singula.

Quae modo quisque legit, haec habiturus erit, seu bona, sive mala, semper habebit ea.

Quousque homini non displicent mala a se facta, regnant in eo vitia.

Qui nunquam didicit subesse, nulli potest rite praeesse.

Quid infelicius quam conspecta felicitate aliorum affici?

[Col. 1108A] Quod unusquisque non expertus est in semetipso, difficile credit in alio.

Quis dives? Qui nil cupit. Et quis pauper? Avarus.

Quod satis est cui contingit, nihil amplius optet.

Quid stulti proprium? Non posse et velle nocere.

Quod prudentis opus? Cum possit, nolle nocere.

Quam prope sit littus, in corde maris labyrinthus!

Quantum plus valeas, tantum summitte te Christo.

Qui tibi dat multum, de te quoque quaerit idipsum.

Quam bonus est Dominus cunctis quaerentibus illum!

Quam tenebrosus amor quo lucis spernitur auctor!



R.

Regnum tuum, Domine, regnum omnium saeculorum.

[Col. 1108B] Rectos decet laudatio.

Redimet Dominus animas servorum suorum, et non delinquet omnes qui sperant in eo.

Revela Domino viam tuam, et spera in eum, et ipse faciet.

Recte judicate, filii hominum.

Regnum coelorum vim patitur, et violenti rapiunt illud.

Risus dolore miscetur, et extrema gaudii luctus occupat.

Responsio mollis frangit iram.

Regnantibus impiis ruina hominum erit.

Rex qui sedet in solio judicii dissipat omne malum intuitu suo.

Rex qui judicat in veritate pauperes, thronus ejus in aeternum firmabitur.

Rex justus erigit terram, vir avarus destruet eam.

Regnum a gente in gentem transfertur propter injustitias

[Col. 1108C] Renovamini spiritu mentis vestrae, et induite novum hominem, qui secundum Deum creatus est in justitia et sanctitate veritatis.

Religio munda et immaculata apud Deum patrem haec est: visitare pupillos et viduas in tribulatione eorum.

Radix omnium malorum cupiditas.

Religiosus homo, si cito irascitur, et facile etiam ad poenitentiam movetur.

Recte judicare aliena merita non valet, cui conscientia innocentiae propriae nullam judicii regulam praebet.

Rectius sequuntur agnum conjugati humiles, quam virgines superbientes.

Robusti corpore nisi Deo, a quo vires habent, devote famulentur, pro hoc poenas patientur.

Referendum est pietati divinae quidquid homo jumentis amplius habet.

Regnum Dei tantum valet quantum habes.

[Col. 1108D] Ruina populi sacerdotes mali.

Ratio humana quot perversis cogitationibus renititur, tot coronas coelestes promeretur.

Regimen animarum ars est artium.

Raptores alienarum rerum, ipsi quandoque rapientur ad interitum.

Repentinus furor nil rationis recipit.

Rebelles divinae pietati tradentur diabolicae potestati.

Res quaelibet obscura per similitudinem est explananda.

Remissio et lenitas nimia coram Deo reputatur pro crudelitate magna.

Reprobi et in hoc saeculo fatigantur desideriis, et in futuro tormentis.

Rustica lingua viri mansuetum cor retinentis gratior est Domino quam lingua perita superbi.

Rara fides homini tribuenda est, proh dolor! omni.

Rex pius et justus studet hoc quod dicitur esse.

[Col. 1109A] Regis enim nomen monet ut commissa regantur.

Rebus in adversis ne motus destituaris.



S

Servite Domino in timore, et exultate ei cum tremore.

Sacrificium Deo spiritus contribulatus.

Sit gloria Domini in saeculum saeculi.

Sit nomen Domini benedictum ex hoc nunc et usque in saeculum

Salus justorum a Domino, et protector eorum in tempore tribulationis.

Suavis Dominus universis, et miserationes ejus super omnia opera ejus.

Spiritus ubi vult spirat, et vocem ejus audis, sed non scis unde veniat, et quo vadat.

Spiritus est Deus, et eos qui adorant eum, in spiritu et veritate oportet adorare.

[Col. 1109B] Si manus tua vel pes tuus scandalizet te, abscinde illum et projice abs te.

Sic Deus dilexit mundum, ut Filium suum unigenitum daret, ut omnis qui credit in ipsum, non pereat, sed habeat vitam aeternam.

Si peccaverit in te frater tuus, vade et corripe eum inter te et ipsum solum.

Sanctus spiritus disciplinae fugiet fictum, et aufert se a cogitationibus quae sunt sine intellectu.

Sapientis oculi in capite ejus.

Sentite de Domino in bonitate, et in simplicitate cordis quaerite illum.

Stultus verbis non corrigitur.

Sapiens cor et intelligibile abstinet se a peccatis.

Stultitia colligata est in corde pueri, et virga disciplinae fugabit eam.

Statera dolosa abominatio est apud Deum, et pondus aequum voluntas ejus.

Sapiens ut sol permanet, stultus autem ut luna [Col. 1109C] mutatur.

Semel loquitur Deus, et secundo non repetit.

Sapientiam omnium antiquorum exquirit sapiens.

Sapientia abscondita et thesaurus invisus, quae utilitas in utrisque?

Sapiens verbis innotescit paucis.

Septies cadit justus, et resurget; impii autem corruent in malum.

Sermo durus suscitat furorem.

Somnia extollunt imprudentes.

Secura mens quasi juge convivium.

Secreta regis celare, bonum est; magnalia autem Dei revelare, honorificum est.

Stultus in risu exaltat vocem suam.

Si diligamus invicem, Deus in nobis manet, et charitas ejus in nobis perfecta est.

Si quis dixerit quoniam diligo Deum, et fratrem suum oderit, mendax est.

Spiritualis homo dijudicat omnia, et ipse a nemine judicatur.

[Col. 1109D] Sicut in Adam omnes moriuntur, ita et in Christo omnes vivificabuntur.

Sapientia hujus mundi stultitia est apud Deum.

Sine poenitentia sunt dona et vocatio Dei.

Scientia inflat, charitas aedificat.

Si vivimus spiritu, spiritu et ambulemus.

Sive vivimus sive morimur, Domini sumus.

Sic diligendi sunt homines, ut eorum non diligantur errores.

Speculator adstat desuper, qui nos diebus omnibus actusque nostros prospicit.

Scire Dei, approbare est; nescire vero, reprobare.

Summa apud Deum est nobilitas, clarum esse virtutibus.

Subjectorum vitia aliquando sunt dissimulanda, sed post haec quia dissimulabantur indicanda.

Satanae insidias evadere, non est volentis neque currentis, sed miserentis Dei.

[Col. 1110A] Simulatores et callidi provocant iram Dei.

Solitudinem quaerit, qui cum innocentibus vivere cupit.

Similitudines rerum variarum ad aedificationem nostram jugiter proponendae sunt.

Sicut canis revertit ad vomitum suum, sic imprudens stultitiam suam iterat.

Sicut aqua exstinguit ignem, ita eleemosyna peccatum.

Sanctitatis nomen habere sine operibus, nulli prodest.

Sapiens est, qui factis plus quam verbis alios docet.

Salus est divitum, subvenire necessitatibus pauperum.

Sagittas contumeliae virtus repellit patientiae.

Scorpiones dici possunt, qui bonis quidem in facie non resistunt, sed mox cum recesserint detrahunt.

[Col. 1110B] Semetipsum abnegat, qui, relicto carnalis vitae homine, induit spiritualem et novum hominem, id est, Christum.

Stultum valde est, si his placere quaerimus, quos non placere Deo scimus.

Sufficit unicuique sic disputare vel dictare, ut intelligatur.

Superfluitas tam verborum quam rerum vitanda est.

Sicut ex variis floribus colliguntur mella, ita ex variis hominibus virtus quaelibet est colligenda.

Saecularibus litteris intentus, sacrae Scripturae arcana capere non potest.

Scripturam sacram legens attendere debet quid mystice vel juxta litteram, quid pro parte vel pro toto dictum sit.

Scripturae sacrae meditatio mentem retrahit a cogitatu noxio.

Sicut plurimi cibi nihil prosunt absque sale, ita [Col. 1110C] omnes virtutes absque charitate.

Sicut fistula absque inspirante nullum reddit sonum, ita et cor hominis absque inspiratione divina nullum recipit bonum.

Sicut equi cujuslibet cursus in loco spatioso, ita et hominis voluntas probatur in arbitrio dato.

Sicut oculi omnium in capite, ita etiam in Christo consistere debet omnis intentio fidelium.

Sine fine cruciari meretur, qui nullum peccandi finem in corde suo statuit.

Summi principis ministri in primis sunt providendi.

Sic aliis ignosce, ut tu tibi peccanti illos ignoscere cupis.

Sanguis sanguinem tangit, cum peccata peccatis adjiciuntur.

Superbia sola corrumpit omnia bona.

Stulta vota frangenda sunt.

Sine doctrina vita est quasi mortis imago

Si ames dici pater et princeps, nomen cum honore [Col. 1110D] serva, moribus imple.

Saepius ventis agitatur ingens pinus, et celsae turres graviore casu decidunt

Stantibus et lapsis par sollicitudo tenenda est: his ne retro cadam, illis ut concito surgant.

Sermo datur multis, animi sapientia paucis.

Si nequeas plures, vel te solummodo cures.

Si quid vovisti Domino, ne reddere tardes.

Solius est Domini bona de pravis operari.

Semper avarus eget, hunc nulla pecunia replet.

Si vis salvari, nil huic praepone saluti.

Spiritus est vita, mors carnis philosophia.



T

Te decet hymnus, Deus, in Sion, et tibi reddetur votum in Jerusalem.

Testimonium Domini fidele, sapientiam praestans parvulis.

[Col. 1111A] Tibi, Domine, derelictus est pauper, orphano tu eris adjutor.

Timete Dominum, omnes sancti ejus, quoniam non est inopia timentibus eum.

Thesaurizate vobis thesauros in coelo, ubi nec aerugo neque tinea demolitur, et ubi fures non effodiunt nec furantur.

Timor Domini expellit peccatum.

Totum spiritum suum profert stultus, sapiens autem differt et reservat in posterum.

Tempus omni rei sub coelo.

Turris fortissima nomen Domini, ad ipsum currit justus, et exaltabitur.

Thesaurus desiderabilis requiescit in ore sapientis.

Timenti Deum, bene erit in extremis.

Triplex funiculus difficile rumpitur.

Testis falsus non erit impunitus.

Timor non est in charitate, sed perfecta charitas [Col. 1111B] foras mittit timorem.

Turpe est, ut qui nescit tenere moderamina vitae suae, judex fiat alienae.

Tanto subtilius quisque de tenebris judicat, quanto eum verius claritas lucis illustrat.

Tentator pervigil hos acrioribus pulsat insidiis, quos maxime viderit abstinere a peccatis.

Tenax et prodigus nimium, ambo in unum nimietatis confluunt vitium.

Timendus est prae cunctis, cujus potestas est super omnes.

Tenerae nimis mentes asperioribus formandae sunt studiis.

Temporatum omne tam Deo quam hominibus est acceptabile.

Tormenta quorumdam aliis prosunt ad correctionem.

Tantum quisque proximum portat, quantum amat.

Tanto pejora sunt vitia, quanto virtutum specie celantur.

[Col. 1111C] Tamdiu quis errat in fide, quousque omnia a Deo inspici et regi diffidit.

Tecta odia pejora sunt quam aperta.

Tale genus est vitiorum, ut nisi praeteritum celeri poenitentia deleatur, alia exinde oriantur.

Tales simus intus, quales nos foris ostendimus.

Tacere qui nescit, nescit et loqui.

Tacentibus difficile subvenitur, confitentes autem languoris sui qualitatem, facilius recipient sanitatem.

Turpe est doctori, cum culpa redarguit ipsum.

Tunc te lapsurum formida, cum ruit alter.

Tutus erit nunquam, qui suspicione laborat.

Tristantur facile, quorum spes exstat in imis.

Tempestas grandis est indignatio regis.

Testis veridicus vero regi manet aptus.

Totus ubique manens, tota est virtute colendus.

Timor Dei et oratio assidua hominem volare faciunt ad coelestia.

[Col. 1111D] Tolerabilius mundi mala suscipimus, si contra haec praescientiae clypeo munimur.

Tepide viventes Christiani, difficilius corriguntur quam pagani.



U

Universae viae Domini misericordia et veritas requirentibus testamentum ejus, et testimonia ejus.

Ubi est thesaurus tuus, ibi est et cor tuum.

Unaquaeque arbor ex fructu suo cognoscitur.

Ubi fuerit superbia, ibi erit et contumelia.

Unus Dominus, una fides, unum baptisma, unus Deus et Pater omnium.

Unusquisque propriam mercedem accipiet secundum suum laborem.

Unicuique datur manifestatio spiritus ad utilitatem.

Ubi spiritus Domini, ibi libertas.

[Col. 1112A] Ubi est charitas et dilectio, ibi sanctorum congregatio.

Unaquaeque virtus tanto minor est, quanto desunt caeterae.

Ubi non est timor Dei, ibi regnum peccati.

Unde bonus proficit, inde invidus tabescit.

Ut volunt reges, ita valent leges.

Ultra modum sunt delicati, qui nulla adversa volunt pati.

Utilitatis amor cito suadet, quid sit agendum.

Utilitas grandis latet in rebus quoque parvis.

Ut lapis omnis homo, nisi mollis agatur ab alto.



V

Vultus Domini super facientes mala, ut perdat de terra memoriam eorum.

Veritatem requiret Dominus, et retribuet abundanter facientibus superbiam.

Verbo Domini coeli firmati sunt, et spiritu oris ejus [Col. 1112B] omnis virtus eorum.

Vox exsultationis et salutis in tabernaculis justorum.

Vana salus hominis.

Viriliter agite, et confortetur cor vestrum, omnes qui speratis in Domino.

Viri sanguinum et dolosi non dimidiabunt dies suos.

Vir linguosus non dirigetur in terra.

Virum injustum mala capient in interitu.

Vae vobis qui decimatis mentham et anetum, et cuminum, et quae majora sunt reliquistis, id est, misericordiam et judicium.

Vigilate et orate, ne intretis in tentationem.

Vigilate omni tempore, orantes ut digni habeamini fugere quae ventura sunt.

Verba sapientium quasi stimuli, et quasi clavi in altum defixi.

Vani sunt omnes homines, in quibus non est scientia [Col. 1112C] Dei.

Vox diei Domini amara, tribulabitur ibi fortis.

Vinum apostatare facit etiam sapientes.

Vae civitati cujus rex juvenis est, et cujus principes mane comedunt.

Vir iracundus provocat rixas; qui autem patiens est, mitigat suscitatas.

Vae soli, quia cum ceciderit, non habet sublevantem se.

Vae qui dicunt bonum malum, et malum bonum.

Virum stultum interficit iracundia, et parvulum occidit invidia.

Via impiorum tenebrosa, nesciunt ubi corruant.

Vita carnium, sanitas cordis: putredo ossium, invidia.

Via vitae custodienti disciplinam, qui autem increpationes relinquit, errat.

Vasa figuli probat fornax, et homines justos tentatio tribulationis.

[Col. 1112D] Verbum dulce multiplicat amicos, et mitigat inimicos.

Virtus in infirmitate perficitur.

Verbum bonum super datum optimum.

Vir duplex animo, inconstans est in omnibus viis suis.

Voluntas integra benefaciendi, a Deo reputabitur pro opere beneficii.

Vera discretio nonnisi vera humilitate acquiritur.

Voluptas omnis ad instar apum, ubi grata mella fudit, morsu corda ferit.

Vehementior est animi quam corporis febris.

Virtutis fructum sapiens in conscientia, minus perfectus ponit in gloria.

Vigilat qui ad aspectum veri luminis mentis oculos apertos tenet.

Victus ab uno quolibet vitio cito labitur in alia.

Virtus semper invidiae patet.

[Col. 1113A] Vanae gloriae sectator ei qui semina sua vento dispergenda committit assimilatur.

Valens retinere sanitatem, nullius despiciat vel irrideat infirmitatem.

Vitanda est superbia, quae et angelos decepit et virtutes omnes destruit.

Vitia prius exstirpanda sunt in homine, deinde virtutes inserendae.

Virgines et monachi sic temperent jejunium, ut semper fortes sint ad Dei servitium.

Voluptas habet poenam, et necessitas parit coronam.

[Col. 1114A] Vitiis dediti non possunt virtutibus ditari.

Valde imperitus est medicus, qui nulla nisi lenia medicamina dare novit.

Verecundiam abjiciens, omnes simul virtutes abjecit.

Vix quisquam in bonum transit, nisi ex malo.

Variam dant otia mentem.

Vilius argentum est auro, virtutibus aurum.

Vivere si recte nescis, decede peritis.

Virtutes variae pariter possunt habitare.

Virtus est grandis, benedicere pro maledictis.

Vis ingens animi, nullius laude moveri.




[Col. 1113]
VENERABILIS BEDAE PRESBYTERI DE SUBSTANTIIS LIBER.



PROLOGUS.

[Col. 1113B] Sanctae Ecclesiae munusculum aliquod offerre cupiens, sed in manu mea nil reperiens praeter parvam dictandi atque scribendi notitiam, hanc ipsam in ejus servitium volo coaptare, quantum Dominus dignatur adjuvare. Scribere enim gestio pro admonitione cunctorum fidelium, admonitione duntaxat indigentium, dividens eos in duas personas clericorum et laicorum, assumensque ad hoc utrique personae congrua monita, per quae a carnalibus ad spiritualia, a visibilibus ad invisibilia possint animum suspendere, et superna conspicere, sicut et Apostolus dicit: Invisibilia enim Dei per ea quae facta sunt, intellecta conspiciuntur. Cujus studii oblatio precor ne cui indigna videatur, quia, ut legitur, ad templum Domini quondam inter insignia et pretiosissima dona offerebantur etiam viles pili caprarum; et duo minuta [Col. 1114B] viduae pauperculae oblata Deo ipsius Domini nostri Jesu Christi testimonio approbantur. Precor et illud ut si quisquam in his quae dicam vel melius sentiat, vel aptius eadem proferre valeat, non idcirco rusticitatis meae verbula cito reprehendat, quia, ut quidam sapiens dicit: Non omnia possumus omnes. Nam si ille eamdem sententiam juxta ingenii sui vires melius quam ego proferre posset, forsitan et alter aliquis illo sapientior excellentius proferre nosset. Unusquisque ergo in suo sensu abundet, tanto majores Deo agens gratias, quanto excellentioris scientiae talentum ab eo accepit; simulque attendat quia Deo magis placent rustica humilium dicta quam eximia verbositas arrogantium, et in saecularis litteraturae pompa gloriantium.



DE SUBSTANTIIS.
[Col. 1113]

[Col. 1113C] Substantia igitur quae per se sine ullius adminiculo subsistere valet, Deus solummodo est. Illa autem substantia cujus totum esse in alterius consistit potestate, creatura profecto esse probatur. Sed sicut divina substantia in tribus constat personis, Patris, et Filii, et Spiritus sancti, ita et creatura omnis in tribus distat differentiis. Aut enim est rationalis, ut angelici spiritus et homo; aut animalis, ut omnia quae flatu vitali sine ratione potiuntur; aut neutrum est, habens tantummodo esse, ut arbores et lapides. Unde omnino patet, quia omnis creatura Deo, a quo omne quod est habet, se quoque subdere debet. Cujus nimirum subjectionis ratio et observantia ad solam rationalem creaturam pertinet, id est, ad angelos et homines. Sicut enim hi soli caeteris creaturis excellentiores sunt conditi, ita etiam ab his solis exigitur subjectio et cultura Dei, et aut pro subjectionis studio remunerantur, aut pro repugnantia atque superbia puniuntur. Sed quia hujusmodi [Col. 1113D] judicium in angelicis spiritibus jam factum est, nam quidam eorum pro obedientiae suae meritis ita sempiternae beatitudini sunt deputati, ut nihil aliud quam bonum velle possint, quidam vero pro superbia in aeternas poenas projecti, ad nulla nisi ad mala [Col. 1114C] rationem datam flectere queunt: soli homines adhuc restant, qui concessam rationis et arbitrii facultatem ad utrumque divertere valeant. Unde et ipsi solummodo instruendi et admonendi sunt, ut sibi jugiter proponentes utrosque, bonos scilicet et malos spiritus, eligant potius bonorum merita sequi, praeceptis divinis obediendo, quam malorum poenis associari, ei resistendo sine quo nemo potest salvari. Hoc igitur sit primum, quod omnes homines hortamur intentione maxima considerare. Sanae namque menti integraeque rationi ipsum solum sufficere posset, etiamsi nulla alia tremendi judicii exempla nosset. Sed quia adversarius noster diabolus tanquam leo rugiens circuit jugiter quaerens quem devoret, pluresque inter tot millia hominum, proh dolor! fragiles quam fortes contra eumdem adversarium modo inveniuntur: opus est cunctis fidelibus ut et ipsi circumeuntes quaerentesque qualiter tanto resistant adversario invicem se variis modis instruant et admoneant, [Col. 1114D] ne Ecclesia sancta sub temporis praeteriti partibus bene fundata et suffulta, penitus destruatur sub temporibus nostris, in quibus mille annis impletis juxta prophetiam in Apocalypsi praedictam, Satanas solutus esse videtur. Non enim solummodo [Col. 1115A] occultis ut antea insidiis quosque decipit, sed etiam aperte prorumpit peritissimos subvertens, et ad pessima quaeque instigans. Quid rogo pejus esse poterit, quam monasteria ad laudem Dei sanctorumque suorum venerandam memoriam ab antiquis principibus constructa, nunc ob inexplebilem quorumdam avaritiam destruere? Quis namque fidelium religiosorum attendens quanta modo, cum omnia divina praecepta et miracula, sanctorumque Patrum documenta sint plurimis notissima, coenobiorum destructio fiat non solum a laicis gestientibus et rapientibus praedia eorum, sed etiam a clericis ipsisque abbatibus ultro offerentibus, quasi quaedam venalia sibimet commissa bona, unde alendi forent non solum monachi, sed etiam familia commissa, nec non pauperes et peregrini advenientes, non statim possit conjicere destructionem sanctae Ecclesiae, non statim doleat quod hostis antiquus tantam malitiam et persecutionem potuerit exercere in Christianos per alios [Col. 1115B] Christianos, et per eos maxime qui constituti sunt pastores Ecclesiae? Nam si talis destructio locorum sanctorum a barbaris ageretur, Christianorum bello essent reprimendi, si aliter nequirent corrigi. Sed, proh dolor! tanta pax et concordia in hujusmodi nequitia habetur, ut, paucissimis exceptis, non inveniantur qui de tantae persecutionis curent miseria, quasi Christianae religionis ignari, et tanquam hoc quod monasteria cuncta pro Christi sanctorumque honore constructa sint obliti. Quod dico miserabile quidem est dictu, sed multo miserabilius actu, cum hi qui ad hoc specialiter electi sunt ut in coenobiis sub religione disciplinaque spirituali viventes, Deo servirent, et pro eorum salute qui a saecularibus pompis adhuc se continere nequeunt jugiter intercederent, substantia qua ad quotidianum victum vestitumque indigerent privantur. Quanto enim quis possessiones proprias pro Dei amore contempserit, tanto magis ex communi statu coenobii quo confugerit necessaria quaeque sibimet dari indiget: quia [Col. 1115C] quandiu in praesenti vita subsistit, nullus homo victu et vestitu quotidiano carere poterit. Unde qui coenobitis aufert praedia unde sunt procurandi, et divini servitii et totius monasticae religionis destructor esse convincitur. Ad haec etiam reus efficitur, quia abstulit unde pauperes, peregrini et hospites sancta loca visitantes, recreandi forent juxta sancti Benedicti statutum, imo juxta ipsius Domini nostri praeceptum dicentis, Date eleemosynam, et omnia munda sunt vobis. Ipse quoque his qui nunc eum in pauperibus et hospitibus suscipiunt, in extremo judicio dicturus est: Hospes fui, et suscepistis me.

Haec igitur de illo solo peccato quod in destructione coenobiorum agitur, breviter commemoravi. Si quis vero diligenter considerare voluerit caetera Christianae religionis statuta, inveniet ex eis plurima pari Christianorum persecutione destructa. Quis enim locus est modo sine rapina aut bello? Ubi sunt jura Christianae legis, et protectio metuendi regis? [Col. 1115D] Ubi, quaeso, sunt pastores et defensores Ecclesiarum, qui resistant devastatoribus pauperum et viduarum? Quin imo ipsi qui dicuntur pastores et defensores, quique animam suam dare deberent pro commissis ovibus, facti sunt persecutores, nulli parcentes, dummodo ipsi in deliciis vivant, divitiisque affluant. Nonne haec atque his similia persecutionis sunt studia? Quam videlicet miserandam persecutionem ego infimus jugiter audiens et dolens, cum non possem aliquos sermone communi corrigere, tractavi vel scriptis eos admonere talibus quorum sententiam tam laici quam clerici possint agnoscere. Nonne solem aliaque elementa aliquo sensu capere, et quid officii gerant omnes simul agnoscunt? Ipse profecto corporali visu privatus nequit se excusare a solis agnitione. Si enim non illius splendorem, certe vel ejus calorem sentire valet. Praeterea cum aliquos audierit de splendoris solaris immensitate loquentes, potest utique advertere interiori [Col. 1116A] visu simul et auditu. Ipse enim ab homine nullo poterit evelli, dummodo hujusmodi aciem et auditum malitia nulla impediat. Unde et Dominus noster auditores suos admonet dicens: Qui habet aures audiendi, audiat. Et Joannes in Apocalypsi: Qui habet, inquit, aures, audiat quid Spiritus dicat Ecclesiis. Sed hujusmodi verba ideo more prologi praemittimus, ut quia de carnalibus spiritualia, de visibilibus invisibilia colligere scribendo volumus, lectorum simul et auditorum aures spirituales ad attendenda eadem aliquantulum excitemus.

Primo igitur dicendum quod et in primis credere et prae omnibus nosse debemus, in quo scilicet elemento sanctae Trinitatis et unitatis mysterium contemplari possimus. Denique, ut mihi videtur, in nulla scriptura apertius quam in sole edoceri possumus, qualiter sanctae Trinitatis fidem attendere debeamus. In sole namque tria inseparabilia inesse scimus: hoc est ipsum corpus vel rotam solis, et [Col. 1116B] splendorem atque calorem. In rota quippe ipsius, quam in firmamento coeli semper positam novimus, personam Patris; in splendore vero, personam filii, quia et Apostolus de Christo Dei Filio dicit, Qui cum sit splendor gloriae, etc.; in calore autem, personam Spiritus sancti significari credo. Moxque etiam illud subjungo, unde talia credo. Sicut enim rotam solis nunquam vidimus vel audivimus de coelo in terram demissam, sed splendorem qui in ipso est, et ab ipso semper ortus emittitur super omnem terram demitti; calorem etiam qui tam ab ipsa solis rota, quam a splendore ejus procedit, licet in omni loco et tempore non aequaliter sentiamus, ab utroque tamen aequaliter procedentem in quibusdam provinciis majus, in quibusdam vero minus fervere propter aliquam occultam divini judicii dispositionem scimus, ita et de singulis personis sanctae Trinitatis credo. De Deo Patre quidem, quia nunquam missus venerit in terram, sed splendorem ejus, id est Filium, ad quoslibet illuminandos mittat. De Deo [Col. 1116C] autem Dei Filio, quod sicut splendor solis in quaelibet corporalia mittatur, visibilis fiat: ita et ipse incarnatus, visibilis apparuerit, et super omnem terram doctrinae ejus claritas illuxerit, ut de eo legitur: Exortum est in tenebris lumen rectis. De Spiritu sancto etiam, quod sicut terra a splendore solis illustrata tantum, non autem calore ejus penetrata nullum fructum dare solet; ita et quisque licet divini verbi notitia illuminatus sit, cunctaque Dei miracula vel legendo vel audiendo agnoverit, tamen nisi calorem, id est amorem bene agendi, ab ipsius dono percipiat, frustra totius lumine scientiae perfruatur. Quod profecto ita esse non solum fide percipi, sed etiam experimento ipso potest probari. Nam nonnullos sapientes, et in lege divina omni modo instructos frequenter videmus, in quorum actione si quam divinae scientiae notitiam habeant, vel si quid de aeternis gaudiis et suppliciis credant, parumper agnoscere valemus. Quid itaque de talibus [Col. 1116D] existimandum est, nisi quia splendore, id est verbo Domini nostri satis quidem illuminati sunt, sed Spiritus sancti calorem minime senserunt? Si enim cum splendore calor pariter spiritualis eis advenisset, nequaquam ita tepidos et negligentes illos reliquisset.

Ut autem caloris tanti mysterium non solum ex conjectura propria, verum etiam sacrae Scripturae testimonio approbem, nonne Spiritus sanctus in igne super apostolos venisse, eosque tanto fervore accendisse legitur, ut nullam saeculi potentiam, nulla humanae saevitiae tormenta formidarent? De eodem calore et igne credo Dominum dixisse, Ignem veni mittere, et quid volo nisi ut ardeat? Sed et hoc quod Dominus dicit, Ecce sto ad ostium et pulso, etc., in quolibet homine solis splendore circumdato mystice intueri valemus. Sicut enim splendor solis omnem ad lucis suae radios venientem non repellit, sed illustrat, ita Salvator noster omnes ad se venientes [Col. 1117A] clementer suscipit. Unde ad se venire hortatur dicens: Venite ad me, omnes qui laboratis et onerati estis, et ego reficiam vos. Item, sicut splendor solis exteriores cujuslibet domus parietes undique illustrans, nequit in eos qui interius sunt clausi lucem suam immittere, ostio autem aperto mox in eos effundit: ita etiam Dominus noster per divinitatis suae potentiam jugiter respiciens super filios hominum, ut videat si est intelligens aut requirens Deum, quaerit quasi pulsans, quis ei januam cordis aperiat. Janua autem cordis, mens est. Ubi ergo Dominus januam clausam, id est, mentem infidelem et indevotam ad totius religionis studium invenit, dolens inde recedit, dolens videlicet per humanitatem susceptam, sicut et in Evangelio legitur, quia cum appropinquaret Hierusalem, flevit super illam. Nam divinitati nullus dolor accidit. Ubi autem januam apertam, mentem scilicet fidelem et devotam ad implenda divinae institutionis praecepta invenit, mox intrat, et cum hospitii ipsius habitatore coenat, infundens [Col. 1117B] ei per inspirationem Spiritus sancti compunctionem atque poenitentiam peccatorum suorum, seu ei reserans sacrae Scripturae arcana; vel etiam, quia ejus cibus est, ut faciat voluntatem Patris sui, coenat cum eo, faciens illum contemnere cuncta caduca, et sola perennis vitae desiderare gaudia. Hujusmodi ergo convivium agit Dominus nobiscum, quando eum permittimus intrare ad cor nostrum. Potest etiam per idem solis mysterium illud aliquatenus inspici quod Dominus dicit: Si quis diligit me, sermonem meum servabit, et Pater meus diligit eum, et ad eum veniemus, et mansionem apud eum faciemus. Ubicunque enim solis splendor apparet, sol pariter cum eo lucens manet, quia individua est utriusque operatio. Ad haec etiamsi calor ex utroque procedens, sine cujus adventu frustra quilibet illuminatur, simul adesse sentitur, tunc ibi tria pariter in una operatione habentur: quod nimirum in praedictis Domini verbis non dissimiliter posse intelligi [Col. 1117C] credo. Si enim duae personae intelliguntur in Patre et Filio, qui adveniunt, tertia persona (ut mihi videtur) in illius qui diligit cooperatore, et ad hoc ut diligeret quasi praevio incentore intelligi potest.

Denique in multis sacrae Scripturae locis hoc invenitur quod bona aliqua non solum non facere, sed nec verbum bonum proferre possimus absque Spiritus sancti dono, ut est illud: Nemo potest dicere Dominus Jesus, nisi in Spiritu sancto; et: Omnia operatur unus atque idem Spiritus, dividens singulis prout vult. Ut autem tanti mysterii profunditas facilius intelligatur, libet adhuc in sole illius similitudinem quaerere. Scimus namque omnes quoniam in aestate, quando calor solis magnus terram occupare solet, saepissime non solum in die, qua sol pariterque ejus splendor videtur, sed etiam in nocte cum neuter apparet, tantum calorem ab utroque procedentem sentimus, ut vix eum sustineamus. Quapropter quia tantus calor longe prius quam ipse sol [Col. 1117D] splendorque ejus appareat sentitur, praecedere eum dici potest, licet ab illo nunquam recedat. Eadem de aromatum quorumlibet odorifera suavitate sentiri valent. Ubicunque enim incenditur thus vel myrrha, vel alia hujusmodi species, eorum qui procul absunt nares prius quam visum dulci odore contingit, nec tamen ab incensus sui substantia recedit. Si ergo tanta vis est utriusque, caloris videlicet et odoris, ut praecedentes adventum eorum a quibus procedunt, demulcentesque sensus eorum quibus ingeruntur, substantiam propriam non relinquant: cur non multo magis credenda est virtus sancti Spiritus quoslibet illustrare, et praecedendo eorum corda adventui divino praeparare, nunquam tamen ab essentia propria recedens? Qui enim totus est ubique, locus esse nequit ubi desit, nisi quo tenebris malitiae et insipientiae fugatur, sicut scriptum est: Sanctus enim Spiritus disciplinae fugiet fictum, et aufert se a cogitationibus quae sunt sine [Col. 1118A] intellectu, et corripietur a superveniente iniquitate. Ubi autem idem Spiritus requiescat, Dominus per prophetam indicat dicens: Super quem requiescit Spiritus meus, nisi super humilem et quietum, et trementem sermones meos?

Libet adhuc per propositum solis mysterium ascendere, et illa evangelica verba considerare: In principio erat Verbum, et Verbum erat apud Deum, et Deus erat Verbum. Omnes namque serenam aciem habentes intueri aliquo modo, quantum reverberatus visus permittit, possunt, quia ipse solis splendor, qui terram totam ambit, nunquam solem relinquit, sed in illo semper est lumen de lumine micans. Si tanta facultas in creatura oculis corporalibus videri potest, multo magis in creatore et omnipotente Deo inesse credenda est. Sicut namque solis splendor semper in eodem sole est, et quorsum micando tendat, semper apud eum perseverat: ita semper in principio, id est, in parte erat Verbum, et Verbum erat apud Deum; semper scilicet Dei Filius [Col. 1118B] in Patre manens, semper Deus de Deo, lumen de lumine splendens. Sed nec ipsa rotunda species solis a mysterio vacare videtur. Omne enim rotundum nec finem habet, nec initium. Idem de Deo omnipotente credere edocemur; quia dum illo nihil superius, nihil inferius, nihil latius invenitur, nullo termino concluditur. Prolato itaque illo quod in solo tantummodo reperitur sanctae Trinitatis mysterio, libet adhuc duo proferre, ut hi qui subtilia quaeque de sanctae Trinitatis fide dicta vel scripta nequeunt intelligere, doceantur in quibusdam elementis eamdem fidem investigare. In aqua igitur, quam tribus personis appellare solemus, dicentes ille fons, ille rivus, illud stagnum, trinitas, sed unius elementi substantia inesse comprobatur. Licet enim in personis fons et rivus atque stagnum differant, in una tamen substantia conveniunt. Ubi quiddam quod et de sole dixi, potest inveniri. Nullus denique rivus absque fontis sui substantia defluit, quousque fons [Col. 1118C] ebulliendo subsistit. Caeterum si fons exsiccatur, et fontis persona privatur. Sed et stagnum satis convenit personae Spiritus sancti, quoniam sicut fons et rivus in stagnum confluentes, unius elementi substantiam habent, ita et Pater et Filius in unitate Spiritus sancti convenientes, unum sunt, et unam substantiam efficiunt. In accensa quoque candela inveniri potest (ut reor) idem sanctae Trinitatis mysterium. Nam cum ardens elementis constet tribus, id est, stuppa, cera, igne, personarum trium figuram tenet, sed unam substantiam. Et sicut nulla candelae utilitas in stuppae et cerae confectione absque incensione erit, ita etiam illi qui in Patrem et Filium credens, Spiritus sancti ignem ab eis separat, nil proderit hujusmodi fides. His igitur exemplis de sancta Trinitate prolatis, quae, ut arbitror, omnibus plana sunt, jam cupio alia exempla ad moralem sensum pertinentia sparsim colligere, primo quidem de parabolis quibusdam, quae in Evangelio [Col. 1118D] ipsius Domini nostri ore leguntur prolatae: per has scilicet clericos specialiter admonens, ut tantae doctrinae verba legentes vel audientes, mentem aliquatenus ab illecebris et pompis saecularibus retrahant. Deinde vero ex variis rebus quae in hoc saeculo per visum vel auditum tam a laicis quam clericis sentiri possunt, ut apium defloratio in variis locis, ut immensus solis splendor, ut ornatus et pulchritudo facturae, ipsaque vilitas quae in humana natura consistit, ut facultas et difficultas operandi in quibusdam temporibus, ut necessitas quotidiani esus, ut abundantia et penuria substantiae victualis. Ex his ergo omnibus laicos specialiter admonendos esse decerno, quia si semel eis quid significent reseratur, postea coram Deo nullam habent excusationem pro ignorantia litterarum, dum quotidie ab his quae possident et cum quibus versantur ad Creatoris notitiam instruantur.

Sed his interim omissis, ad clericos, quos per [Col. 1119A] Scripturam sanctissimam evangelicae lectionis instruere statui, prius admonendos aggredior. Apostolus namque dicit: Quaecunque scripta sunt, ad nostram doctrinam scripta sunt. Quae nimirum verba ad eos specialiter pertinent qui, litterarum notitiam habentes, in eis jugiter agnoscere possunt qualiter et sibi commissos regere debeant. Unde etiam clericis opus est ut, summopere attendentes quod scriptum est, Cui plus committitur, plus ab eo exigitur, studeant perceptae scientiae talentum non in terra fodere, hoc est, in terrenis curis expendere, sed in ejus servitium a quo sibimet constat tributum. Recolant nihilominus et illud, quia quanto majori scientia sunt ditati, tanto nequioribus spiritibus judicio divino permittuntur impugnari. Esca namque diaboli, ut legitur, electa est: quo significatur, quia peritos et sanctos quosque maxime impugnans, eos ventre malitiae suae nititur devorare. Hujusmodi autem impugnatio jugiter praeoccupanda [Col. 1119B] est lectione librorum illorum in quibus detegantur fraudes inimici, maximeque Evangelii, ubi a Domino unumquodque vitium vel virtus praenuntiatur per parabolas. Quapropter ex evangelica lectione breve commonitorium hic facere volo, ut in promptu habeatur quae cuilibet vitio opponenda sit lectio.

Cum igitur in animo doctoris assidua divinae institutionis negligentia sentiatur, legat parabolam illam: Exiit qui seminat seminare semen suum; quia in eadem ipso Domino disserente, et per hoc etiam omnes doctores ad parabolarum caeterarum solutionem instruente, memorantur omnia quorum effectu divini verbi negligentia oritur. Quod enim homines plurimi ad tempus credunt, et in tempore tentationis recedunt, quodque a sollicitudinibus, et divitiis, et voluptatibus vitae hujus suffocantur, seu quolibet modo impediuntur ne divini verbi referant fructum, hoc maxime ex illa negligentia evenit qua timorem amoremque Dei spernentes, credunt se temporalia et [Col. 1119C] aeterna bona uno dilectionis genere posse adipisci; seu ideo quia cum pro certo sciant utraque discernenda esse in dilectione, proponunt sibi longum vitae spatium, divinamque pietatem, quae cunctis ad se licet sero conversis veniam promittit: et hac promissione abutentes, credendo scilicet quia quandocunque voluerint, cito converti possint; quasi conversionis tempus in sua potestate habeant, interim toto nisu terrenis solummodo curis et voluptatibus occupantur. Cumque de die in diem, de mense in mensem, de anno in annum conversionis tempus differtur, aut vix demum convertuntur, aut quasi catenati a consuetudine pessima sine conversione moriuntur. Nam ex peccati poena, quam in longa conversionis dilatione promeruerunt, videtur eis quandoque impossibile quod quondam visum fuerat facile. Ad expellendam ergo tam periculosam tamque tremendam negligentiam, satis juvat, si parabola jam commemorata ejusque expositio saepius intenteque legatur; si tamen simul adsit cura oratioque jugis, ut expellatur. [Col. 1119D] Ipsam enim divinorum verborum lectionem et intentionem nimium formidans diabolus fugit a legentibus et meditantibus divina.

Item si quis ex superflua tenacitate nimioque pretiosarum vestium vel ciborum appetitu laborare se senserit, attendat jugiter parabolam de divite, qui pro eo quod indutus est purpura et bysso, et epulabatur quotidie splendide, quodque de substantia sua nec micas de mensa sua lapsas mendicanti Lazaro dare voluit, in inferno sepultus est, et procul dubio ab hoc vitio aliquantum abstinens efficitur. Ut autem quibuslibet lapsis compatiens, et super eorum emendatione doctor discretus esse possit, attendat parabolam de illo referentem qui ab Jerusalem in Jericho descendens, incidit in latrones, et ab eis vulneratus relinquitur semivivus. Cumque a praetereuntibus quibusdam minime visitaretur, Samaritanus quidam iter faciens suscepit cum sanandum, infundensque oleum et vinum reddidit sanum. Infusio enim olei et vini [Col. 1120A] necessariam pietatis et severitatis commixtionem significat, sine qua nullus peccatorum vulneribus plenus sanari poterit. Hinc ergo doctores universi possunt satis instrui, quia nec pietas sine severitate, nec severitas sine pietate in peccatoribus curandis tenenda est. Quod vero necessarium sit cunctis fidelibus substantiam terrenam possidentibus aeterna gaudia mercari et exquirere, cum temporalibus bonis, satis indicatur per parabolam illam: Homo quidam erat dives, qui habebat villicum; quia in fine lectionis ejus, cur illam protulerit Dominus manifestat dicens: Facite vobis amicos de mammona iniquitatis, etc. In qua etiam parabola Dominus argumentum a contrario sumens de villico fraudem faciente, innuit nobis quia tam a contrariis quam a consequentibus rebus possint exempla aedificationis proponi. Fraus enim res est contraria omni Christiano, et ideo hanc facere licet nulli, sed tamen aliquo modo possumus exinde aedificari, attendentes scilicet, quia si aliquis saecularium [Col. 1120B] per fraudem suae utilitati prospexit in futurum, multo magis nos debemus per eleemosynam juste acquisitam providere quae nobis in futura vita expediunt. Cui nimirum exemplo simile est, si aliquis religiosus videns meretricem omni modo ornatam amatoribus suis, mox optet dicens: Utinam ego ita studerem placere Christo, sicut ista meretrix studet placere mundo; vel si quis spiritualis doctor discipulos suos admoneat dicens: Sicut multi studiosi sunt ad obtinendam prudentiam carnis, ita et vos studete ut spiritualem prudentiam obtineatis, cum neutrum bonum sit vel meretrix, vel prudentia saecularis. Ex quibus colligitur quia pessima quaeque ad aedificationem assumi possunt.

Rursum ne propter aliqua opera bona humanae laudis appetitu impulsus superetur, attendat illam parabolam: Simile est regnum coelorum thesauro abscondito in agro, etc. Nisi enim actio bona interdum abscondatur, a malignis spiritibus velut a latronibus pecunia ostensa aufertur. Item ne durus et immitis [Col. 1120C] sit erga eos qui in eum aliquo modo peccant, attendat illam parabolam: Simile est regnum coelorum homini regi, qui voluit rationem ponere cum servis suis, etc. In qua satis aperte monstratur qualiter debeamus esse clementes erga debitores nostros, si volumus nobis relaxari a Domino debita nostra. Superbia quoque quae omnes virtutes destruere nititur, ne in quolibet dominetur, attendat illas duas similitudines, quarum quidem una est; Duo homines ascenderunt in templum ut orarent; altera vero: Cum invitatus fueris ad nuptias, recumbe in novissimo loco. Ex utraque ergo possunt omnes edoceri quanta ruina vel confusio superbiam soleat sequi. Utraque etiam una eademque sententia terminatur, quia scilicet omnis qui se exaltat, humiliabitur; et qui se humiliat, exaltabitur. Item ne concessis et licitis rebus intemperanter utamur, seu in eis plus quam liceat innitamur, attendenda est jugiter illa parabola: Homo quidam fecit coenam magnam, et vocavit multos. Quod enim [Col. 1120D] ibi dicitur coena magna facta, et vocati multi, sed quidam propter villae emptae, quidam propter agrorum emptorum probationem, quidam vero propter uxorem noviter ductam se excusantes venire noluerunt, significat maximam quidem multitudinem fidelium ad superna gaudia a Domino invitatam, sed dum plurimi nimiae possessionum obtinendarum ambitioni, multi autem conjugio licito intemperanter dediti inveniuntur, pauci sunt qui vocationi divinae obedientes ad regna coelorum perveniant. Verumtamen eo plus metuenda est hujus parabolae sententia, quominus a multis timetur, qui quotidie non solum ob nimiam villarum et agrorum pretio condigno acquirendorum ambitionem, et propter intemperatam uxoris dilectionem, sed etiam ob eos agros quos fraude aliqua acquirere vel auferre student de locis sanctis seu pauperibus, et propter meretricis inductionem se conantur excusare a vocatione divina. Si enim hi qui rebus juste acquisitis et a Deo [Col. 1121A] concessis intemperanter utuntur, a regno coelesti excluduntur, quid credendum est de illis quis per vim et fraudem aliquam aliena rapientes, et meretricibus semet jungentes, in his usque ad finem vitae perseverant? Hinc credat quisque quod velit, ego credo quia coelum et terra transibunt verba autem, divina non transibunt, nisi ut impleantur sicut praedicta sunt. Haec igitur pauca exhortationis verba ad clerum dicta, idcirco ex sanctissimo Evangeliorum libro proferre decrevi, quia talis liber clericis pene omnibus notissimus est, utpote qui saepius legitur et auditur ab eis.

Possunt etiam studiosi quilibet clericorum ex varia Scriptura tam Veteris quam Novi Testamenti satis instrui, et non solum ex bonis, sed etiam ex malis aedificari. Si enim attendere studuerint Abel justitiam, Job patientiam, venerandam Abrahae, Isaac et Jacob benedictionem, a Deo sibi factam: David humilitatem, Danielis et trium puerorum constantiam, [Col. 1121B] Susannae castitatem, utriusque Tobiae, patris scilicet et filii religionem, aliorumque patrum in Veteri Testamento perfectionem; si, inquam, attendere voluerint talium virorum exempla, aedificari omni modo possunt. Rursum si econtra malorum gesta replicare voluerint, quantam videlicet malitiam Cain in fratrem suum egerit, pro quibus peccatis Sodomitae subversi sint; qualiter Nabuchodonosor Holofernique superbia contrita sit, quam variis modis murmurantes filii Israel afflicti sint, quid Heli sacerdotis filii peccantes pertulerint, quomodo Salomon sapientissimus ceciderit, quantamque ruinam Absalon et duo judices contra Susannam insanientes meruerint; quam frustra Herodis et Judaeorum dolus in Christum insanierit, quanta malitia Simon Magus obcaecatus perierit: quid aliud per tanta mala innuitur, nisi ut audientes timeant, et timentes caveant ne in similia cadant? Plurimi namque nisi timore compellerentur, nullo modo ad salutem traherentur. Patet igitur quia tam per mala quam per [Col. 1121C] bona aedificari possumus, si ea ita ut a Domino ordinantur, pensamus. Nam ut Deum amemus, per bona trahimur; sed ut eum timeamus, per mala aliqua compellimur. Unde quaeso ut et ea quae jam protuli, et alia his similia in Evangeliis scripta intentione summa legantur, et quae nobis sunt facienda ex eorum lectione aliquatenus inspiciantur. Deinde exhortans et laicos non eos ad ullius Scripturae lectionem, quia illis ignota est, adduco; sed ut a clericis quaedam pro quotidianis experimentis cognitae similitudines aperiantur obsecro. Dicatur itaque eis, ne pro eo quod litteras nescitis, excusationem aliquam coram Deo vos habere credatis: intimamus vobis quaedam, in quibus velut in libris quotidie legendo agnoscere potestis quid agere debeatis. Sicut igitur apes in variis locis et in variis floribus mellis liquorem colligere solent, ita et vos colligere debetis cujuslibet virtutis dulcedinem. Ab alio enim colligenda est humilitas, ab alio charitas, ab alio [Col. 1121D] fides, ab alio patientia, ab alio largitas, ab alio castitas, ab alio discretio, ab alio eleemosynarum studia pauperumque cura, ab alio alia quaelibet virtus. Quae dum sic collectae in unius hominis mentem veniunt, quasi in unum alvearium ex variis floribus excerpta mella congeruntur. Non solum autem ex hominibus, sed etiam ex quibuslibet creaturis quas quotidie vel videtis vel auditis, et de rebus quas aliquo modo sentitis, mella virtutum colligere debetis. Nam fidem, quae fundamentum est virtutum omnium, primo colligere et ponere debetis in alvearium cordis vestri: credentes scilicet Deum omnipotentem ubique esse praesentem, et omnium quae a nobis geruntur vel etiam cogitantur inspectorem. Hanc autem fidem hoc modo colligere debetis: attendite igitur in solem, qui cum universum mundum splendore suo circumdans illustret, tamen quia creatura est, et omnis creatura nimis inferior est Creatore, exinde instructi facile potestis credere solem longe minus splendere quam [Col. 1122A] Creatorem. Nam sol duntaxat tantum potest splendere, quantum permittitur obstaculo terrae vel alicujus rei; Creatoris vero splendor est incomprehensibilis, et invisibilis ejus intuitus, quo omnia praeterita, praesentia et futura simul quasi uno ictu oculi comprehendit: quo etiam respicit super filios hominum, ut videat si est intelligens aut requirens Deum. Qui scilicet splendor non nisi toto cordis affectu credi vel agnosci valet, ejusque lucis tanto quisque capax erit, quanto in fide et dilectione Dei profecerit, ipsiusque justitiae esuries ac sitis eum accenderit. Unde de his tribus in Evangelio Dominus dicit; de fide quidem: Omnia, inquit, possibilia sunt credenti; de dilectione autem: Qui diligit me, diligetur a Patre meo, et ego diligam eum, et manifestabo ei me ipsum; de esurie vero et siti: Beati qui esuriunt et sitiunt justitiam, quoniam ipsi saturabuntur. Huic etiam simile quid quotidianis experimentis colligere potestis. Quis enim agricola agriculturam exerceat, nisi aliquatenus profectuosum sibi fore [Col. 1122B] speret et credat? Aut quomodo aliquod studium potest exerceri, nisi coeperit amari? Aut quis sine taedio ipsum victum corporalem cunctis viventibus necessarium percipere valet, nisi aliqua esurie ac siti ad hoc incitetur? Sed nec ipse somnus, nisi cum delectamento aliquo percipitur. Cum ergo haec omnia ita corporaliter esse sciatis, petite intima intentione Dominum, ut vobis ea spiritualiter imitari concedat: primo quidem ut in eum recte credatis; deinde, ut eum tota virtute, tota mente diligatis; postremo, ut jugiter teneatis esuriem sitimque verbi divini, sine qua nemo potest justitiam ullam amare. Qui autem non amat justitiam, animae illius salus desperatur, sicut etiam corporis ejus salus qui cibi carnalis fastidium patitur. Nam de utroque, spiritali videlicet et corporali cibo, Dominus dicit: Non in solo pane vivet homo, sed in omni verbo quod procedit de ore Dei. Si igitur imitantes esuriem sitimque corporalem, spiritualem quoque obtinueritis, nunquam a bona [Col. 1122C] voluntate vacabitis, colligentes instar apum undique alicujus virtutis et sapientiae mel: sicut et de immenso solis splendore, de quo interim disputamus, divinae praesentiae immensitatem colligendam esse diximus.

Ergo quotiescunque eumdem solis splendorem tam immensum inspexeritis, mox reminiscentes divinae praesentiae et scientiae, toto mentis affectu invocate Dominum, ut aliquod lumen sapientiae suae cordibus vestris infundere dignetur. His igitur dictis de sole, qui licet unus flos videatur, variarum tamen virtutum mella inde colligenda esse jam audistis: audite etiam qualiter aliunde eadem mella deflorare debeatis. Neque enim unquam id sunt illa prata, illi flores, unde possint colligi hujusmodi mella, si tantummodo sint qui colligant. Attendite ergo nunc generaliter in totius mundi ornatum, quomodo omnia invicem conveniant et temperentur, calida scilicet frigidis, frigida calidis; tempora diurna [Col. 1122D] nocturnis, aestiva hiemalibus. Dehinc specialiter in singula quaeque, in ornatum videlicet coeli et terrae: coeli quidem per solem, lunam et stellas; terrae vero per varios flores amoenos, et herbas atque arbores et fructus, unde humanum genus alimenta suscipit, pulchritudinem quoque pretiosorum lapidum, varias picturas tam in palliis quam in caeteris pretiosis pannis delectabiliter intextas, variosque colores quibus conficiuntur, dulcem cantilenam chordarum atque organorum; nitorem auri et argenti caeterique metalli, amoenos discursus aquarum, qui necessarii sunt tam ad naves deferendas quam ad molas praeparandas; myrrham, aromatum fragrantiam, postremo etiam decoros hominum quorumdam vultus. Cumque haec omnia miro quodam et ineffabili ornatu composita exterius perspexeritis, attendite etiam quantum ornatum interius, id est spiritualiter, habeant, et quid nos per significationem admoneant. Significant enim praecipua [Col. 1123A] quaedam, unde vos magnae virtutis et sapientiae mella colligere valetis. Denique omnis ornatus et pulchritudo creaturae, quae in praesenti vita nobis famulatur, hoc nos instruit, hoc nos admonet, ut attendamus: quia si temporalia bona tam delectabilia visu vel auditu consistunt, multo delectabiliora et pulchriora esse aeterna probantur.

Est et aliud quod in temporalium bonorum pulchritudine debemus attendere. Quoniam enim omnis homo probandus est in hac vita, utrum Deum magis diligat quam creaturam decoram, vel aeterna potius quam temporalia bona, opponitur ei jugiter aliqua species decora et delectabilis, vel mulierum vel vestium, vel metallorum, seu aliarum rerum, ut in eis tentatus experimentum sui capiat, qualiter scilicet Deum timeat et diligat. Nemo quippe certus esse valet quis sit, nisi in hujusmodi tentatione probatus fuerit. Cujus nimirum rei exemplum notissimum in unoquoque milite potestis agnoscere. Militis [Col. 1123B] namque cujuslibet peritia et fortitudo non agnoscitur nisi in bello. Si enim ibi omnia caute egerit, seipsum muniens, adversarios vero caedens, tunc demum merito laudatur, fortisque miles praedicatur. Bellum quoque non incongrue vocatur ille conflictus quem jugiter agere debemus contra diabolum, salutis nostrae invidum. Ipse enim non cessat nos ad hoc illicere tentando, ut temporalia magis quam aeterna bona diligamus, et ut spem nostram in caducis solummodo rebus ponamus: sed nos memores aeternae vitae, ad quam conditi, redempti et invitati sumus, debemus resistere illecebris et concupiscentiis quas in corda nostra mittit, attendentes quod scriptum est: Post concupiscentias tuas non eas. Et iterum alia Scriptura indicat, quanta corona per tentationis pugnam proveniat dicens: Beatus vir qui suffert tentationem, quoniam cum probatus fuerit, accipiet coronam vitae. Si igitur haec duo quae jam diximus de pulchritudine temporalium visibiliumque rerum intelligenda, qualiter scilicet per eam considerare debeamus [Col. 1123C] aeternorum bonorum qualitatem, quodque per eamdem tentandi simus, utrum Deum plus quam speciosa quaeque carnalia diligamus: si, inquam, haec utraqua sedulo recolitis et tractatis, magnam variarum virtutum dulcedinem omni corporali melle suaviorem colligere poteritis.

Ad haec etiam sciendum, et pro spirituali melle in vascula cordium vestrorum recondendum, quia quaecunque in creaturis adversitas, vel in ipsa humana natura habetur vilitas, ex hominum primorum praevaricatione accidit. Postquam enim illi praeceptum divinum contempserunt, mox et in semetipsis et in omni creatura sibimet contraria habere meruerunt: in semetipsis quidem, quia illa honestissima beatae immortalitatis gloria, in qua et ipsi conditi sunt, et quam omnes electi quandoque recepturi sunt, exuti, inhonesta quaedam verecundae carnis indicia in se senserunt, unde et nudos se esse erubuerunt; in creaturis vero tot adversa quot ipsae sunt creaturae. [Col. 1123D] Nulla quippe invenitur creatura quae peccanti homini per aliqua nequeat obsistere adversa. Sed haec omnia Deus omnipotens in aliquam utilitatem convertit. Aut enim castigat per haec homines, ut a pravitatibus suis convertantur, sicut saepe agitur per aeris intemperiem, per pestilentiam et famem, nec non per alia flagella; aut in his occasionem dat unicuique, ut habeat unde qualitas ejus probetur, sicut saepe contingit per hos qui divitiis et potentia abutuntur, seu in quarumdam bestiarum ferocitate demonstrat diaboli malitiam, ut in leone et lupo. Nonne in cunctis adversitatibus jam commemoratis utilitas magna habetur? Nunquid utile non erit, ut homines per prospera quaeque depravati, per adversa aliqua corrigantur? Nunquid utile non erit quod latentes Ecclesiae hostes ideo accepta potestate permittuntur dominari, ut et hoc appareat quales ipsi sint, et alios persecutione sua velut aurum in fornace probatos efficiant? Nunquid utile non erit quod [Col. 1124A] hostis invisibilis ferocitas et malitia per aliquas bestias feroces demonstratur? Sicut enim leo et lupus visibiliter insidiantur animalium gregibus, ita et diabolus quaerens quem devoret ut ad perditionem trahat, invisibiliter insidiatur cunctis fidelibus. Et quomodo vos qui libros nescitis, aliter malitiam diaboli invisibilis agnoscere possetis, nisi in aliqua creatura visibili, vobisque cognita doceremini? Talia ergo de elementorum cunctorum adversitate credentes, sentite de Domino (ut scriptum est) in bonitate, qui tam adversa quam prospera cuncta pro alicujus utilitatis vel pietatis dispositione decernit, fieri in mundo. Quaecunque vero vilitas humanae naturae ex parentibus primis accidit, in tantum bonum versa est a Deo, ut omnis superbiae morbus, qui hominibus instar angelicae naturae posset oriri, ex hac comprimeretur. Denique opus omne praecedens insinuat factori suo quomodo facere debeat sequens. Sic et Deo omnipotenti angelicae dignitatis factura ex parte [Col. 1124B] per superbiam lapsa, et per hoc quasi quoddam figuli vas in terram cadens fracta, ostendit alio modo aliud vas esse fingendum, non quasi ignaro tantae fracturae, sed ut nobis nota fierent quae facta sunt. Ipse quippe praenoscens omnia antequam fiant, insinuat nobis ex praecedentibus qualiter futura pensare debeamus. Quod enim vel angelos quosdam vel homines primos cadere permisit, ad cautelam nostri fecit, ut per hoc nos instructi nihil de nobis praesumamus. Fecit ergo Deus in homine lapso, sicut aliquis peritissimus medicus facere solet in aegroto. Si enim languoris ejus qualitatem agnoscens speraverit eum posse sanari, suscipit eum sanandum. Tunc si infirmitas exigit, imponit illi emplastra, materia quadam vilissima interdum confecta, adeo ut de animalium vel avium stercore misceantur, carnibus quoque canum vel vulturum seu serpentium agantur. Praeterea, si opus est, adustionem medicus addit, quod scilicet medicamen, quamvis ad sanitatem carnis, sicut hi qui experti sunt testantur, utilissimum sentiatur, causa [Col. 1124C] tamen fetoris et vilitatis suae contegitur.

Quo etiam nos mystice instruimur, ut omnem vilitatem qua circumdati sumus, similiter contegamus, quia non omnia utilia constant honesta. Utrumque igitur medicamen corporale, emplastri videlicet et adustionis, quamvis vilissimum videatur, magnum tamen in se habet argumentum spiritualis medicinae, unde necessaria imitandae moralitatis mella colligere potestis. Nihil enim, ut ait Scriptura, in terris fit sine causa; et quae carnaliter videntur vilia, constant ex significatione pretiosa. Nam si per sordidum vel fetidum medicamen corpora sanantur, nec qualitas medicaminis, sed sanitas exinde procedens pensatur, cur mirum vel incongruum videatur, si Deus omnipotens praescius omnium futurorum, medicus et salvator omnium in se credentium, simile aliquid in aegrotis animabus fecit, sanans eas, vel potius praeveniens earum languorem, ut quidem sapientes medici agunt cum aliquo ignobili antidoto? [Col. 1124D] Quod tamen nos decet contegere, sicut et primi parentes leguntur fecisse, quando se nudos esse erubuerunt, ne vel nobis confusionem, vel conditori nostro, qui per hujusmodi vilitatem humiliare nos decrevit, videamur injuriam facere, et secreta cogitatione eum per hoc incusare quod nos potentia sua magis quam ex justitia tam viles fieri permiserit. Talia autem de Deo cogitare, est aliquatenus contra eum superbire. Quidquid enim illud est quod vel parentes primos peccare permisit, vel nos per eorum praevaricationem vilitate aliqua circumdedit, hoc totum pro salutis nostrae causa fecisse credendus est. Et licet in hoc divinae sapientiae profunditas nequeat penitus investigari, quaerenda sunt tamen aliqua visibilium rerum argumenta, quibus eidem divinae sapientiae intellectus noster doceatur concordare. Unde et ea quae jam diximus de vilissimo genere medendi, in argumentum sumpsimus hujus rei.

Si ergo ex medicina vili potest acquiri ulla sanitas [Col. 1125A] corporalis, credenda est etiam eodem modo provenire sanitas spiritualis. Omnis namque decor carnalis facile humana corda illicit ad elationem, sed vilitas reprimit ad humilitatem. Ideoque placuit Deo ut hominem qui in maximum superbiae languorem ex conditionis suae decore incurrit, imposita sibi causa remedii aliqua vilitate, perduceret ad humilitatis sanitatem. Sanitas enim spiritualis non nisi remedio acquiritur humilitatis, humilitas autem humana non obtinetur nisi contritione aliqua.

Ex quibus omnibus aperte potestis intelligere quia, ut scriptum est, fidelis Dominus in omnibus verbis suis, et sanctus in omnibus operibus suis, qui talibus remediis superbiam humanam praevidit esse reprimendam, quique remedia spiritualia, quae multis sunt incognita, ex corporalibus figuris et exemplis, quae omnibus pene sunt nota, docet esse quaerenda. Sed satis hinc dictum, jam progrediamur et ultra, ad ea scilicet quae posthaec proxime dicenda proposuimus. [Col. 1125B] Illud enim propositus ordo exigit, ut jam dicamus vobis quid significet varietas temporum, quae aliquando congrua sunt ad quaelibet operanda, ut ver, aestas, autumnus; nunc vero incongrua, ut hiems. Tria namque priora in quibus facilius operari possumus, significant omne praesentis vitae tempus ad obtinendam veniam concessum. De quo et Apostolus dicit: Ecce nunc tempus acceptabile, ecce nunc dies salutis. Hiems autem, quae maxime inepta est ad operandum, significat extremi judicii tempus, quod nulla fructuosae poenitentiae opera exerceri possunt. Unde et Dominus in Evangelio admonet dicens: Orate ne fuga vestra fiat hieme vel sabbato. Quasi diceret: Estote semper solliciti, ne concessum tempus veniae perdentes, tunc cum nullus locus est veniae, eam frustra quaeratis. Eumdem quoque sensum alibi apertius profert dicens: Vigilate itaque omni tempore orantes, ut digni habeamini fugere quae ventura sunt vobis. Pro ejusdem temporis cura adhibenda Esaias propheta admonet dicens: Quaerite Dominum, dum [Col. 1125C] inveniri potest: invocate eum, dum prope est. Quasi enim procul aberit, cum nullius peccatoris preces exaudit. Sabbatum autem quod additum est hiemi, quia apud Judaeos festivus est dies, quo homines quam maxime gaudere solent, significat otium quodlibet inutile, vel tempus incongruae laetitiae. Quamobrem Dominus admonet ne in sabbato fuga nostra fiat, hoc est, ne in praesentis vitae deliciis positi, futura gaudia postponamus.

Quia igitur audistis per hiemem quibusdam laboribus incongruam judicii extremi tempus praesignari, attendite quod modo faciendum sit vobis, dum bene possitis, et vitae lumen habetis. Neque enim vobis excusatio restat ulla pro litterarum ignorantia, cum, in hieme, notissima legere valeatis quae sunt vobis facienda. Deinde vero dicendum quid quotidiani esus necessitas vobis innuat agendum. Undique enim illos flores habetis, ex quibus alicujus aedificationis mel colligere valetis. Quod ergo cogimur [Col. 1125D] quotidie corpus reficere, ut robustiores simus ad quaeque corporalia studia, significat nobis quotidie opus esse refici cibo spirituali, id est doctrina coelesti, ne deficiamus in labore, quem jugiter sustinere debemus, et pro servitute divina, et pro peccatorum nostrorum indulgentia. Nisi enim Deus omnipotens cum refectione carnali spiritualem vellet [Col. 1126A] significari, decrevisset utique in praesenti vita idem fore quod et in futura. Ibi namque nullus invenitur qui corporalis cibi refectione pascatur. Adhuc dicendum restat quid copia et penuria substantiae corporalis innuat. Nam per utramque magna et necessaria cunctis doctrina monstratur. Et copia quidem hoc edocet, quia sicut ipsa laetitiam vitae praesentis auget, sollicitudinem minuit, ita et spirituales divitiae, id est virtutes animae, omnem futurae calamitatis et miseriae sollicitudinem minuunt, aeternaeque beatitudinis augent gaudia. Penuria vero hoc indicat quia sicut ipsa patientibus eam moerorem ingerit multiplicem, utpote qui ignorant unde sibi victum quaerant sine quo vivere nequeunt; ita spiritualis vitae damna aeternae damnationis praefigurant lamenta. Cum igitur vobis, o fratres charissimi, variis modis dictum sit qualiter sine litteris religiosae vitae tramitem exquirere, et in ea incedere valeatis, attendite jugiter ad singula quae jam diximus, et ea in [Col. 1126B] cordibus vestris sedula tractate cura.

Ut autem eadem facilius recolatis, et tenacius inhaereant cordibus vestris, libet ipsa breviter repetere. In primis namque diximus vobis quomodo studia apum imitari debeatis, colligentes ex variis hominibus vel rebus, velut ex floribus, dulcedinem virtutum. Deinde quid immensus solis splendor significet. Deinde diximus de trifaria intelligentia in rebus visibilibus retinenda: prima quidem est quae ex temporalium bonorum pulchritudine docet nos considerare quam speciosa sint aeterna bona; secunda insinuat ex eadem pulchritudine probandos esse homines, utrum Deum diligant plus quam terrena quaelibet; tertia indicat quod creaturae totius adversitas, ipsaque humanae naturae vilitas ex hominum primorum praevaricatione evenerit, sed eamdem adversitatem et vilitatem Deus in aliquam utilitatem hominis converterit. Deinde etiam quid hiemale tempus ad opera quaedam ineptum, et quid quotidiani esus necessitas, quidque copia et penuria corporalis substantiae significent, [Col. 1126C] protulimus. Quae nimirum omnia, quia ex quotidianis experimentis possunt vobis esse notissima, attendite jugiter quantam aedificationem exinde possitis capere, imitantes scilicet opus apum in collectione virtutum. Jam enim nulla excusatio remanet vobis pro litterarum ignorantia, quandoquidem in his rebus quas quotidie videtis seu auditis, vel aliquo modo sentitis, divinae religionis notitiam velut in libris agnoscere valetis.

Haec quidem monita ad laicos specialiter dicta sint. Deinde vero tam clericos quam laicos admonens precor, ut attendentes continuam aeris intemperiem, quae peccatis nostris exigentibus ita per annos jam multos imminebat, ut aut immensum frigus, vel immensa pluvia, vel intemperata siccitas fructus terrae corrumpens, famem miserandam efficeret: atque formidantes ne corrupta iniquitate terra necessaria alimenta penitus deneget, vel aliquos homines absorbeat, sicut in quibusdam locis, proh dolor! noviter [Col. 1126D] evenisse dicitur, abstineant se aliquatenus a solita avaritia et rapina nec non lascivia, multiplicibusque nugis, quas stolidissimi quidam ab exteris nationibus in has regiones per insolitam rasuram et monstruosum vestitum detulerunt. Nisi ergo hujusmodi stultitia relinquatur, non solum in eos qui faciunt, sed etiam qui consentiunt, divinitus vindicatur.




[Col. 1127]
VENERABILIS BEDAE PRESBYTERI SIVE ELEMENTORUM PHILOSOPHIAE LIBRI QUATUOR.



[LIBER PRIMUS.]



PROOEMIUM.

[Col. 1127A] Et ait Tullius in Prologo Rhetoricorum: Eloquentia sine sapientia nocet, sapientia vero sine eloquentia, etsi parum, tamen aliquid, cum eloquentia tamen, maxime prodest. Errant qui, postposito proficiente et non nocente, adhaerent nocenti et non proficienti. Id namque agere, est Mercurii et Philologiae conjugium, tanta cura virtutis et Apollinis quaesitum omni conventu deorum probatum solvere. Idem etiam est gladium semper acuere, sed nunquam in bello percutere. Multos tamen nomen magistri sibi usurpantes, non solum hoc agentes, sed etiam aliis sic esse agendum jurantes, nihil quippe de philosophia scientes, aliquid se nescire confiteri erubescentes, sive imperitiae solatium quaerentes, ea quae nesciunt esse utilitatis minus charius praedicant. Sed quia, ut ait Terentius, Non est mirum si mulier meretrix impudenter [Col. 1128A] agit, impudentia illorum postposita, de philosphia aliquid dicere proposuimus, ut diligentius ipsam pro posse nostro perficiamus, non diligentes ad diligentiam excitemus. Incipientes igitur a prima creatione rerum, usque ad hominem continuabimus, tractando de ipso homine multa dicentes: illud ante principium dictionis petentes, ut si aliquid in hoc opere imperfectum inveniatur, humanae imperfectioni deputent, nec ideo quod in eo utile erit vituperent. Neque enim propter unum male dictum bona sunt vituperanda, neque propter unum bene dictum mala laudanda. Quandoque enim vigilat Thersites, et dormit Ulysses, et longo operi fas est obrepere somnum. De philosophia igitur tractare incipientes, quid sit philosophia dicamus.



CATALOGUS LIBRI PRIMI.
[Col. 1127]

    [Col. 1127B] Quid sit philosophia.
    Quae sunt, et non videntur.
    Quae sunt, et videntur.
    Quibus rationibus probetur quod sit Deus.
    Quare potentia divina dicatur Pater.
    Quare sapientia Filius.
    Quare voluntas Spiritus sanctus.
    Utrum sint corpora vel spiritus.
    Qualiter Spiritus sanctus ab utroque procedat.
    Quare quaedam opera uni de personis attribuantur, cum una sine alia nihil operetur.
    Quare Filio attribuatur incarnatio.
    [Col. 1128B] Quid sit et perfecte aliquid cognoscere.
    Quid perfecte ignorare.
    De daemonibus.
    Quare Spiritui sancto peccatorum remissio.
    De anima mundi.
    Quid sit coeleste animal.
    Quid aethereum.
    Quid aereum.
    Quid humectum.
    Qualiter Filius a Patre genitus, et tamen illi coaeternus.
    De elementis.





INCIPIT LIBER PRIMUS.
[Col. 1127]

[Col. 1127C] Philosophia est eorum quae sunt, et non videntur, et eorum quae sunt et videntur, vera comprehensio. Sunt et esse non videntur incorporalia. Sensus enim extra subjectam materiam nihil potest. Sunt et esse videntur corporalia, seu divinum, seu caducum habeant corpus, corpora namque subjacent sensui. Cum ergo in utrorumque cognitione constet philosophia, de utrisque disseramus, ab eis quae sunt et non videntur inchoantes. Sunt autem haec: Creator, anima mundi, daemones, animae hominum; quibus omnibus quia Creator prior est, omnia enim ab ipso habent existere, sed ipse a nullo, ab ipso incipiamus. Sed quia dicunt sancti Deum in hac vita non posse perfecte cognosci, quid sit perfecte aliquid cognoscere ostendamus, ut quare Creator in hac vita perfecte non possit cognosci innotescat. Undecim sunt quae quaeruntur circa unumquodque: An sit, quid sit, quantum sit, ad quid sit, quale sit, quid agat, quid in ipsum agatur, ubi sit, qualiter in loco situm [Col. 1128C] sit, quando sit, quid habeat. Perfecte ergo aliquid cognoscere est ista undecim de illo scire. Sed quamvis sciamus Deum esse, quid tamen sit perfecte non comprehendimus. Quantitas vero ejusdem qui omnia implet angustias nostri pectoris excedit, relationi illius explicandae humana sapientia non sufficit, qualitates non comprehendit, actionibus ejus enarrandis infinitae linguae non sufficiunt. Quid in ipsum agatur, non potentia facientis, sed permissione patientis; ubi sit qui supra omnia, infra omnia, totus est et integer; qualiter in loco sit, qui localis non est; de tempore illius, qui ante omne est tempus; quid habeat, qui palmo omnia continet, nullus perfecte explicare potest. Nec ergo illum omnino ignoramus, quem esse scimus; nec perfecte scimus, de quo haec omnia ignoramus, et quem diximus in hac vita sciri Deum esse, rationes quibus etiam incredulis hoc possit probari aperiamus, scilicet, et per mundi creationem et quotidianam dispositionem. [Col. 1129A] Cum enim mundus ex contrariis factus sit elementis, calido, frigido, humido, sicco, vel natura operante, vel casu, vel aliquo artifice, in compositione mundi conjuncta sunt. Sed proprium est naturae contraria fugere, et simile appetere. Non ergo natura contraria conjunxit elementa; casu vero conjuncta non sunt. Si enim casus mundum operatus esset, quare domum vel aliquid tale quod levius est non faceret? Iterum si operatus esset mundum, aliquae causae praecessissent, quarum concursus operaretur casum. Est enim casus inopinatus eventus ex causis confluentibus. Cum ergo nihil praeter Creatorem praecessit mundum, ergo casu non est factus; igitur aliquo artifice. Artifex vero ille, vel homo, vel angelus, vel Deus fuit. Ante vero mundus factus est quam homo, angelus vero cum mundo. Ergo Deus solus mundum creavit. Per quotidianam dispositionem sic probatur: Ea quae disponuntur, sapienter disponuntur; ergo aliqua sapientia, nihil [Col. 1129B] enim sine sapientia sapienter disponitur. Est igitur sapientia qua omnia disponuntur. Sapientia vero illa, vel humana, vel angelica, vel divina. Humana vero non est, quae res facit vivere et loqui. Cumque suam humana sapientia formam, scilicet, hominis, vel alterius animalis, operetur, motum illi et vitam conferre non potest. Angelica vero sapientia, quomodo angelos ipsos disponeret? Divina ergo est sapientia, quae hoc agit. Omnis vero sapientia est alicujus sapientia. Est igitur cujus sapientia illa est, nec idem homo est, nec angelus. Deus ergo. Sic per quotidianam dispositionem pervenitur ad divinam sapientiam, per sapientiam ad divinam substantiam. Unde divina sapientia dicitur signaculum et imago divinitatis. In hac divinitate, omnium conditrice et omnia gubernante, dixerunt philosophi esse potentiam operandi sapientiam, voluntatem. Si enim non potuit et nesciunt, quomodo tam pulchrum fecit? Si iterum fecit et noluit, vel ignorans, vel coactus, hoc egit. Sed quid ignoraret, qui etiam novit [Col. 1129C] hominum cogitationes? Quis iterum illum cogeret, qui omnia potest? Est igitur in divinitate potentia, sapientia, voluntas. Qua sancti tres personas vocant, vocabula illis a vulgari per quamdam affinitatem transferentes, dicentes potentiam divinam Patrem, sapientiam Filium, voluntatem Spiritum sanctum. Potentia dicitur Pater, qua cuncta creat, et paterno affectu disponit. Sapientia vero dicitur Filius, a Patre ante saecula genitus, et tamen illi coaeternus, quia ut Filius temporaliter est a Patre, ita sapientia aeternaliter et consubstantialiter est a potentia. Sed diximus Filium gigni a Patre, et tamen illi coaeternum esse. De illa genitura aliquid dicamus, illud ante orantes, ne illud quod invenitur: Generationem ejus quis enarrabit? putent nobis officere. Illud enim dictum est, non quia impossibile sit, sed quia difficile. Pater ergo genuit Filium, id est, divina potentia sapientiam, quando providit qualiter res crearet, et creata disponeret: et quia [Col. 1129D] ante saecula hoc providit, ante saecula Filium, id est, sapientiam genuit, et hoc ex se, non ex alio, quia neque alicujus doctrina, neque usus experientia, sed ex propria natura hoc scire habuit. Ex quo autem fuit (si fas est dicere) de aeterno, ex quo haec scivit, nec fuit qui ista sciret. Si ergo aeternus est, et sapientia ejus aeterna est. Hic Pater genuit Filium coaeternum sibi, et consubstantialem. Voluntas vero divina dicitur Spiritus. Est autem proprie spiritus anhelitus, in quo saepe voluntas hominis perpenditur. Aliter enim spirat laetus, aliter iratus; ideo divinam voluntatem translative dixerunt Spiritum, sed antonomastice sanctum. Spiritus iste a Patre et Filio procedit, quia voluntas divina bonitas, inde quod ita potens et sapiens est Deus, effectu ostenditur. Nihil enim aliud est Spiritum sanctum a Patre et Filio procedere, quam divinam voluntatem ex potentia et sapientia usque ad creationem et gubernationem rerum extendere. Haec bonitas et voluntas [Col. 1130A] Patri est coaeterna, et Filio. Non enim fuit potens et sapiens, quod non esset bonus et creare volens, quia idem est Deo esse, et bonum esse, et ante tempora voluit quod fecit, quia nulla in eo mutabilitas. Coaeterna est itaque praedicta voluntas et bonitas divina. Sed haec personarum trinitas est, essentiae unitas. Una enim substantia est potentia divina, sapientia et bonitas. Quae trinitas, quamvis in omnibus cooperetur, nunquam quippe agit aliquid potenter et non sapienter et benigne, nec sapienter et non potenter vel benigne, nec benigne et non sapienter vel potenter, tamen quaedam opera referuntur potentiae, et sic Patri; quaedam sapientiae, et ideo Filio; quaedam bonitati et voluntati, et ideo Spiritui sancto. Attribuitur potentiae, id est, Patri Filii missio, quam tamen operata est sapientia et voluntas: attribuitur sapientiae, id est, Filio, incarnatio, quam tamen operata est potentia et voluntas. Et merito sapientiae attribuitur. Cum enim tam potens [Col. 1130B] esset, qui de potestate diaboli humanum genus sola voluntate liberare posset, maluit tamen divinitatem conjungere humanitati, ut qui Deum et hominem reconciliaret in se, qui hominis est, et Dei haberet. Si enim tantum Deus esset, nunquam diabolus in eum manus mitteret, quippe quomodo servus in filium potentis domini cognitum manum mitteret? Unde scriptum est: Si cognovissent, nunquam Filium Dei crucifixissent. Si iterum tantum homo esset, quomodo captivus captivum liberaret? Omnes enim peccaverunt, et egent gratia Dei. Redemptor igitur noster Deus fuit, et homo, et adhuc est, ut ex divinitate salvare posset, et ex humanitate diabolum lateret, ut cum praeter jus et fas innocentem invaderet, potestatem sibi super nocentem a Deo commissam juste admitteret. Voluntati vero et bonitati divinae remissio peccatorum attribuitur, quia ex bonitate et voluntate condonat quod ex potentia et sapientia quam cito factum est punire posset. Sed quia dum de divinitate loquimur, angustias nostrae [Col. 1130C] scientiae transgressi sumus, de ea iterum tacentes, ad reliqua transeamus, illud orantes, ne si aliquid quod alibi scriptum non sit, hic reperiatur, haeresis judicetur. Non enim quia scripum non est, haeresis est, sed si contra fidem. In partitione superiori de eis quae sunt et non videntur, primum Creatorem, deinde de anima mundi posuimus. Finito igitur de Creatore tractatu, de anima mundi dicamus.

Anima igitur mundi, secundum quosdam Spiritus sanctus est, divina enim voluntate et bonitate, quae Spiritus sanctus est, ut praediximus, omnia vivunt quae in mundo vivunt. Alii dicunt animam mundi esse naturalem vigorem, rebus a Deo insitum, quo quaedam vivunt tantum, quaedam vivunt nec sentiunt, quaedam vivunt, sentiunt et discernunt. Nec enim est aliquid quod vivat et sentiat, vel discernat, in quo non sit ille naturalis vigor. Tertii dicunt animam mundi esse quamdam incorpoream substantiam, quae tota est in singulis corporibus, [Col. 1130D] quamvis propter quorumdam corporum tarditatem, non idem in omnibus operetur, quod volens significare Virgilius ait: »Quantum non noxia corpora tardant.« In homine ergo propria et mundi anima, si quis concludat: Igitur in homine sunt duae animae. Dicimus enim, quia non dicimus animam mundi esse animam, sicut nec caput mundi esse caput. Hanc dicit Plato esse excogitatam ex divina et individua substantia, ex eadem natura et diversa, cujus exponere si quis quaerat, in aliis nostris scriptis illam inveniet. Tertium genus de his quae sunt, et non videntur, diximus esse daemones, de quibus tractare incipientes, dicamus quot illorum sint ordines, et quare vocati sint daemones. Tres igitur daemonum ordines voluit Plato esse, a superiori usque ad imum, nihil sine rationali creatura esse affirmans. Dicit enim in firmamento esse quoddam animal rationale, quod ita definit: Animal rationale, coeleste, immortale, impatibile, stellas, videlicet, de quibus [Col. 1131A] in loco suo dicemus; sunt enim de his quae sunt et videntur. Deinde dixit esse in aethere quoddam genus invisibilis animalis, a firmamento usque ad lunam primum ordinem daemonum, quod ita definitur: Animal rationale, immortale, patibile, aethereum: cujus dicit esse officium soli divinae contemplationi vacare, et de ejus contemplatione delectari. In inferiori vero loco, id est, circa superiorem partem aeris vicinae lunae dicit esse aliud genus, cujus est definitio: Animal rationale, immortale, patibile, diligentiam omnibus impartiens, cujus est, secundum eumdem officium, deferre preces homini, non Deo, et voluntatem Dei hominibus, vel per somnia, vel per signa, vel per intimam aspirationem, vel vocalem admonitionem. Quod dicitur patibile, quia diligit bonos, congaudet illorum prosperitati, compatitur adversitati. Tertius ordo est in hac humecta parte aeris, quod ita definitur: Animal humectum, rationale, immortale, patibile, cujus est officium [Col. 1131B] humanitati invidere, ex invidia insidiari, quia unde descendit per superbiam, ascendit humanitas per humilitatem. Est etiam ita luxuriosum, quod aliquando commiscet se mulieribus, et aliquos generat; unde et incubi, quia sic concumbunt, dicuntur; qui ab aliis differunt daemonibus, quia duo primi ordines dicuntur cacodaemones, id est, bonum scientes: bonum, sciens, dicitur. Isti vero dicuntur cacodaemones, id est, malum scientes; enim malum est; et non abhorreas nominis communitatem, qua et illi et isti dicuntur daemones, quasi scientes, cum et isti et illi angeli dicantur. Unde dicitur malus angelus. Inferiorem partem mundi homo habitat, id est, terram, animal rationale, mortale, de quo in suo loco dicemus. De praedictis daemonibus quaeritur utrum corpora habeant, an non, cum sint animalia; et omne animal corpus dicatur, an sint spiritus, ut ait propheta: Qui facit angelos suos spiritus. Inde dicunt quidam quod corpora sint, tamen ita subtilia, quod sensu percipi non possunt. Unde [Col. 1131C] respectu nostrorum corporum, quae spissa sunt et grossa, spiritus dicuntur, quemadmodum aer, quamvis corpus sit, tamen, propter subtilitatem sui, spiritus vocatur. Quod confirmat beatus Gregorius, qui in Moralibus loquens de angelis ait: »Comparatione nostrorum corporum spiritus sunt, sed comparatione illius summi et incircumspecti spiritus, corpora sunt dicenda.« Hoc iterum probant auctoritate beati Augustini, qui in Enchiridio quoddam ponit capitulum, qualia corpora angeli habeant. Alii dicunt illos non esse corpora, sed spiritus, scilicet, quia ubique non sunt, de loco ad locum moventur, comparatione summi Spiritus, qui ubique totus est et integer. A beato Gregorio corpora dicti sunt, nec inde sequitur quod corpora sint, sicut illud est: Sapientia hujus mundi stultitia est apud Deum. Non quod Deus sapientiam hujus mundi stultitiam reputet, sed quod ad comparationem divinae sapientiae stultitia est; nec inde sequitur quod sit [Col. 1131D] stultitia. De illo vero capitulo beati Augustini, qualia corpora angeli habeant, dicunt beatum Augustinum ibi loqui de corporibus quae assumunt quando hominibus apparent, utrum vera sint corpora an non, nec tamen dicit illos esse corpora. Nos autem plus illorum sententiae concedimus qui dicunt illos esse spiritus; nec videatur alicui, esse inconveniens, quod Plato duo genera dicit esse cacodaemonum, cum divina Scriptura novem dicat esse ordines angelorum. Plato enim divisit secundum loca, sed divina pagina juxta officia. In duobus igitur illis generibus continentur novem ordines, et e converso.
[Col. 1132A] [Figure: [Figura] 5Kb]

[Col. 1132B] Post tractatum de Creatore et anima mundi e daemonibus, restat tractare de anima hominis. Sed quia de homine locuti sumus usque ad illum locum, loqui de ejus anima differamus, ut sit unus et continuus de homine tractatus. Hactenus de illis quae sunt, et non videntur, nostra disseruit oratio, nunc ad ea quae videntur, stylus convertatur. Sed antequam initium loquendi de illis faciamus, petimus, ut si loquentes de visibilibus aliquid probabile et non necessarium dicimus, vel necessarium et non probabile ponimus, non inde vituperemur; ut physici enim tantum probabile ponimus, ut vero philosophi probabile, etsi non necessarium, adjungimus; sed illud videatur si aliquid probabilius inter modernos inde tractaverint. Tractaturi igitur de eis quae sunt et videntur, quod illa corpora sunt, et omnia corpora [Col. 1132C] ex elementis constant, ab elementis sumamus exordium, ostendendo quid sit elementum, quare quatuor sint elementa, nec pauciora, quod fuit chaos elementorum, qualiter solutum.

Elementum vero, ut definiunt philosophi, est simpla et minima alicujus corporis particula: simpla ad qualitatem, minima ad quantitatem. Cujus exemplum tale est: Elementum est pars simpla, id est, cujus non sunt contrariae qualitates. Sed quia hoc totum videtur habere ossa et similia, ut removeat illa, addit minima, id est, quae ita est pars alicujus, quod nihil est pars ejusdem. Unde litterae per simile dicuntur elementa, quia sunt partes simillimae, ita quod nihil est pars illarum. Volunt autem philosophi ex elementis quatuor constare humores, ex humoribus partes tam homiomeras, id est, consimiles, ut est caro et ossa, quam organicas, id est, officiales, ut sunt manus et pedes, etc. Ex utrisque vero partibus humana constare corpora. Ergo secundum [Col. 1132D] eum nullum ex his quatuor quae videntur, et a quibusdam elementa reputata sunt, est elementum simplum, videlicet, nec terra, nec aqua, nec aer, nec ignis. Nullum quippe eorum est simplum qualitate, nec minimum quantitate; et ut in terra aliquid est calidi, aliquid frigidi, aliquid sicci, aliquid humidi, quod quia cuilibet est patens, probationem illius praetermittamus. Neque enim aperte vera, neque aperte falsa sunt probanda, sed de quibus est aliqua dubitatio. Non est ergo terra simpla qualitate, nec minima quantitate, cum ex tam magnis partibus constet; sunt enim quatuor illius partes, vel quinque zonae, nec ergo est elementum. Similiter de aqua et igne et aere probari potest. Elementa ergo sunt simplae et minimae particulae, quibus haec quatuor constant quae videmus. Haec elementa nunquam videntur, sed ratione divisionis intelliguntur. Dividitur enim, ut figuraliter dicatur, humanum corpus in organica, ut in manus, etc., organica in homiomera, [Col. 1133A] id est, consimiles, scilicet, in partes carnis et ossa, homiomera autem in humores, melancholiam, etc., humores autem in elementa, id est, in simplas et minimas particulas. Cujus divisionis pars actu, pars sola ratione et cogitatione fieri potest. Corpus enim humanum in membra, membra in homiomera, actu dividere potest, sed homiomera in humores, humores in elementa solus intellectus dividere potest, quia, ut ait Boetius in commento super Porphyrium, vis est intellectus conjuncta dividere, et divisa conjungere. Sed quaeret aliquis ubi sunt elementa. Nos dicimus in compositione humani corporis et aliorum, sicut littera in compositione syllabae, et si non per se. Sed quidam sunt qui, ut rustici, nesciunt aliquid esse, nisi sensu illud possint comprehendere, quia animal non percipit quae sunt spiritus, cum sapienti plus inquirenda sint insensibilia quam sensibilia. Cum ergo simplae et minimae particulae sint elementa, quae sunt frigidae et siccae, dicuntur terra; [Col. 1133B] quae frigidae et humidae, aqua; quae calidae et humidae, aer; quae calidae et siccae, ignis. Cum autem haec quatuor quae videntur ex illis composita sint, illud de his in quo duae particulae frigidae et siccae dominantur, nomine illarum dicitur terra; in quo frigidae et humidae, aqua; in quo calidae et humidae, aer; in quo calidae et siccae, ignis. Si ergo illis digna velimus imponere nomina particulas praedictas, dicamus elementa ista quatuor, quae videntur, elementa. Sunt quidam qui neque philosophorum scripta, nec physicorum unquam legerunt, ex superbia ab aliquo discere dedignantes, ex arrogantia quae nesciunt contingentes, nonnihil dicere videantur; dicunt esse istorum quatuor, quae videntur qualitates: calorem, frigiditatem, humiditatem, siccitatem. Sed istis physicam velut et partem pede detrahentibus, reclamat eodem ore Platonis, vocantes elementa materias, cum nullae qualitates materia alicujus esse possint. Est enim materia quae accepta forma [Col. 1133C] transit in aliud. Reclamat item ore illius philosophi, qui in Isagogis suis ait aliud esse elementa, aliud eorum commistiones, quae sunt calidae et siccae, et sic de aliis. Iterum reclamat ore Macrobii dicentis: »Cum in singulis elementis diversae essent qualitates, talem unicuique dedit, ut in eo cui adhaeret, cognatam et similem reperiret, ut aqua cum terra frigiditatem, aer cum aqua humiditatem, ignis cum aere calorem.« Vide ubi dixit elementa non esse qualitates, sed qualitates in elementis. Si ergo quod alicui inest diversum est ab eo cui inest, non est ipsum quod est ipsum cui inest. Sunt alii qui dicunt ista quae videntur esse elementa, auctoritate Juvenalis hoc probantes, qui de gulosis ait: »Gustus per omnia elementa quaerunt, in terra venationes, in aqua pisces, in aere aves.« Quae sententia quia vera est, nec sententiae philosophorum contraria, qualiter cum ista stare possit exponam. Philosophus igitur tanquam physicus de naturis corporum tractans, simplas illarum et minimas particulas elementa [Col. 1133D] quasi prima principia vocavit. Philosophi vero de creatione mundi agentes, non de singulorum corporum naturis, ista quatuor quae videntur elementa mundi esse dixerunt, quae ex istis constant; et ista primum creata sunt, deinde ex his ut ex elementis caetera omnia facta sunt, ut in sequentibus ostenditur. Nulla est ergo inter eos contrarietas. Sed dicunt contra: Nullum istorum elementum est, quia nullum est eorum quod ex quatuor elementis factum non sit. Quod sic probant: in terra est aliquid de aqua, quia aliquid humiditatis videmus exire. In eadem est aliquid aeris, quod probat fumus inde evaporans, et aliquid caloris, quod tactu percipimus. Similiter de aliis probant hoc idem auctoritate Platonis dicentis: »Cum terra transeat in aquam, et aqua in terram, quare magis dicatur aqua quam terra.« Nos vero contradicimus in unoquoque illorum de aliis aliquid esse, nec tamen ea inde esse facta, quia non substantialiter, sed accidentaliter [Col. 1134A] inest. Cum enim terra porosa sit, et aquis circumdata, aliquid humoris aquae subintrant, et aliquid aeris. Cum ergo in medio mundi sit, et ignis ab omni parte aequaliter distet terrae, quid mirum si aliquid caloris inde recipiat? Insunt ista terrae accidentaliter; non naturaliter, nec ex istis constat. Similiter de aliis licet probare; sed quia brevitatem in hoc opere sectamur, quid in aliis de aliis sit, et qualiter in eis accidat, ingeniis aliorum inquirere dimittamus. Etenim principium a magistro, perfectio autem debet esse ab ingenio et studio. Quoniam iterum Platonem dicunt quaesisse quare magis dicatur aqua quam terra, vel e converso, cum sic dissolvatur, sic intelligimus illum loqui non de elementis, quae sic dissolvuntur. Nunquam enim totum dissolvitur elementum. Dicit enim id quod dissolvitur non esse terram, sed terreum, id est, partem terrae, sed quod remanet retinens proprietatem terrae, dicit terram et elementum. Sed de hoc, Deo [Col. 1134B] annuente vitam, satis dicemus. Sunt ergo elementa praedictorum corporum particulae, ut dicunt philosophi. Sunt autem elementa mundi, ut dicunt philosophi, quae videntur, de quibus hujusmodi tractatus habendus erit.

Quare unumquodque factum sit, quare quatuor, nec pauciora? Sed quia firmior est sententia quae auctoritate sapientis utitur, quid inde Plato senserit dicamus. Divini, inquit, decoris ratio postulabat talem fieri mundum, qui et visum pateretur et tactum. Ac si diceret: Cum Deus sola bonitate, non indigentia, quippe qui perfectum et summum bonum est, mundum creavit, talem voluit illum fieri, qui videretur et tangeretur, ut homo etiam oculis in rerum creatione et gubernatione divinam potentiam et bonitatem percipiens, potentiam timeret, sapientiam veneraretur, bonitatem imitaretur. Deinde subjungit: Constabat autem nihil posse videri nisi ignis beneficio, neque tangi sine solido, nec solidum esse [Col. 1134C] sine terra. Quomodo visus non possit esse sine igne, nec tangibile sine terra, loquentes de sensibus corporis ostendemus. Postea addit. Idcirco jecit Deus quasi fundamenta ignem et terram. Sed quoniam in eis sunt contrariae qualitates, quippe terra est corpulenta, obtusa, immobilis, ignis subtilis, acutus, mobilis, vidit Deus sine medio ea jungi non posse, ideoque inter ea medium creavit, de quorum conjunctione quia fecimus mentionem, dicamus quid sit conjunctio, quid commistio contrariorum. Commistio ergo contrariorum est, quando ex duobus ita fit unum, ut neutrum remaneat id quod ante fuerat, ut si calidissimum frigidissimo misceatur, fit tepidum, neque frigidissimo neque calidissimo remanente; conjunctio vero contrariorum est, quando ex duobus ita fit unum, quod utrumque remanet id quod ante. Quod in contrariis habentibus agentes qualitates sine medio esse non possunt. Sunt autem agentes qualitates, calor, frigiditas, sed quare? Loquentes de homine dicemus. Si enim alterum alteri [Col. 1134D] apponitur, repugnant, et alterum ab altero dissolvitur; ut ergo subsistant, oportet medium esse. Id si tale fuerit, quod plus ad unum quam ad aliud se habeat, paulatim in illud ad quod se plus habet transibit, sicque illa conjunctio dissolvetur, veluti si inter calidissimum et frigidissimum aliquid plus habens se ad calidum quam ad frigidum ponatur, illo in naturam calidi transeunte, et frigiditate pereunte, dissolvetur illa conjunctio. Sin autem tale fuerit medium, quod ad utrumque se aequaliter habeat, non plus in naturam unius quam alterius transiens, illorum observabis conjunctionem. Volens ergo praedicta duo elementa commisceri, sed conjungere, ut utrumque id quod est remanet, medium inter illa creavit, non unum tamen, sed duo, aquam, scilicet, et aera. Si enim solam aquam inter ea posuisset, tum plus ad terram quam ad ignem se haberet, habet enim commune cum terra corpulentiam, obtusitatem, cum igne mobilitatem, conjunctio illa non [Col. 1135A] duraret. Similiter si solum aera, habet enim commune subtilitatem et mobilitatem cum igne, cum terra obtusitatem. Sed dicet aliquis: Et si unum istorum non sufficit, potuit tamen Deus facere aliud quod sufficeret. Ad quod dicimus, nos non ponere terminum divinae potentiae, sed dicimus nullum de his quae sunt potuisse sufficere, nec juxta rerum posse esse aliquid quod sufficeret. Ostenso igitur quod unum de istis solum non sufficeret, quod nullum aliud quod ad hoc sufficeret esse non posset, aperiamus. Cum igitur inter aliqua duo duae sunt contrariae qualitates, quia binarius in duo aequa dividi non potest, aliquid inter illa poni potest, quod unam ab unoquoque proprietatem recipiens, inter illa sufficiat, ut cum terra et aer duas contrarias habeant qualitates. Est enim terra frigida et sicca, aer calidus et humidus, aqua habens commune cum terra frigiditatem, cum aere humiditatem, inter illa sola sufficit. Similiter ignis et aqua contrarias habent [Col. 1135B] qualitates, est quippe ignis calidus et siccus, aqua frigida et humida. Sed quia aer habet commune cum aqua humiditatem, cum igne calorem, inter utrumque solus sufficit. Si vero inter aliqua sunt tres contrariae qualitates, sicut nec ternarius in duo aequa dividi potest, nec medium quod ad ea aequaliter se habeat, potest inveniri. Oportet enim quod de uno accipiat unam, duas de altero, sic enim nec aliter potest in integrum dividi ternarius.
[Figure: [Figura] 6Kb]

[Col. 1135C] Qualitas vero per media non dividitur, non ergo inter ea potest esse medium, nisi participans una et duabus. Iterum dicet aliquis: Et si secundum hanc syzygiam in tribus qualitatibus unum medium, quod ab utroque unam acciperet, esse non potuit, secundum illam quae fit in duabus, illud habere potuerunt. Si enim inter ignem et aquam est aer, qui una [Col. 1135D] unius, altera alterius participat, quare inter ignem et terram in syzygia duarum qualitatum unum medium, quod ab utroque unam acciperet, esse non potuit? Est enim calidus et siccus, terra frigida et sicca. Nos vero dicimus, nec secundum hunc medium fuisse necessarium, cum in aliquo conveniant, sed in siccitate nec esse potuit. Si enim aliquod tale medium esset, quod ab utroque aliquid acciperet, vel acciperet ab igne calorem, a terra siccitatem, idemque esset quod ignis, vel a terra siccitatem, idemque esset quod ignis, vel a terra frigiditatem, ab igne siccitatem, et sic idem esset quod terra, vel ab igne calorem, a terra frigiditatem, praeter haec (ut opinor) nihil potest confingi. Sed impossibile est aliquid esse calidum et frigidum. Cum enim sint quatuor elementa et quatuor illorum complexiones, inde fiunt sex complexiones, quarum quatuor sunt possibiles, duae impossibiles. Sunt autem quatuor possibiles, calidum et siccum, calidum et humidum, [Col. 1136A] frigidum et humidum, frigidum et siccum. Duae vero impossibiles, calidum et frigidum, humidum et siccum. Duo igitur elementa Creator in medio posuit, quia unum praedictis rationibus non sufficeret. Elementorum vero talis est dispositio, quod inferiorem locum obtinet terra, deinde est aqua, postea aer, superior est ignis. Si enim aliquid inferius terra esset, quia naturaliter gravis est, ad illud tenderet, gravia enim naturaliter deorsum tendunt. Si vero aliquid supra ignem esset, ex levitate sua ad illud tenderet, et dissolvi ab aliis contenderet. Juxta terram posita est aqua, quia naturaliter gravis est, et si non quantum terra, et secundum locum obtinere debuit. Deinde est aer gravior igne, et levior aqua, merito inter utrumque ponitur. Et quoniam quid sit elementum docuimus, et quot sint, et quare plura non sint, et causam ordinationis significavimus, de chao, quod in principio mundi fuit, dicamus, communem sententiam praeponentes, deinde illam improbantes, [Col. 1136B] ad ultimum nostram rationibus confirmantes. Dicunt omnes fere elementa in prima creatione certa loca non obtinuisse, imo in unam massam mista fuisse in qua erant gravia et levia, modo ascendebant, modo descendebant. Subjungunt etiam rationem quare tanta confusio rerum foret, nisi sua potentia, sapientia et bonitas res ordinaret. Deinde hoc probant auctoritate Platonis, qui in Timaeo ait, Deum ex inordinata jactatione elementa redegisse in ordinem. Nos vero dicimus falsam esse quam proponunt, nec convenientem esse rationem quam inducunt, nec bene esse intellectam auctoritatem quam praetendunt. Prius ergo probemus sententiam esse falsam, postea rationem non esse convenientem, deinde non bene esse intellectam auctoritatem. Dic ergo quisquis hoc affirmas: Massa illa quae constabat ex quatuor elementis major erat, vel minor, vel aequalis elementis quae modo sunt; si major erat, non ergo omne corporeum in quatuor elementis continetur, vel aliquid de ea periit; si minor, tunc Creator [Col. 1136C] post eam aliquam novam materiam creavit, ex qua elementa augmentavit; si aequalis, omnem locum, quae illa modo implent, implebat: non igitur quo ascenderet vel descenderet, habebat. Falsa est ergo sententia. Inconveniens est ratio quam inducunt, scilicet Deum ad hoc fecisse ut ostenderet quanta confusio rerum foret, nisi sua bonitas eas ordinaret. Cui ostenderet? Angelo? Sed angelus ex natura et gratia naturas rerum cognoscit. Homini? Sed nondum erat homo, et si ut homini ostenderetur facta esset, usque ad hominem servaretur. Sed ante hominis creationem ordinata sunt elementa. Auctoritas Platonis non bene est ab his intellecta. Cum enim dicit Plato ex inordinata jactatione Deum elementa reduxisse in ordinem, non ideo dicit quod unquam inordinate jactarentur (quis enim ullus locus relictus esset inordinationi, Deo cuncta disponente?); sed quia essent nisi sic, ut nunc sunt, a Deo essent ordinata. Cum enim terra naturaliter [Col. 1136D] deorsum tendat, ignisque sursum, nisi illa inferiorem locum obtineret, ille vero superiorem, haec semper quaereret inferiorem, hic superiorem, et sic esset inordinata jactatio. Hanc redegit Creator in ordinem, conferendo terrae locum, scilicet inferiorem, igni superiorem, ut haec non haberet quo descenderet, neque hic quo ascenderet. Ex inordinata igitur jactatione, quae fuit, sed quae esse potuit, Deus elementa in ordinem redegit: veluti si monitu alicujus nostri amici aliquid quod contingeret, nisi ipse moneret, fugiamus, dicimus, Iste liberavit nos ab hoc malo; non quia hoc malum prius fuisset, et postea nos inde liberasset, sed quia nisi iste fuisset, nobis accidisset. Fuerunt igitur in prima creatione ubi nunc sunt elementa, sed non qualia nunc sunt. Etenim terra omnino erat cooperta aquis, aqua vero spissior quam modo sit, et ad magnam partem aeris elevata; aer autem spissior quam modo sit, et obscurus, quippe cum neque sol neque luna, neque [Col. 1137A] aliae stellae essent, quibus illuminaretur. Ignis similiter spissior erat quam modo sit. Id autem quod terra erat omnino aquis cooperta, nec aliquo lumine illustrata, nec aedificiis distincta, nec suis animalibus cepleta, quod aqua et aer spissi et obscuri erant, quod in superioribus stellae non apparebant, chaos, id est confusionem elementorum vocaverunt. Unde Moses: Terra erat inanis et vacua, et tenebrae erant super faciem abyssi. Hoc chaos sic dissolutum est, cum aqua usque ad maximam partem aeris esset elevata; aer vero spissus, et ignis similiter in illa spissitudine aliquid terreae et aqueae substantiae inerat, quae ex calore ignis et siccitate coagulata et durata, corpora stellarum visibilia et lucida creavit. Quod autem in compositione stellarum et de inferioribus et de superioribus elementis est, dominante tamen supremo, ex hoc potest probari quod visibilia sunt et splendida et mobilia. Quod enim visibilia sunt ex invisibili vel visibili habent; at ex invisibili [Col. 1137B] nihil potest esse visibile. Unde Lucretius: Ex insensibili ne credas sensibile nasci; et Macrobius: Omnis qualitas geminata crescit, nunquam contrarium operatur. Non ergo ex igne vel aere habent quod visibilia sunt, haec quippe sunt invisibilia; ex visibili ergo, id est ex terra et aqua. Similiter quod splendida sunt et mobilia, ex obscuro et immobili non habent; ergo ex splendido et mobili, scilicet aere et igne. Facta sunt ergo ex quatuor elementis, scilicet, de inferioribus dominatur in eis aqua, de superioribus ignis, quod effectu probari potest. Calorem enim terris conferunt, et ad nutrimentum sui humorem attrahunt. Similia namque similibus congaudent. Haec subjiciet aliquis: Cum in aere sit humor spissior quam in igne, et calor quamvis non tantus, quare in aere corpora stellarum facta non sunt? Nos vero dicimus quod quamvis aer sit calidus, est tamen et humidus: non ergo potuit desiccando spissare, et sic corpus lucidum et visibile [Col. 1137C] creare, veluti si aqua spissa superponatur igni, spissatur et in lapideam saepe transit substantiam: sin autem alicui calido et humido superponatur, ut aquae bullienti, ita ut ab illo solo calorem recipiat, non spissabitur. Vel secundum Constantinum: Cum in uno de istis quatuor duae sint qualitates, singillatim unam habet ex se, alteram ex alio. Ignis ex se calidus est, siccus ex motu vel ex terra. Aer est humidus ex se, calidus ex igne. Aqua humida ex aere, frigida ex se. Terra vero ex se sicca est, sed frigida ex aqua. Quod vero in unoquoque est ex se, plus in eo valet quam quod ex alio. Cum ergo in aere humiditas sit ex se, calor ex igne, praevaluit in eo humiditas, nec potuit desiccando corpora stellarum creare. Iterum quod majus est, non fuit divina voluntas stellas esse in aere. Cum enim aer terrae sit vicinus, si in eo essent stellae, ex vicinitate sua terram incenderent, nec aliquid in ea vivere posset. Corporibus stellarum sic creatis, quia igneae sunt naturae, coeperunt se movere, et ex motu subditum [Col. 1137D] aera calefacere. Quo mediante aqua calefacta est, ex aqua calefacta et spissata, diversa genera animalium sunt creata; quorum quaedam, quae plus habuerunt superiorum elementorum, aves sunt. Unde aves modo sunt in aere ex levitate superiorum, modo descendunt in terram ex gravedine inferiorum. Alia vero, quae plus aquae habuerunt, pisces sunt; inde est quod in hoc solo elemento vivere possunt. Sic igitur aves et pisces ex aqua creati sunt; unde scriptum est: Magnae Deus potentiae, qui ex aquis ortum genus partim remittis gurgiti, partim levas in aera. Istis sic creatis ex aqua effectu superiorum, ubi aqua tenuior fuit, ex calore et creatione praedictorum desiccata est. Apparentque in terra quasi quaedam maculae, in quibus homines et alia animalia habitabant. Sed cum terra ex superposita aqua esset lutosa, ex calore bulliens, ex se diversa genera animalium creavit, et si in aliqua parte terrae abundavit ignis, cholerica nata sunt animalia, ut leo; si [Col. 1138A] terra, melancholica, ut bos et asinus; si aqua, phlegmatica, ut porcus. Ex quadam vero parte, in qua elementorum qualitates aequaliter convenerunt, humanum corpus factum est. Et hoc est quod divina pagina dicit, Deum fecisse hominem ex limo terrae. Non enim credimus animam, quae spiritus est, et levis, et munda, ex limo esse factam, sed a Deo homini inspiratam. Unde ait Scriptura: Formavit Deus hominem de limo terrae, et inspiravit in faciem ejus spiraculum vitae. Unde cum diversa melancholica animalia creata sunt, infinita phlegmatica et cholerica, unus solus homo creatus est; quia, ut ait Boetius: Omnis aequalitas pauca est et finita, inaequalitas vero numerosa et multiplex. Sed quoniam est proximum temperato, et si minus, tamen aliquanto est temperatum, ex vicino limo corpus mulieris esse creatum verisimile quibusdam videtur, et ideo nec penitus idem est quod homo, nec penitus diversum, nec ita temperata, quia calidissima frigidior [Col. 1138B] est frigidissimo viro. Et hoc est quod pagina dicit Deum fecisse feminam ex latere Adae. Non enim ad litteram volumus Deum primum hominem ex costa esse. Sed dicet aliquis, eadem ratione plures homines et feminas tunc posse creari, et adhuc posse. Nos dicimus verum esse, si divina voluntas esset, quia ut aliquid sit, natura operante, necesse est divinam voluntatem procedere. Iterum dicet, hoc esse divinae potestati derogare, sic esse factum hominem dicere. Quibus respondemus e contrario: Imo id est ei conferre, qui ei attribuimus, et talem rebus naturam dedisse, et sic per naturam operantem humidum corpus creasse: nam in quo divinae Scripturae contrarii sumus, si quod illa dicit factum, nos qualiter factum sit explicemus. Si enim modo unus sapiens dicat aliquid esse factum, et non explicet qualiter; alter vero hoc idem dicat et exponat, quae in hoc est contrarietas? Sed quoniam ipsi nesciunt vires naturae, ut ignorantiae suae omnes socios [Col. 1138C] habeant, nolunt aliquem eas inquirere, sed ut rusticos nos credere, nec rationem quaerere, ut jam illud propheticum impleatur: Erit sacerdos sicut populus. Nos autem dicimus in omnibus rationem esse quaerendam, si potest inveniri. Si enim alicui deficiat, quod divina pagina affirmat, Spiritui sancto et fidei est mandandum. Non enim ait Moses, Si agnus non potest comedi, statim igni comburatur: sed prius convocet vicinum qui conjunctus est domui suae, et si nec ita sufficiunt ad esum agni, tunc demum igni comburatur: quia cum de divinitate aliquid quaerimus, si ad illud comprehendendum non sufficimus, vicinum domui nostrae convocemus, id est manentem in eadem fide catholica inquiramus. Sin autem nos neque ille ad id comprehendendum sufficimus, tunc illud igne fidei comburamus. Sed isti multos habentes vicinos domui suae conjunctos, ex superbia nolunt aliquem convocare, maluntque nescire quam ab alio quaerere; et si aliquem inquirentem sciant, illum esse haereticum clamant, plus de suo caputio [Col. 1138D] praesumentes, quam sapientiae suae confidentes. Sed, quaeso, ne habitui credas, jam enim in eis impletum est, quod ait Satyricus:

Fronti nulla fides, quis enim non vicus abundat
Tristibus obscoenis?
Et iterum:

Rarus sermo est ille, et magna libido tacendi.
Atque supercilio brevior coma.
Et quoniam de prima creatione rerum fecimus mentionem, quam diversi diversis temporibus dicunt esse factam, doceamus in quo tempore et quibus rationibus dicunt esse factam. Hebraei ergo et Latini dicunt in vere principium mundi fuisse. Unde Virgilius de diebus veris loquens ait:

Non alios . . . in prima origine mundi
Illuxisse dies, aliumve habuisse tenorem.
Deinde subjungit:

Ver illud erat, ver tempus agebat
[Col. 1139A] Horum talis est ratio: Quidquid creatur, aequalitate proportionum creatur; sed nullum tempus praeter ver temperatum est, in vere ergo creatio mundi facta est. Aegyptii vero in Julio illam esse factam dicunt. Quos secutus Macrobius, dicit in natali die mundi Cancrum gestasse lunam, Leonem solem. [Col. 1140A] Quorum haec est ratio: In prima creatione tantus fuit humor, quod terra erat aquis circumdata, tantus vero humor sine mixto calore temperari non potuit. Ergo in tempore anni in quo maximus calor est, id est in aestate, creatio mundi facta est.



LIBER SECUNDUS.
[Col. 1139]


PROOEMIUM.

[Col. 1139A] In superiore particula de eis quae sunt et non videntur, et elementis, quae quidam visibilia, quidam invisibilia docuerunt, pro parvitate nostri ingenii summatim perstrinximus; nunc vero de unoquoque et ejus ornatu dicere satagamus. Sed quamvis multos ornatum verborum quaerere, paucos veritatem scientiae cognoscamus, nihil tamen de multitudine, sed de paucorum probitate gloriantes, soli veritati insudamus. Maluimus enim nudam veritatem praetendere, quam palliatam falsitatem. Sed quisnam est cui ariditas nostri sermonis displiceat, si nostri [Col. 1139B] animi occupationes cognoverit, ornatum sermonis non [Col. 1140A] quaesierit, sed de illo quod agimus stupebit. Quis enim ullus reliquus locus potest esse ornatui, cum oporteat quid et qualiter legamus cogitare: deinde legendo exponere, in disputationibus contra falsa declamare, de aliorum inventis judicare, contra invidorum detractiones linguam acuere; ut jam impletum sit in nobis illud de filiis Israel, qui reaedificantes templum, in una manu gladium, in altera lapidem habebant? Sed haec hactenus. Nunc de singulis elementorum et uniuscujusque [Col. 1140B] ornatu dicamus, a superiori, id est ab igne, incipientes.



CATALOGUS LIBRI II.
[Col. 1139]

[Col. 1139B] Quid sit aether.---Unde aquae congelatae sint super aethera.---Quod non est bona ratio dicere hoc, quia Deus facere potest.---Quid sit quod in modum pellis extensae videtur.---Quot modis fiat sermo de superioribus.---Quare ignis dicatur firmamentum.---De infixis stellis.---Quot circuli dicantur esse in firmamento.---Qui visibiles: qui item invisibiles.---Unde incipiat galaxias, et quomodo extendatur.---Qualiter zodiacus distendatur, et quare sic sit nominatus.---Quomodo in zodiaco sint signa disposita.---De quinque parallelis.---De duobus coluris.---De horizonte et meridiano circulo.---De motu firmamenti.---De Saturno.---Quare aliqua stella dicatur frigida.---Quare non omne igneum sit calidum.---Quot modis nomina qualitatum rebus attribuant.---De Jove.---De Marte.---De Venere.---Quomodo eadem stella dicatur Lucifer et Hesperus.---De [Col. 1139C] Mercurio.---De Sole.---Quare retrogradae et stationariae [Col. 1140B] videantur.---Unde visum sit quibusdam quod Sol sit quartus, quibusdam quod secundus a Luna.---Quae sententia magis inde sit sequenda.---Utrum moveatur sol cum firmamento, vel contra.---Quae necessitas fuit, ut Sol oblique moveretur.---Quas diversitates operatur ascendendo vel descendendo.---Quae sint qualitates temporum, et quibus elementis, quibus aetatibus consimilia sint.---Quare citius moriantur infirmi in vere et autumno.---Quid sit naturalis dies, et de ejus partibus.---Quid sit dies usualis.---Unde inaequalitas et aequalitas dierum.---Unde eclipsis Solis.---Quare in singulis non contingat.---De Luna.---Quare Luna non habeat proprium splendorem et calorem.---Quare splendor in Luna crescat et decrescat.---De eclipsi Lunae.---Quare singulis mensibus non contingat.---Quae sit umbra conoides.---Quae cylindroides.---Quae calathoides.---Quid [Col. 1140C] sit ombrosum quod in medio Lunae apparet.



INCIPIT LIBER SECUNDUS.
[Col. 1139]

[Col. 1139C] Ignis est spatium a luna sursum, quod idem aether dicitur, cujus ornatus est quidquid super lunam videtur, scilicet stellae tam infixae quam erraticae. Sed quaeret aliquis: Estne super lunam nisi aether et stellae et praetaxati spiritus, an ibi sunt aquae congelatae, supra quas sunt aliae? Dicunt inde quidam super aethera esse aquas congelatas, quae in modum pellis extensae oculis nostris occurrunt, super quas sunt aquae, auctoritate divinae paginae hoc confirmantes, quae ait: Posuit Deus firmamentum in medio aquarum, et iterum: Dimisit aquas quae erant sub firmamento, ab his quae sunt super firmamentum. Sed quoniam istud contra rationem est, quare sic esse non possit ostendamus, et qualiter divina pagina in praedictis intelligenda sit. Si ibi sunt aquae congelatae, ergo aliquid ponderosum et grave. Sed proprius locus ponderosorum et gravium terra est. Si iterum [Col. 1139D] sunt ibi aquae congelatae, conjunctae sunt igni, vel non. Si igni conjunctae sunt, cum ignis calidus sit et siccus, aqua vero congelata, frigida et humida, contrarium suo contrario sub medio est conjunctum; nunquam ergo ibi concordia, sed contrariorum est repugnantia amplius. Si aqua congelata conjuncta est igni, vel dissolvitur igne, vel exstinguit ignem. Cum ergo ignis et firmamentum maneant, non sunt aquae congelatae igni. Si non sunt igni conjunctae, est aliquid inter eas et ignem. Sed quid erit? Elementum. Sed nullum est superius igne, factum ex elementis. Visibile ergo. Unde igitur non videntur? Restat igitur ibi non esse aquas congelatas. Sed scio quid dicent: Nos nescimus qualiter hoc sit, sed scimus Deum hoc posse facere. Miseri, quid miserius quam dicere istud est, quia Deus illud facere potest, nec ostendere rationem quare hoc sit, nec utilitatem ad quam hoc sit. Non enim quidquid Deus facere potest, [Col. 1140C] facit. Ut enim verbis rustici utar, Potens est Deus de trunco facere vitulum. Fecitne unquam? Vel igitur ostendat rationem quare hoc sit, vel utilitatem ad quam hoc sit, vel desinat judicare sic esse. Si ergo nec aquae congelatae ibi sunt, nec super eas sunt aliae. Cum autem divina pagina dicit, Divisit aquas quae sunt sub firmamento, ab his quae erant super firmamentum, aera firmamentum vocavit, quia firmat et temperat terrena. Super hunc sunt aquae vaporaliter, in nubibus suspensae, quemadmodum in sequentibus ostendetur, quae diversae sunt ab his quae sunt sub aere. Similiter exponatur, Posuit firmamentum in medio aquarum. Quamvis hoc plus allegorice quam ad litteram dictum esse credamus. Iterum dicatur: Quid est quod ibi videmus spissum, et aquei coloris? ignis enim non est. Si enim aer ex nimia sui subtilitate videri non potest, multo minus ignis, qui [Col. 1140D] est subtilior, deinde talis color igneorum non est. Ad quod dicimus, nihil ibi videri, sed visum ibi deficere, et ex defectu visus, hominem ibi quoddam spissum confingere. Cum enim radius ille interior qui visum operatur ad superiora dirigitur, nec est ibi obstaculum quo repercutiatur, deficit, deficiendoque spissatur. Sed quia per oculum, in quo est aqueus humor, et cristalleidos transit, quod de compositione oculi loquentes ostendemus, cum deficit, nec alius color sibi occurrit, talem, id est aqueum sibi confingit. Hic subjicient: Si nihil ibi videtur, imo visus ibi deficit, quomodo dictum est: Coelum tegit omnia, stellas esse infixas in firmamento, in eodem undecim esse circulos, in uno quorum duodecim sunt signa, dicemusne eis? tarde respondeamus. Tribus igitur modis loquitur auctoritas de superioribus: fabulose, astrologice, astronomice. Fabulose loquitur inde Nemroth, Higinus, Aratus, Taurum illuc esse translatum, [Col. 1141A] et in signum mutatum dicentes, et sic de aliis. Quod genus tractandi maxime est necessarium. Non enim scimus de unoquoque signo, in qua parte coeli sit, et quot stellae in eo sint, et qualiter dispositae. Astrologice vero tractare, est ea quae videntur in superioribus dicere, sive ita sit, sive non, multa enim ibi videntur esse, quae non sunt, quia visus fallitur; sic tractat Marcianus, Hipparchus. Astronomice tractat Julius Firmicus, Ptolomaeus. Cum ergo dictum est: Coelum tegit omnia, astrologicum est, quia sic videtur; vel aether dicitur coelum, quia est diversis stellis caelatum. Dicitur firmamentum, quia suo effectu et calore stellarum, quae in eo sunt, firmat et temperat subdita. Coelum igitur tegit omnia, quia in aethere et sub aethere omnia continentur. In hoc dicuntur stellae infixae, non ut gemma in auro, sed quia in illo existentes, semper in eadem parte illius videntur, et quoniam de infixis fecimus mentionem, quaeramus utrum moveantur, an omnino careant motu; et si moventur, qualiter moveantur. Sunt qui [Col. 1141B] eas non moveri asserunt, sed a firmamento, et in eo fixas ad ortum et occasum referri. Alii dicunt eas proprio motu moveri, quia igneae sunt naturae, neque aliquid in aethere vel aere sine motu posse sustentari, sed semper in eodem loco et circum se moveri. Tertii dicunt eas etiam de loco ad locum moveri, nullum tamen earum motum oculis nostris sentire, quia tantum spatii in peragratione sui circuli consumunt, quod vita humana, quae brevis est, etiam ad breve punctum tam tardae accessionis comprehendendae non sufficit. Quamvis vero huic sententiae quod de loco ad locum moveantur, consentimus, aliam tamen rationem quare motus earum non sentiatur praetendimus, quae talis est. Omnis motus discernitur per immobile, vel per minus mobile. Cum enim aliquid movetur, si aliquid immobile vel minus mobile videatur, cum aliquid praeterire vel propinquare videmus, motum sentimus. Sin autem aliquid moveatur, neque aliquid extra ipsum, vel immobile [Col. 1141C] vel minus mobile videatur, motus non sentitur. [Col. 1142A] Quod per navem currentem in mari probari potest. Motus ergo stellarum per immobile vel minus mobile superpositum sentitur, nunquam superpositum, ut per signa motum planetarum discernimus, quia modo sub hoc signo, modo sub alio videntur. Super praedictas autem stellas nihil est visibile, nec ideo est quo motus earum discerni possit. Moventur ergo, sed infixae dicuntur, quia motus earum non sentitur. In eodem firmamento undecim dixerunt esse circulos, quorum duo sunt visibiles, alii invisibiles. De visibilibus ergo prius, deinde de invisibilibus disseramus. Duo ergo visibiles, galaxias, id est, lacteus circulus. Gala enim lac, circulus, et zodiacus; et incipit galaxias juxta Septentrionem ex parte Orientis, et ab obliquo per Cancrum et Capricornum transiens, ad idem revertitur principium. Dicitur autem sic propter notabilem sui claritatem. Si quis vero unde sit ille in illa parte coeli notabilis splendor scire desiderat, Macrobium legat. Zodiacus vero a Capricorno per Arietem ad Cancrum ascendens, de Cancro [Col. 1142B] per Libram ad Capricornum descendit. Descendere vero et ascendere, juxta nostrum situm, intellige hic duodecim aequas partes, ut refert Macrobius, per fluxum aquae divisus est, quarum unaquaeque dicitur signum, quia eis signamus in qua parte coeli sit sol et alii planetae, et ad quam exierint, et ad quam debeant pervenire. Quae signa quia nominibus animalium titulata sunt, ut Aries, Taurus, etc., circulus qui ea continet, Zodiacus dicitur. enim est animal. Si quis autem causas nominum quaerat, Helpericum legat. Signorum vero talis est dispositio, quod propinquus nobis est Cancer, scilicet, in confinio nostrae habitabilis et torridae. Deinde Leo aliquanto descendit versus Orientem, post Virgo; deinde Libra, in medio torridae zonae existens; ultra quam es Scorpius, deinde Sagittarius; post quem est Capricornus, a nobis remotissimus; deinde oblique descendendo est Aquarius, postea Pisces; deinde Aries, in medio torridae zonae Librae suppositus, supra est [Col. 1142C] Taurus, postea Gemini, deinde Cancer.


[Col. 1141] DE ABSIDIBUS PLANETARUM.
[Figure: [Figura] 19Kb] [Col. 1143] [Figure: [Figura] 22Kb]

[Col. 1143B] Hanc figuram dedimus, non ut obliquitatem signorum, vel ascensum, vel descensum, vel remotionem, vel propinquitatem notaremus, sed ut dispositionem illorum, et quod cujus planetae primum secundarum (sic) vel solum domicilium dicatur manifestaremus: quod signum cujus mensis sit, et quare, tractando de sole dicemus. Novem alii circuli invisibiles sunt, quorum quinque sunt paralleli: unus quorum aequinoctialis dicitur, hic est qui per medium torridae zonae vadens per Arietem et Libram, in duo hemisphaeria coelum dividit. Dictus aequinoctialis, quia quando sol ad ipsum vel ascendendo vel descendendo pervenit, dies et noctes aequat, de quo in sequentibus docebimus. Alter de parallelis dicitur conjunctio nostrae habitabilis et torridae. Tertius conjunctio ejusdem et frigidus. Quartus ex altera parte, conjunctio torridae et alterius habitabilis. Quintus ejusdem conjunctio et frigidus, ut hic apparet. Sed quia auctoritas dicit quinque zonas esse in [Col. 1143C] coelo, utrum in aethere vel in aere sint, tractantes de aere dicemus. Isti circuli paralleli, id est, aequi, distantes dicuntur, quia a medio, id est, aequinoctiali aequaliter distant. Tantum enim distant conjunctio nostrae habitabilis et frigidae alterius. Post hos duo coluri, quorum principium in medio Septentrionis est, sed alter inde ascendit per Cancrum, et, descendens per Capricornum, ad idem redit principium. Alter inde per Orientem revertitur, per Occidentem et Libram, ad idem principium; et ita in summo Septentrionis se intersecant, et coelum in quatuor quadrantes dividunt. Dicuntur autem coluri, quasi colon uri, id est, membrum bovis silvestris. Colon enim est membrum, urus bos silvestris: dicti sic propter imperfectionem, non quia in se sint imperfecti, sed quia illa pars alterius poli quam intersecant nunquam a nobis videtur. Duo qui ad praedictum numerum supersunt, meridianus est et horizon. Meridianus vero circulus est linea intelligibilis, illam partem coeli designans in qua sol existens aequaliter ab ortu [Col. 1143D] et occasu distat. Horizon vero ubi videtur coelum cum terra jungi: dictus horizon, quasi limitans. Isti duo ultimi non scribuntur in sphaera, quia pro diversitate habitantium, vel circumspicientium, variantur. Motus vero aetheris vel ignis, quod praedictis rationibus [Col. 1144B] dicitur firmamentum, vel coelum, talis est. Cum ignis naturaliter sit in motu, nec supra ipsum sit, quo ascendat, ut ostendimus, nec descendere potuit, quia hoc contra suam naturam est, et omnia inferiora loca ab inferioribus elementis occupata erant. Iterum inutile fuit illum descendere, descendendo nempe terram incenderet, nec aliquid in ea vivere posset. Ergo in quo potest et habet movetur, id est, in circuitu, et est in circuitu, non occupando diversa loca se movere est, partes aliter suas in eodem loco habere. Sic vero in circuitu se vertendo, ab ortu per occasum, ad ortum refert secum stellas tam erraticas quam infixas. Quamvis tamen sic super terram volvatur non recto modo, sed oblique circa nostram habitabilem movetur, quod per polos videri potest. Est autem polus stella immobilis, una in hoc capite, altera in alio. Axis vero est linea intelligibilis, de polo ad polum per medium terrae directa, circa quam volvitur firmamentum. Si ergo recto modo volveretur [Col. 1144C] firmamentum, unus de polis recto modo esset super terram, et alter sub terra, vel in lateribus terrae. Cum igitur unus sit inter medium coeli, et latus ex nostra parte, et similiter alter ex alia linea, quae dicitur axis obliquata est, et circa ipsam oblique volvitur firmamentum. Et quoniam falsam sententiam quorumdam de firmamento satis improbavimus, nostram vero ponentes probavimus, et de stellis fixis in eo, et de circulis et motu ejusdem non tacuimus, de planetis dicere incipiamus; et quia a summo elementorum incoepimus, a summo planetarum incipiamus.

Summus itaque planetarum Saturnus dicitur in peragratione zodiaci, fere triginta annos consumens, unde in fabulis senex fingitur. Haec stella frigida et nociva dicitur esse, de cujus frigiditate primum, deinde de nocivitate disseramus. Stellam istam esse frigidam sic antiqui astrologi probaverunt: cum scirent solem existentem in Cancro terras adurere, videbant in aliquo anno hoc minus contingere; scientes autem ex natura solis hoc non esse, quaesierunt [Col. 1144D] quis planeta esset in eodem signo cum sole, reperientesque Saturnum, dixerunt in eo causam frigiditatis esse. At dicet aliquis: Cum omne corpus stellarum igneae sit naturae, quod probat motus et splendor, unde una stella dicitur frigida et alia calida? [Col. 1145A] Non enim illam probamus rationem, qua dicunt quidam ex vicinitate aquae et terrae. Probavimus enim aquas congelatas in superioribus esse non posse. Sunt qui inde dicunt plures esse qualitates ignis, quae in quibusdam corporibus sunt conjunctae, in quibusdam divisae. Ut igitur est quoddam igneum et calidum, et non splendidum, ita est quoddam splendidum, et non calidum. Dicunt quod ignea non sunt calida, nisi quae alicui spissae et humidae materiae, quam in sui substantiam transmutent, sunt vicina. Unde si alicui igneo desit vicinitas spissi humoris, in eo calor deficit. Hoc vero per solem probant, qui in convallibus, ubi aer spissior est, magnum exercet calorem, in altissimis vero montibus propter aeris subtilitatem non exercet. Cujus rei sunt indicium nives perpetuo ibi existentes, de quo loquentes de situ terrae satis dicemus. Volunt etiam isti super lunam nullum fervorem esse, prae nimia aeris subtilitate. Nos vero dicimus nomina qualitatum [Col. 1145B] tribus modis rebus attribui, vel propter effectum, ut vinum dicitur calidum, quia calorem efficit, etsi frigidus sentiatur; vel propter sensum, ut cum dicimus aquam bullientem esse calidam, etsi naturaliter sit frigida; vel propter signum, ut cum dicimus: Sanum est bene dormire, sine difficultate spirare. Cum igitur aliqua stella dicitur frigida, effectui deputetur. Quamvis ergo in se calida sit, si efficiat frigus, dicitur frigida. Inde quia Saturnus junctus soli minuit calorem, propter effectum dicitur frigidus, etsi in se sit calidus. Sed dicet aliquis: Si corpora stellarum sunt ignea, unde accidit quod quaedam de illis frigus efficiunt? Omnes non in omnibus posse inveniri rationem, sed in quibusdam recurrendum esse ad Creatorem, quamvis possimus hanc inde rationem reddere, quod diversa ignea ex propinquitate et remotione magis et minus calefaciunt. Unde Saturnus, quia a nobis est remotior non calefacit terram. Sol vero quia est terrae propinquus, [Col. 1145C] magis eam incendit. Vel dicamus, quod quamvis aliqua stella sit calida, sunt in ea aliquae qualitates nobis ignotae, propter quas calor non potest descendere; sed quia in medio quaestionem proposuimus, nec omnia possumus omnes, erit ingenii uniuscujusque inquirere quid pro solvenda hac quaestione possit invenire. Haec eadem stella ex frigiditate dicitur nociva, maxime quando est retrograda. Inde in fabulis falcem deferre dicitur. Deferens enim falcem, plus nocet recedendo quam accedendo.

Post Saturnum est Jupiter in peragratione zodiaci, duodecim annos consumens. Haec stella est benevola, quippe ut temperata in qualitatibus, quod per conjunctionem ejus cum sole probatum est. Sed quoniam inter Saturnum et Martem est media, si in superiori vel inferiori abside sui circuli existat, temperatur eorum nocivitas, sed minoratur ejus benevolentia. Inde est quod in fabulis dicitur Jovem patrem Saturnum regno expulisse, quia Saturno vicinior [Col. 1145D] factus, naturalem aufert ei nocivitatem. Dicicitur etiam adulterando diversos genuisse, quia conjungendo se praedictis, diversa in terrenis efficit.

Tertius est Mars; stella, scilicet, calida et sicca, et inde nociva, in biennio zodiacum peragrans; sed inter Jovem et Venerem positus, quae stellae sunt benevolae, ex eorum vicinitate suam minuit nocivitatem, et illorum benevolentiam. In praeliis dicitur dominari, quia calorem et siccitatem, ex quibus est animositas, confert, calidi enim et sicci sunt animosi.

Quartus autem secundum Platonicos est Venus; stella calida et humida, et inde benevola, in anno fere zodiacum circuiens. Dicitur adulterata cum Marte, quia in superiore abside sui circuli existens, facta vicina Marti, minus est benevola. Dicitur dea luxuriae esse, quia confert calorem et humorem, ex quibus est luxuria. Ut enim propter Venerem breviter dicamus, quod prolixius loquentes de homine [Col. 1146A] exponemus, calidi et sicci multum appetunt ex calore luxuriam, sed ex siccitate non sustinent effectum. Frigidi vero et sicci nec appetitum, nec effectum habent, nisi raro, et si faciunt, maxime eis nocet. Frigidi vero et humidi e contrario male appetunt, sed sustinent effectum; calidi vero et humidi appetitum et effectum habent, maximeque corporibus illorum prodest. Haec eadem stella Lucifer et Hesperus dicitur. Sed Lucifer tantum in mane ante solem videtur, Hesperus quandoque potest in vespere. Unde est quaestio, an in eodem anni tempore possit esse Lucifer et Hesperus. Dicunt quidam hoc esse non posse. Cum enim paris est velocitatis cum sole, et fere in eodem spatio temporis cursum suum perficiens, quomodo in una eademque nocte, in vespere sequetur solem, et in mane praecedet? In uno igitur tempore anni praecedet solem, et tunc est Lucifer; in altero sequetur, et tunc est Hesperus. Alii dicunt illum ante solis ortum videri, et post occasum [Col. 1146B] ejusdem, non tamen illum praecedere et subsequi, hoc namque impossibile est. Dicunt autem stellam illam altiorem esse sole, unde diutius videtur in vespere, etsi non sequatur solem, citius in mane, etsi non praecedat. In eodem igitur tempore anni Lucifer et Hesperus dicitur, non quia praecedat solem, et subsequatur solem, sed quia ante ipsum, et post ex sui altitudine videtur. Tertii dicunt Venerem et Mercurium esse fere ejusdem coloris et quantitatis, semperque solem comitari. Cum ergo sic illum comitantur, quod altera praecedit et altera sequitur, praecedens in vespere propter splendorem solis non videtur, sed subsequens post ejus occasum apparet. Contra autem est in mane, praecedens etenim videtur, sed sequens splendore diei occulitur; sed quia unius coloris sunt et quantitatis, una et eadem stella reputatae sunt.

Quintus est Mercurius, fere in anno similiter cursum suum perficiens, cum quo Venus adulterata dicitur, quia quando est in inferiori abside sui circuli, [Col. 1146C] qualitatibus illius se commiscet.

Sextus est sol; sed antequam de eo dicamus, de statu et retrogradatione omnium praedictorum doceamus: deinde cum Chaldaei et eorum sequaces dixerint solem esse in medio planetarum, super Venerem et Mercurium, Aegyptii vero, quos secutus est Plato, eumdem sextum dixerunt, Mercurioque et Veneri suppositum. Dicunt igitur quidam solem esse attractivae naturae. Si igitur illae praecedant solem, si propinquae sunt, attrahit eas ad se; si autem remotae, saltem cogit eas stare, donec eas transierit: quod ostendunt per similitudinem adamantis et ferri. Alii dicunt eas nunquam stare, sed tamen videri quod stent, quia cum sint igneae naturae, necesse est quod semper sint in motu. Videntur tamen aliquando ex arsi et thesi stare. Constat enim inter omnes astrologos unumquemque de praedictis planetis plus solito removeri a terra, et tunc elevatur. Aliquando plus solito versus terram descendere, quod primi [Col. 1146D] dicimus. Cum ergo elevantur et deprimuntur, si recto modo hoc fiat, quia dum elevantur, sub eadem parte signi videntur, et stare credunt; sin autem retro aliquando, retro ire videntur.
[Figure: [Figura] 4Kb]

[Col. 1147A] Hujus elevationis et depressionis causa est sol. Cum enim sit fons totius caloris, aliquando plus solito desiccat superiora et inferiora. Unde corpora stellarum desiccata, plus solito levia ascendunt. Si iterum ad nutrimentum sui plus solito attrahant humorem, plus solito humida et gravia reddit ea, unde plus solito descendunt. Quod ergo dicuntur stare, astrologicum est, quia sic videtur. Deinde dicendum est cur Chaldaei dicant solem quartum, Aegyptii vero et Plato sextum. Verum est solem esse sub Venere et Mercurio juxta lunam. Cum enim luna sit frigida et humida, necesse fuit ut sol, qui est calidus et siccus, esset ei vicinus, quatenus ex calore solis frigiditas lunae, et ex siccitate humiditas temperaretur, ne cum vicina sit terrae, et inde magis ei dominans, si distemperata ad eam veniret, distemperatam eam redderet. Iterum cum luna proprio careat splendore (ut ostendimus) et a sole accipiat, necesse fuit ut fonti sui luminis, sine medio sit subjecta. Sed quamvis hoc ita esse verum sit, Chaldaeis tamen aliter visum est, ex hoc quod [Col. 1147B] dicemus. Sol et Mercurius et Venus ita conjuncti [Col. 1148A] sint, quod fere in eodem spatio temporis suos perficiunt cursus, scilicet, in anno. Fere ergo aequales sunt circuli eorum, si juxta quantitatem circulorum planetae brevius vel prolixius tempus in peragratione zodiaci consumunt Cum ergo fere aequales sint, unus ab alio totus non continetur. Intersecant ergo sese ita, quod circulus Veneris in inferiori sui parte intersecat superiores partes circulorum Mercurii et Solis, plus comprehendens de Mercuriali quam de solari. Circulus vero Mercurii superiori parte sui intersecat Venereum, inferiori solarem. Circulus autem solis superiori parte sui intersecat Mercurialem et Venereum, plus Mercurialem, minus Venereum. Sed quia facilius elabitur animo, oculis subjecta descriptione, intersecationem illam ostendimus, circulos aliorum planetarum et zodiacum adjungentes, hos omnes in duodecim partes dividendos, ut appareat cum signa sint ejusdem quantitatis, quare plus moveatur sol in geminis quam in [Col. 1148B] aliis.


[Col. 1147] DE DISCURSU PLANETARUM PER ZODIACUM.
[Figure: [Figura] 25Kb]

[Col. 1147C] Cum igitur circulus solis in superioribus partibus illorum circulorum ambiatur, juste inferior illis dicitur. Sed quia contingit aliquando solem per superiora sui circuli currere, illas vero stellas per inferiora suorum, et tunc liberius apparent. Sol enim non tantum obscurat subjecta, quantum superposita reputatus est illis superior. Sed jam tractatum ad solem transferamus. Sed quoniam caeteri planetae, quemadmodum sol moventur, de motu solis dicamus, ut de aliis similia intelligantur. Generalis ergo [Col. 1148C] sententia fere omnium philosophorum fuit, firmamentum ab ortu ad occasum volvi; solem vero et alios planetas contrario motu ab occasu ad ortum moveri, quod ostendunt oculis per signorum dispositionem. Cum enim Aries sic sit positus, quod quando in medio coeli est, inter illum et Orientem est Taurus, deinde Gemini, post Cancer, inter eumdem et Occidentem sunt Pisces, post Aquarius, deinde Capricornus, ut in figura apparet paginae sequentis.
[Col. 1149] [Figure: [Figura] 7Kb]

[Col. 1149B] Si ergo sol versus Occidentem tenderet de Ariete in signum versus Occidentem positum, id est, in Pisces transiret, deinde in caetera. Cum ergo sol in signa versus Orientem posita, scilicet, in Taurum, etc., de Ariete transeat, sine dubio de occidente in orientem moveretur. Subnectunt etiam rationem quare sit necesse sic esse. Cum firmamentum ab ortu in occasum volvitur, si planetae similiter moverentur, tantus esset impetus, quod in terra nihil stare nec vivere posset. Ut ergo rapido motui firmamenti obviarent, impetumque illius temperarent, in contrarietatem motu retorti sunt. Sed quamvis contra firmamentum deferantur, firmamentum tamen refert eos secum ad ortum et occasum, ut si aliquis existens in navi, contra quam navis currat, se moveat, tamen a navi quocunque vadit refertur, non ideo a contrario motu quiescens. Ergo quod paulatim vadit ad Orientem, naturalis est motus; quod quotidie ad ortum et occasum, ex firmamenti impetu. Quidam [Col. 1149C] tamen aiunt hoc esse non posse. Cum enim sol non sit de infixis stellis in firmamento, qualiter refertur ab ipso? Si enim aliquis extra navem est, qualiter a navi defertur? De eo vero quod dicunt, solem ad signa adversus Occidentem posita transire, dicit sic videri, non tamen ita esse. Cum enim ait firmamentum et sol naturali motu ab ortu ad occasum tendant, ita quod sol est sub prima parte Arietis, quia firmamentum aliquanto velocius est sole, transit cum in tricesima parte unius signi. Cum igitur sol venit ad ortum, non illa pars signi, quae ante videbatur, super solem videtur, sed posterior, et ita per singulos dies transeundo videtur, quod ad signa posteriora eat, cum tamen non eat. Quod per simile lunae probari potest. Cum enim certum sit lunam ad Septentrionem non currere, si super ipsam nubes currant, quando transeunt lunam, videtur contra nubes ad Septentrionem currere. Sed quia priori sententiae doctissimus omnium philosophorum consentit, et vera est, illi concedamus, contraque hoc [Col. 1149D] quod ille dicit solem a firmamento non posse referri, cum in eo non sit. Et si possumus dicere, quod est in firmamento juxta nostram sententiam, quia dicimus aethera firmamentum vocari, tamen dicimus, et si non sit in firmamento, posse referri ab eo. Ut enim in eodem exemplo de navi persistamus, si aliquid leve juxta navem sit, impetu illius refertur, etsi in ea non sit. Ergo sol cum levis et igneae sit naturae, a firmamento, et si in eo non sit, potest relerri. [Col. 1150B] Moventur ergo sol et alii planetae ab Occidente in Orientem non recto modo, sed obliquando, sed modo descendendo ad Australia, modo ad nostram habitabilem, ascendendo juxta praedictam signorum dispositionem. Sed dicet aliquis: Quae necessitas fuit quod sol obliquando, et non recto modo, volveretur?

Responsio. Magna quam ut ostendamus, praedoceamus quas diversitates oblique meando operetur, a remotiori, id est, a Capricorno incipientes. Cum ergo sol intrat Capricornum, quod in medio Decembris contingit, semper enim sol in medio mensis intrat signum, et in medio sequentis mensis exit, eique mensi attribuitur, in quo sol illud intrat, quia tunc remotissimus est a nobis, et nostra habitabilis frigore astringitur. Terra enim et aqua naturaliter sunt frigida, nisi a sole calefiant. Iterum cum non sit quo arescat aer, spissatur in nubes, quae in pluvias dissolvuntur; inde fit quaedam anni varietas, [Col. 1150C] quae hiems vocatur. Est autem hiems frigida et humida, extenditurque donec sol transeat Aquarium et Pisces, quorum primum intrat medio Januarii, secundum medio Februarii; constat ergo in tribus mensibus, et hoc est verum de quatuor anni temporibus. In hoc constringuntur pori superficiei terrae, nec potest calor evaporare, qui remanens nutrit radices herbarum et arborum, vicemque matris praegnantis obtinet, crementum autem non confert, quia nec calor nec humor, ex quibus est augmentum, potest ascendere propter frigoris constrictionem. Sed unde gelu, unde nives, unde grandines, unde pluviae, unde tonitrua et fulmina contingant, tractantes de aere dicemus. Huic tempori consimilia sunt, aqua, phlegma, decrepita aetas. Haec etenim frigida sunt et humida. In eodem se melius habent cholerici, pejus phlegmatici, melius juvenes, pejus decrepiti. Pessima est infirmitas, quae est ex phlegmate, ut febris quotidiana minus mala, quae est ex cholera, ut tertiana. Utile est in eodem augmentare cibum. Pori [Col. 1150D] enim humani corporis ex frigiditate constringuntur, nec potest calor evaporare qui intus remanens plus consumit; contra igitur interiorem decoctionem necesse est infundere exteriorem refectionem. Inde est quod apud antiquos deus hiemis pinguis ventre pingebatur, et ab immunditia paludis Spurius appellabatur. In eodem bonum est uti calidis et siccis.

Tunc igitur sol ascendendo usque ad Arietem pervenit, qui in medio Martii intrat, nec nimis remotus, [Col. 1151A] nec propinquus, utpote in medio torridae zonae positus. Unde aer nostrae habitabilis nec nimis calidus est, nec frigidus, nec nimis humidus, nec siccus, sed inter quatuor qualitates temperatus. Ex qua temperie pori aperiuntur, evaporatque fumus humidus, per radices herbarum et arborum conscendens, confert eis augmentum et vegetationem. Unde quidam mensis hujus temporis dicitur Aprilis, quasi aperilis, quia tunc terra aperitur in flores. Estque proprium ejus, quod inconstans sit, modo, scilicet, pluviosum ex vicinitate hiemis, modo siccum ex vicinitate aestatis, modo eadem ratione calidus, modo frigidus. Inde est quod in Martio saepe infirmantur homines, quia cum corpora humana modo aperta sunt ex calore, statim corrumpuntur subito frigore. Sed si quis in hoc tempore se conservaret tardius, prius in illo quam in aliis infirmitatem incurreret. Hic subjiciet aliquis: Unde ergo est quod si aliquis intret hiemem cum aliqua infirmitate, non tam saepe moritur in hieme quam in vere? Cum infirmitates oriuntur [Col. 1151B] ex malo humore, per membra se diffundente, ex frigiditate hiemis confringuntur humores, nec possunt diffluere; ex calore autem veris idem dissolvuntur, quibus discurrentibus per membra, succumbit homo et moritur. Haec temperies ab Ariete incipiens, extenditur dum sol est in Tauro, et in Geminis primum, quorum intrat medio Aprilis, secundum medio Maii. Huic tempori consimiles sunt aer, sanguis, pueritia, quia calidi et humidi sunt. In eodem melius habent melancholici, pejus sanguinei; melius senes, pejus pueri. Pessima est infirmitas quae venit ex sanguine, ut synoca; minus mala quae est ex melancholia, ut quartana. In eodem est conveniens uti frigidis et siccis.

Cum autem sol usque ad Cancrum ascendit, ex propinquitate sui terram incendit et desiccat. Unde est aestas calida et sicca, quae incipiens in medio Junii, quando sol intrat Cancrum, extenditur dum sol est in Leone, quem medio Julii intrat; dumque est in [Col. 1151C] Virgine, quam intrat medio Augusti. Hujus temporis est herbarum et arborum radices desiccare. Consimile est igni, cholerae, juventuti, haec etenim calida et sicca sunt. In eo se melius habent phlegmatici, pejus cholerici; melius decrepiti, pejus juvenes. Pessima est infirmitas quae venit ex cholera, ut tertiana; minus mala, quae est ex phlegmate. In eodem utile est uti frigidis et humidis. Augmentandus est potus, cibus minuendus. Etenim ex calore aperti sunt pori corporis, evaporat calor naturalis; unde non ita cibus digeritur. Sed quia potus cito transit in sanguinem, augmentandus est. Hic oritur quaestio: Cum istae diversitates in praedictis temporibus, ex propinquitate et remotione solis habeant contingere, sol vero existens in Leone tantum distat a nostra habitabili, quantum exis ens in Geminis, in Virgine quantum in Tauro, in Libra quantum in Ariete, quare in illis temporibus operetur calorem et humorem, in duobus istorum calorem et siccitatem, in [Col. 1151D] tertio frigiditatem et siccitatem? Cui respondendum est quod existens in tribus vernalibus, ex quo propinquus est, operatur calorem, ex vicinitate hiemis praecedentis humorem. Cum vero est in Leone et Virgine, ex propinquitate operatur calorem; sed quoniam ex calore veris et aestatis jam est humor desiccatus, non est quo temperetur calor, nec est unde sit humiditas; unde est tempus calidum et siccum. Cum vero est in Libra, quia jam omnino desiccatus est humor, et exstinctus calor, oritur autumnus frigidus et siccus, in quo fructus intus habentes humorem, ut racemi, ex gemina siccitate, scilicet, autumni, maturi colliguntur. Incipit autem autumnus medio Septembri sole intrante Libram, durans dum sol est in Scorpione et Sagittario, primum quorum intrat medio Octobris, secundum medio Novembris. Assimilatur huic tempori terra, melancholia, senectus, quia frigidae et siccae sunt. In eo se melius habent sanguinei, pejus melancholici; pueri [Col. 1152A] melius, pejus senes. Pessima est infirmitas quae nascitur ex melancholia; minus mala, quae ex sanguine. Ut enim generaliter dicamus, in omni tempore anni pessima est infirmitas quae fit ex humore simili tempori. Qualitatibus enim temporis augetur materia morbi. Minus est mala quae fit ex humore contrario tempori, minuitur nempe qualitate temporis materia morbi. In eodem est utile, uti calidis et humidis. Inaequale est hoc tempus ex vicinitate praecedentis aestatis, et subsequentis hiemis. Ex quo et ex succis fructuum tunc abundantium, periclitantur indiscreti homines. Hic oritur quaestio similis praecedenti: Cum sol existens in Scorpione tantum distet a nobis quantum in Piscibus, in Sagittario quantum in Aquario, quare alias in istis operetur qualitates, alias in istis? Hujus facilis est solutio. In praecedentibus, id est, in Scorpione et Sagittario, quia ex aestate desiccatus est humor, jamque sol medium torridae transiit, est frigus et siccitas. In aliis similiter remotus est, ex quo est frigiditas; [Col. 1152B] sed quia jamdudum defecit calor, qui aera desiccat, paulisper spissatur aer in nubes, fitque tempus humidum. Quamvis ergo, ut praedictum est, hiems sit frigida nimis et humida, in fine magis humida, minus frigida, in medio aequaliter. Ver autem in principio magis humidum, minus calidum, in fine magis calidum, minus humidum, in medio aequaliter. Notandum vero est quod quamvis istae sint quatuor temporum proprietates ex accidente, tamen variantur, ut si cum sole in hiemalibus signis sit aliquis calidus et siccus planeta, ut Mars, est praeter naturam calida et sicca; similiter si in aestate sit aliquis frigidus et humidus cum sole, id est, praeter naturam frigida et humida. Ideo prudenti physico semper providendum est quae signa obtineat sol, et quis planeta cum eo sit in eodem signo, ut sciat qualis futura sit aestas, vel alia tempora, ut contra futuram qualitatem praesto sit medicamen. Cum igitur has diversitates operetur sol oblique ascendendo et descendendo, [Col. 1152C] videamus quid mali sequeretur, si semper recto modo volveretur. Sed de hoc nullus dubitat quod si semper ita propinquus nobis volveretur ut est in aestate, semper aestum haberemus, nec aliquid crescere posset. Similiter si semper remotus ut est in hieme, rigor frigoris semper esset, nec ex terra fructus et herbae nascerentur. Sed dicit aliquis: Si ita se moveret ut est in Ariete, quod aequaliter semper a nobis distaret, semper temperiem veris faceret, nec aliquid mali inde proveniret. Nos vero contra dicimus pessimum malum inde provenire, nunquam enim terra intus conciperet, quod agit in hieme; neque fructus, si aliqui nascerentur, ad maturitatem tenderent, sine quibus nullus animantium vivere posset. Sed quia diximus elementa, tempora anni, humores, complexiones, aetates similes esse, sub oculis in figura (Vide primam figuram pag. seq.), quod cui sit simile, ostendamus.

Quoniam de naturali motu solis et de eis quod agit [Col. 1152D] oblique ascendendo et descendendo satis docuimus, consequens est quatenus de eis quae agit relatus a firmamento dicamus. Cum igitur sol naturali motu ab Occidente in Orientem contra firmamentum nitatur, quotidie tamen a firmamento ad occasum refertur, existensque super terram, agit splendorem, qui dicitur dies. Eodem vero existente sub terra, in superiori parte est obscuritas, quae nox vocatur. Attendendumque est quod dies alius naturalis, alius usualis: de naturali ergo prius, deinde de usuali disseramus. Naturalis vero dies est spatium viginti quatuor horarum, continens usualem diem et noctem. Unde dicimus triginta dies in mense, cum in eo sint dies et noctes. Hunc philosophi in quatuor diviserunt, a nona parte noctis usque ad tertiam diei usualis, calidum et humidum dicentes; a tertia diei usualis usque ad nonam, calidum et siccum; a nona ejusdem usque ad tertiam noctis, frigidum et siccum; a tertia noctis usque ad nonam, frigidum et [Col. 1153A] humidum. Inde contingit quod quaedam infirmitates in diversis partibus ejusdem pejus et melius, secundum [Col. 1154A] praedictam rationem de temporibus, se habent. Usualis vero dies est spatium quo sol ab ortu ad [Figure: [Figura] 19Kb] [Col. 1153B] occasum refertur, hunc vero naturalem in quatuor diviserunt. Prima enim parte illius sol rubet, deinde splendet, postea calet, ad ultimum descendit et temperatur. Inde est quod in fabulis quatuor equi Phoebo attribuuntur, nomina praedictis proprietatibus convenientia obtinentes. Primus nempe Erytheus, id est, rubeus dicitur; secundus Acteus, id est, splendens; tertius lampas, id est, ardens; quartus Philogeus, id est, amans terram. In istis usualibus diebus tres in anno contingunt diversitates. Aliquando namque sunt aequales noctibus, aliquando prolixiores, aliquando breviores, quarum diversitatum haec est causa. Cum sol est in hiemalibus signis, tumor terrae, qui est in medio torridae zonae inter nos et ipsum positus, aufert nobis illum, ne cito videamus, et causa est quare cito ab oculis nostris auferatur; inde brevis est splendor apud nos super terram, et [Col. 1154B] sic dies brevis; umbra prolixa, et sic nox. Sed quando est in Cancro et in aliis aestivalibus signis, quia citra tumorem nascitur, cito in mane videtur, et tarde ab oculis nostris aufertur. Inde prolixus est splendor super terram, et brevis umbra. Eodem vero in Ariete vel Libra existente, quia aequaliter distat a nobis, aequaliter super terram et sub terra est. Inde aequalis est splendor, et aequalis obscuritas. Enumeratis effectibus solis tam ex naturali quam ex accidentali motu, de eclypsi ejusdem dicamus, unde et quoquo tempore contingat: ad cujus evidentiam praedicamus quod quemadmodum longitudo zodiaci in duodecim partes, quae signa dicuntur, divisa est, ita et latitudo in duodecim, quae dicuntur evaginationes. Has duodecim partes latitudinis tangit luna, sol vero per medium transit. ut monstrat subjecta descriptio.
[Figure: [Figura] 15Kb]

[Col. 1153B] Cum ergo sol per medium latitudinis semper currat, si in die conjunctionalis gradus hoc contingat, luna fit in medietate ejusdem latitudinis, tunc est, [Col. 1154B] si recto modo posito inter terram et solem; quod si linea a terra dirigeretur, et per medium lunaris et solaris corporis iret, ut in figura pag. seq.


[Col. 1155A] DE ECLIPSI SOLIS FIGURA UTILIS.
[Figure: [Figura] 15Kb]

[Col. 1155C] Si igitur luna interposita, facit radios solis elidi, quod objectu ejusdem ad terram non possunt descendere. Inde est quod nunquam nisi in tricesima luna, vel vigesima nona hoc contingit, quia alia die non est cum sole in conjunctionali gradu; non tamen in omni tricesima vel vigesima nona hoc contingit, sed quando fit, in eis contingit. Si enim inde conjunctionali luna non sit in medio latitudinis zodiaci, sed citra vel ultra (non monstrat subjecta descriptio), non potest luna visum vel descensum radiorum nobis auferre. Sed quia de sole pro posse nostro disserimus, deinceps de luna disseramus.

[Col. 1155D] Luna igitur ex propinquitate aquae et terrae spissius habet corpus quam caeterae stellae; unde non habet proprium splendorem neque calorem, sed a sole accenditur. Si enim proprium haberet calorem, cum vicina sit terrae, et per singulos menses ascendat ad Cancrum, descendatque ad Capricornum, per singulos menses aestum caloris et frigus hiemis in terram ageret, tamque continuis inaequalitatibus nihil vivere posset. Caruit ergo splendore et calore; a sole tamen superposito illustratur, non tamen semper aequaliter, quantum ad nos, sed modo est novilunium, modo plenilunium, modo interlunium. Unde ergo hoc contingat videamus. Quidam dicunt, quod quando est supposita soli in eodem signo, prae nimio splendore solis eam obscurari, nec posse apparere; sed quando elongatur a sole, in parte incipit splendor apparere. Unde cum plus removetur a sole, major in ea splendor apparet; quanto illi propinquior, est minor. Sed si inde, quia propinquior [Col. 1156A] est soli, minor in ea splendor apparet; quanto remotior, major in parte opposita soli prius apparet splendor. Cum ergo primum appareat ex parte solis, falsa videtur illorum sententia. Nobis vero videtur quod omne luminosum corpus supposito aliquo obscuro, in opposita parte sui jacit umbram, in parte sui splendorem. Cum ergo luna, quae (ut praediximus) naturaliter est obscura, soli est supposita in parte sui, id est, supra ponit sol splendorem in opposita parte, id est, versus terram jacit umbram, unde a nobis non videtur luna. Sed quando elongatur a sole, incipit parum splendoris ad modum gracilis cornu apparere, diciturque monoides; quanto plus elongatur a sole, plus splendor descendit, ita quod septimo die dichotomos, id est, divisa per medium videtur. Et notandum est quod quantum splendor descendit, tantum umbra ascendit, et e converso. Post septimam vero diem usque ad decimam quartam est amphicirtus, id est, minor plena, major dimidia. Quarta [Col. 1156B] decima vero die, quia per diametrum remota est a sole, quod potest probari ex hoc, quod sole occidente, illa oritur, jam tota umbra ascendit, totusque splendor descendit, estque panselenos, id est, plenilunium. Postea vero incipit soli propinquare, et umbra descendere, splendorque ascendere; et fit primum descendendo amphicirtos, deinde dichotomos, deinde monoides. Haec omnia apertiora erunt tali figura posita ante oculos.

Eclipsis lunae talis est ratio. Sole et luna in praedicta ecliptica linea sic dispositis, quod sol est in inferiori hemisphaerio, luna in superiori, terra in medio sic, quod si dirigeretur linea a medio lunaris corporis, transiret per medium terrae et solaris corporis ad hunc modum, tunc tumor terrae interpositus alicujus dirigeret umbram, scilicet, usque ad ipsam lunam; unde solis radii eam non possunt accendere, patiturque eclipsim donec, movendo se, tumorem transierit, splendorque in ea apparere coeperit. Inde est quod non deficit, nisi decima quinta vel decima [Col. 1156C] quarta luna, quia tunc soli opponitur, non tamen in omni quinta decima hoc contingit, sed quando fit, in ea contingit. Unde ergo in omni non contingat, doceamus. Sed hoc contingit ex figura umbrae terrae. De figuris umbrarum, quae ex aliquo rotundo corpore opposito splendido ejusdem quantitatis fiunt, praedoceamus.

Omnis ergo talis umbra corporis, vel est cylindroides, vel calathoides, vel conoides. Et est cylindrus figura longa, vel teres, aequaliter crescens, neque lineas in summum contingens. Inde dicitur cylindroides umbra, quae talis est figurae, quae fit quoties luminosum corpus et obscurum ejusdem quantitatis ad hunc modum.

Cum ergo corpus et luna aequalia non sint, quippe cum sol octies major sit terra, umbra terrae cylindroides esse non potest. Calathus vero est figura ab acuto in latum tendens. Unde calathoides dicitur hujusmodi figurae umbra: haec fit, quando luminosum [Col. 1156D] corpus minus est obscuro. Sic figura umbrae terrae calathoides esse non potest, quia, ut probat Macrobius, sol est major terra. Conus vero est figura, a lato in acutum tendens, contraria in calatho. Conoides vero umbra dicitur, quae ex lato in acutum tendit; quae fit quando luminosum corpus majus est terra, umbra illius est conoides. Cum ergo sol et luna ut praediximus sunt disposita, conus umbrae terrae, recto modo ad lunam tendit, eamque inficit, nec radios a sole recipit, donec conum umbrae terrae transierit. Si autem 15 luna non sic sit disposita, sed [Figure: [Figura] 18Kb] [Col. 1157A] alterum sit aliquantulum versus septentrionem, alterum versus Austrum, conus umbrae non recto [Col. 1158A] modo ad lunam dirigitur, nec eam inficit, sed juxta illam est in hunc modum.


[Col. 1157A] DE ECLIPSI LUNAE
[Figure: [Figura] 8Kb]

[Col. 1158A] DE LUNA SOLE ET TERRA
[Figure: [Figura] 14Kb]

[Col. 1159] DE ECLIPSI OMIUM PLANETARUM.
[Figure: [Figura] 4Kb]

[Col. 1159A] Viso unde eclipsis lunae contingat, et quare non in singulis mensibus de umbra, quae semper in medio ejus videtur, quid nobis inde videatur dicamus. Quamvis corpus lunae naturaliter sit obscurum, tamen in quibusdam partibus suis est tunsum et politum [Col. 1160A] ad modum speculi, in quibusdam scabrosum et rubiginosum. Ubi igitur politum est, ex radiis solis splendet; sed ubi scabrosum, naturalem obscuritatem retinet.



LIBER TERTIUS.
[Col. 1159]


PROOEMIUM.

[Col. 1159A] Etsi studiis docendi occupati, parum spatii ad scribendum habeamus, quoniam tamen multos vestes philosophiae abscindentes, et cum panniculis arreptis, totam sibi eam cessisse credentes, abiisse cognoscimus, voce ipsius reclamantis excitati, ne nuda remaneat, particulas abscissas stylo nostrae parvitatis consuimus, non ignari morsibus invidiae nos subjacere, quia hodie est periculum et nosse et habere: Sed quoniam, ut ait quidam:

Justius invidia nihil est quae protinus ipsum
Actorem rodit, excrucians animum et horum;
[Col. 1160A] Invidia Siculi non invenere tyranni
Tormentum majus.
de tormento illorum certi, etsi de multis morsibus venenatorum non dubitantes, quasi Catonem per aestum Libyae, veritatem sectantes, rationibus diversis, ut linguis pusillorum muniti, ad sequentia transeamus. Et quoniam de aethere, et ornatu ejusdem satis docuimus, de aere illi conjuncto et subdito doceamus, quae et unde in illo contingant ostendentes.



CATALOGUS LIBRI III.
[Col. 1159]

[Col. 1159B] De aere.---Quare quinque zonae sint in aere, et non in aethere.---Quare superior ignis non sit fervens.---Unde sint pluviae.---Quare sol calefaciat terram, ignis superior non.---Qualiter sursum elevet humorem.---Unde videatur quod sanguis pluat.---De arcu coeli.---Unde grando.---Unde nix.---Quare nives in aestate non contingant, sed grando.---De tonitruis et fulminibus.---Quare in aestate contingant fulmina.---De hoc quod stellae videntur cadere.---De [Col. 1160B] cometa.---De situ aquae.---De refluxionibus Oceani.---Unde fluctus maris.---De ortu ventorum.---Unde quaedam aqua dulcis, quaedam salsa.---Unde sint fontes.---Unde putei.---Unde aqua putei et fontis sit in aestate frigida, in hieme non.---Unde exustio.---Unde diluvium.---Unde sit quod in lunatione crescunt humores, et decrescunt.



INCIPIT LIBER III.
[Col. 1159]

[Col. 1159C] Aer igitur est luna usque ad terram, qui quanto est terrae propinquior, tanto humidior et spissior: quanto remotior, siccior, et splendidior. Hic cum sit suppositus soli, ex eo calorem et lucem accipit. Sed quoniam sol terminos torridae zonae nunquam excedit, illam partem aeris ex vicinitate sui accendit; remotas vero expertes sui fervoris relinquit, fiuntque ex vicinitate aquae et terrae frigidae. Positae vero in medio, ex utraque parte intemperie hinc et illinc temperantur. Sunt ergo in aere quinque diversitates, quae ab antiquis quinque zonae dictae sunt, non ut quidam aestimant, super lunam. Ibi nempe sunt omnia [Col. 1160C] immutabilia, quia ibi nulla est contrarietas. Cum enim ibi sit aether, qui ignis dicitur, corporaque stellarum ignea, unde in aliqua parte erit frigus? Sed scio istos ex verbis philosophorum errasse, qui quinque zonas esse in coelo pronuntiant, ut Virgilius: »Quinque tenent coelum zonae.« Contra haec geminam habemus defensionem. Prima est, quod aer saepe vocatur coelum. Unde dicitur: Aves coeli. Secunda est, quod quinque partes aetheris quinque partibus aeris superpositae sunt, vocaturque pars aetheris. nomine partis aeris sibi suppositae, diciturque pars supposita frigidae frigida, quamvis in ea nullum sit [Col. 1161A] frigus. Pars supposita torridae torrida, non quia in aethere sit aliquis fervor caloris. Est enim superior tam subtilis, quod accendere aliquid non potest, donec humido se misceat et spisso. Istae eaedem diversitates ex aere supposito in terra sunt, qualitas quippe aeris terram inficit. Sunt ergo quinque in terra, quinque zonae in aere. De aere igitur nostrae habitabili superposito disseramus, ostendentes quae in eo et unde sint diversitates, a pluvia quae omni tempori est communis incipientes.

Pluviarum aliquando diversae sunt causae. Aliquando namque spissus fumus evaporat, et humidus qui ut ascendit, minutissimae guttae se involvunt, quae grossiores et graves factae cadunt, fitque pluvia. Aliquando vero aer ex frigiditate terrae et aquae spissatur, transitque in aqueam substantiam, quae calore solis, ut glacies igne, dissoluta, per minutas cadit particulas. Aliquando ad nutrimentum sui solem attrahere humorem contingit, et quod in eo liquidius [Col. 1161B] est in igneam transit substantiam, quod vero gravius deorsum cadit. Unde post acutissimum calorem videmus contingere pluviae inundationem. Habetur autem quaestio, cum sit proprium ignis tendere sursum, unde sit quod radii solis et calor ad terram tendunt. Ad quod dicimus quod sol igneae naturae, non quia ex solo igne constet, sed quia in eo dominatur. Praedocuimus enim corpora stellarum ex quatuor elementis facta, dominante tamen igne. Cum ergo ex quatuor constent elementis, quamvis igne dominante, quod in eo ex aqua et terra est ad simile tendit. Sed quia a caloris fonte procedit, secum defert aliquid caloris, quo terra et aqua calefiunt; et quoniam natura est caloris ascendere, calor qui praedicto modo descenderat, revertens, aliquid humoris secum trahit, quod bulliendo in sui substantiam transmutat. Si ergo proprie velimus loqui, dicemus quod sol humorem sursum elevat, non attrahit. Ideoque fons dicitur caloris, quia sic subdita calefacit, [Col. 1161C] ignis vero superior non. Cum enim sit elementum non ex elementis factum, nihil est in eo quod ad inferiora descendat. Inde vero est quod pars aeris et terrae soli subdita est fervida, remotae autem frigidae, etsi sint aetheri subjectae. Sed dicet aliquis: Nonne ignis, ubicunque est, calidus est? Cui dicimus: Non nisi spisso et humido mistus. Quamvis igitur super lunam sit ignis, non est inferior; defecit enim humida et spissa materia qua ignis accendatur, neque frigus neque obscuritas, sed unus et continuus splendor, neque aliqua mutabilitas. Sed dicent quod Aristoteles: Impossibile est ignem non calere. Dicimus Aristotelem ibi locutum esse de hoc inferiori igne, qui semper alicui spissae materiae mistus, nunquam calere desinit. Vel dicamus quod dicit ignem calere non actu, sed natura. Quarta causa pluviarum est ventus elevans humorem de stagnis, et fluviis, et lacubus. Inde est quod ranunculi et pisces a multis visi sunt de aere cadere. Cum enim, ut praediximus, aqua [Col. 1161D] vento sustollatur, contingit quod ranunculos et pisces secum elevat, quibus ex naturali gravedine descendentibus, stupent ignorantes. Nullum ergo tempus anni immune est a pluvia. In omni namque vel fumus humidus evaporat, vel aer ex frigiditate spissatur, vel humor calore vel vento elevantur. Haec pluvia quandoque plus solito spissata, et ex nimio calore incensa, fit ad modum sanguinis rubea et spissa: quod videntes physicam ignorantes, dicunt sanguinem pluere. Inde verisimile dictum est, quod ante finem hujus saeculi guttae sanguinis cadent, quia cum debeat exustione finiri, ut testatur Scriptura, quae dicit: Ignis in conspectu exardescet. Aqua enim ex calore in nubibus suspensa ex fervore spissabitur, quae incensa, rubeaque effecta ad similitudinem sanguinis cadet; et quoniam in pluvioso tempore arcus discolor in nubibus apparet, unde existat, et unde tot in eo appareant colores doceamus. Cum diximus: calor solis humorem elevat, vel fumus humidus evaporat, aqua in nube illustrata ut in vitreo vase ex [Col. 1162A] splendore solis, ubi est tenuior et calidior, rubeum ostendit colorem; ubi spissior, purpureum, vel nigrum. Inde est quod arcus ille nunquam nisi in opposita parte solis relucet. Aer enim vicinus soli ex ejus splendore ita irradiatur, quod diversi colores in eo non apparent. Visis ergo pluviarum causis, et arcus coelestis, de grandinibus disseramus. Cum ergo praedicto modo humor elevatur, contingit saepe in superioribus esse ventum frigidum et siccum, qui, guttas aquae ex siccitate et frigiditate congelans, transmutat eas in lapideam substantiam; et quia guttae rotundae sunt, quod potest probari per rotunda foramina, quae agunt in lapide assiduitate cadendi, grando rotunda descendit. Nives vero fiunt, si praedictae guttae, antequam grossae sint, spissantur et congelantur. Hic subjicient: Cum in aestate grando saepe contingat, quare in eadem circa inferiora montium nunquam nives contingunt? Contra hoc dicimus in aestate humorem ex calore alterius elevari, [Col. 1162B] elevandoque guttas involvi, quae grossiores factae, frigoreque congelatae, grandinem gignunt. In hieme vero frigus circa terram est, et contingit guttas aquae antequam grossae factae sint, ex frigiditate temporis astringi, et in nivem transmutari; in aestate vero, quia frigus circa terram non est, donec elevatae in altum grossae et spissae fiant, non congelantur. Nunquam ergo nix est in aestate, licet in ea saepe sint grandines. De tonitruis et fulminibus, unde et qualiter contingant, disseramus. Fumo ergo humido, ut praediximus, ad superiora ascendente, cum ad summum aeris pervenit, ex ponderatione humoris movetur summitas aeris, cujus particulae ad modum undarum aquae sibi occurrentes fragorem tonitrui faciunt. Ex motu vero aer calefactus, in igneam transit substantiam, fitque coruscatio; quae quamvis cum fragore fiat, citius ad nos pervenit, quia visus velocior est auditu. Cum ergo fit praedictarum particularum occursus, generatur impetus, qui si ascenderit sursum, est fragor sine fulmine; sin autem [Col. 1162C] impetus ille deorsum tendat, tamen tantus non sit, quod usque ad obstaculum perveniat, nondum est fulmen; cum vero ad obstaculum pervenit, obstantia findit. Sed quia proprium est motus aeris tendere sursum, nulla materia exire vetante, revertitur, sparsosque recolligit ignes. Si vero in hac inferiori parte aeris multus sit humor, aer existens in illo impetu urere non potest, fitque fulmen findens et non urens. Est ergo fulmen pars aeris aliqua collisione usque ad obstaculum cum impetu veniens. Tonitruum vero est partium aeris diversa incursio. Non est ergo fulmen lapidea substantia, ut quidam asserunt. Si enim lapidea esset substantia, non huc et illuc discurreret, nec rursum reverteretur, et cum aliquid feriret, carnem et ossa comminueret. Ideo fulmen saepius alta sternit, quia cum oblique aliquando descendit, citius alta repetit. Sed quia quorumdam est sententia quoddam fulmen lapideam esse substantiam, ne ex ignorantia vel invidia videamur [Col. 1162D] eam vituperasse, vel tacuisse, breviter eam ponemus. Aiunt isti quod cum fumus humidus ad superiora ascendit, cum eo elevatur aliquid terrenae substantiae, quod ex calore solis in lapideam spissatur substantiam, contineturque in nubium concavitate, donec impetu aliquo nubes dividitur, unde lapis ille impulsus, altum aliquid percutit. Hic dicit aliquis: Cum in omni tempore anni fumus humidus, ut praediximus, ascendat, quare in omni non contingunt fulmina et tonitrua? Cui dicimus: Etsi ex humido fumo ascendente habeant fieri, non fiunt tamen inde, donec ad summum aeris perveniunt, quod per simile maris probari potest. Cum enim mari ex fumo terrae ascendente in fundo removetur ex spissitudine, tamen non potest huc et illuc impelli; sed cum usque summum commotio illa pervenerit, huc et illuc undae impelluntur, fitque tempestas. Quod vero a fundo maris tempestas incipiat, ex hoc potest probari quod phocas undas agitantes ante videmus. Ut enim [Col. 1163A] Plinius, naturae sunt dormitoriae, fumo tamen, ut praediximus, fundum maris commovente, excitati ad summum ascendunt: quod videntes nautae, experimento certi, etsi de physica incerti, tempestatem futuram praedicunt, quippe jam incipit tempestas in fundo. Simile vero est in aere. Dum enim aeris inferiores partes obtinet fumus, ex spissitudine non potest huc et illuc impellere aera, sed cum ad summum pervenit, huc et illud ex labilitate ejus impellit, fiuntque tonitrua et fulmina. In hieme vero etsi aer spissus sit, non est tantus calor, quia spissus fumus usque ad summum possit erigi, nec etiam in vere. Remanens ergo in superiori parte aeris, ventos et pluvias gignit. In aestate vero cum maximus est fervor, usque ad summum elevatur, fitque partium aeris diversa incursio, unde contingunt tonitrua et fulmina. In autumno vero, quia frigidus et siccus, neque humor est qui elevetur, neque calor qui elevet.

[Col. 1163B] In eodem aere videntur stellae cadere, nulla cadente. Cum enim igneae sint naturae, et prius locus stellarum sit aether, nunquam ad terram descendunt. Iterum cum maximae sint, etsi ex remotione parvae videantur, si aliqua ex illis caderet, totam terram, vel maximam partem ejusdem occuparet. Non cadunt ergo, sed cadere videntur. Saepe etenim in superioribus partibus aeris est ventus et commotio, etsi non sit in inferioribus, ex qua commotione aer ignitus et splendens per aera discurrit; qui cum juxta aliquam stellam splendere incipit, splendore suo visum illius stellae nobis aufert, videturque quod stella ceciderit. Sed dicet aliquis: Unde ergo quod postea stellam ipsam non videmus? Huic dicimus stellam eamdem postea a nobis videri, sed eam esse nesciri. Cum enim, ut praediximus, aer ignitus decurrat, aer spissior, et inde tarde subsequitur, qui inter nos et stellam illam positus, visum ejusdem nobis aufert; sed ante transeat stella illa, et appareat firmamentum, quod semper ad occasum tendit, et [Col. 1163C] stellam illam ad ulteriora secum detulit, cumque apparet, quia in alio loco quam ante esset videtur, alia stella putatur.

De cometa vero, quae in mutatione imperii apparet, hoc sentimus, quod stella non est, quia neque de infixis est, neque aliquis planeta; quod vero de infixis non est, ex hoc apparet, quod motus illius sentitur. Planeta vero non est, cum extra zodiacum saepe videtur, nec motum planetarum sequitur. Si iterum stella esset, in aliquo hemisphaerio esset. Cum ergo stellae ejusdem hemisphaerii apparent, unde ista quae major videtur, non apparet? Non est ergo stella, sed ignis juxta voluntatem Creatoris accensus, ad aliquid designandum.

Quoniam de aere, et his quae in aere contingunt, pro affectata brevitate transcurrimus, de aqua et situ ejusdem dicere incipiamus. Sapientia igitur divina nihil posse vivere sine calore et humore percipiens, terram et aquam frigidas esse, ut aliquid in eis vivere [Col. 1163D] posset, fontem totius caloris, id est, solem, ut aequaliter hinc et illinc terram calefaceret, super medium terrae posuit; sed quia ex solo calore nihil vivere posset, in medio ejusdem fonti caloris, fontem humoris supposuit, ex quibus hinc et illinc terra temperatur. Est ergo fons humoris in medio torridae zonae in modum aequinoctialis circuli terram circumdans, verumque mare appellatur; hoc vero mare cum ad Occidentem venerit, duas refluxiones ibi agit: quarum una ad Austrum, altera ad Septentrionem vergit, latera terrae sequentes. Similiter in Oriente facit duas ad praedicta se vergentes; cum vero haec Occidentalis refluxio, et illa Orientalis ad Septentrionem se vergentes sibimet occurrunt, ex repercussione ingurgitatur mare retro, fitque famosa accessio et recessio Oceani, quae fluctus maris dicitur. Similiter aliae duae in alio capite terrae sibi occurrentes. Sunt alii qui dicunt fluctus maris causam esse montes subditos mari. Cum enim usque ad [Col. 1164A] ipsos mare pervenit, retro cadit et insurgitatur, impleturque retro alveus, sed ante expletur; cum iterum revertitur, expletur retro, sed impletur ante. Praedicta Occidentalis refluxio ad Septentrionem vergens, cum juxta latera terrae, tangens Africam, ad finem ejus pervenit, inter Calpen et Atlanta usque Jerusalem Mediterraneum mare vocatur, diversa ex diversis regionibus nomina accipiens. Qualiter vero ascendat et descendat, si quis scire desiderat, et quae nomina ex quibus regionibus contrahat, mappam mundi consulat. Sed quia facilius illabitur animo, oculis subjecta descriptione (id quod dicimus) subjiciamus.

Praedicta Occidentalis refluxio ad Septentrionem se vergens, ex Atlante monte adjacente, vocatur Atlanticum mare, in qua est Anglia, et vicinae insulae. Ex Orientali refluxione ad Septentrionem se vergente nascitur Indicum mare, similiter in aliis refluxionibus ad Austrum se vergentibus, credendum est diversa [Col. 1164B] maria nasci. Sed haec describi nostra attestatione non debuerunt, quia per torridam interjectam situs illarum nobis incognitus perseverat. Et quia nostra sententia est, ex illis refluxionibus ventos nasci, de ortu ventorum disseramus, tam cardinalium quam collateralium. Cum igitur (ut praediximus) in Occidente ex fonte totius humoris duae refluxiones, una ad Austrum, altera ad Septentrionem dividantur, illa separatione aquarum movetur aer; sed si tantus fuerit impulsus, quod usque ad nos pervenerit, generat ventum qui Zephyrus appellatur. Duae vero Orientales sua divisione et motu generant ventum qui Eurus nominatur. Cum vero Orientalis et Occidentalis ad Austrum vergentes in medio sibi occurrunt, movetur aer, fitque ventus Septentrionalis qui Boreas dicitur, qui ideo frigidus est, quia in frigida zona oritur; siccus vero, quia nubes de hoc angulo terrae ad medium fugat; estque inde pluviosus juxta fines torridae zonae. Cum vero transit torridam zonam, calefit; et si nobis sit frigidus, ibi tamen est calidus. [Col. 1164C] Similiter cum duae vergentes ad Austrum in medio sibi occurrunt, Auster generatur, qui etsi ultra torridam zonam frigidus et siccus, ut apud nos Boreas, quippe cum in frigida zona oriatur, quia tamen per torridam zonam transit, calefactus ad nos pervenit calidus, fugandoque ante se nubes usque ad angulum terrae in quo habitamus, generat nobis pluvias, estque nobis ex accidente calidus et humidus, etsi in sua regione frigidus et siccus. Viso unde quatuor cardinales venti oriantur, videamus unde sint quatuor collaterales. Si in duabus praedictis refluxionibus ad Septentrionem vergentibus, Boreamque praedicto modo generantibus, hoc contingat, quod Orientalis, ex aliquo accidente velocior, ultra medium Septentrionis Occidentali occurrit, nascitur ventus collateralis inter Boream et Zephyrum. Si vero Occidentalis ultra medium, modo hinc, modo illinc, sibi occurrant, duos collaterales ventos generant, unum inter Eurum et Austrum, alterum inter Eurum et Zephyrum. [Col. 1164D] Sed quia oculis subjiciendo figuram, minuemus laborem, unam similem praecedenti faciamus, in qua non in medio refluxiones sibi occurrant, ut in illa cardinales, ex hac collaterales intelligamus. Sed quia non in una figura plus quam duos potuimus ostendere, per simile istorum de aliis intelligatur. Quare si ex praedictis contingant venti, cum quotidie refluxiones dividantur, sibi occurrant, quod testantur quotidiani fluctus maris, quare quotidie venti non contingant? Cui dicimus quod etsi quotidie contingant, non tamen impetum faciunt, quod usque ad nos perveniat. Saepe vero contingit quod non putamus ventum esse, cum in aliis regionibus vel in superioribus aeris partibus sit, non tamen a nobis sentitur. Sunt tamen qui dicunt cavernas causas esse ventorum. Cum enim eas subintrant partes aeris ex labilitate, una intrante, alia nititur exire, fitque conflictus quo aer commotus generat ventum. Inde est, quod Aeolia, quae cavernosa est, regio ventorum [Col. 1165A] dicitur. Alii dicunt fumum humidum ascendentem ex ponderatione sua aera movere, ventumque generare; nos vero et secundum, et primum, et tertium, causam esse ventorum dicimus.

Postquam de fonte totius humoris, et ortu ventorum docuimus, unde aqua salsa sit doceamus. Naturaliter ergo sapor aquae insipidus est, unde naturale phlegma insipidum est, ex accidente tamen fit salsum. Cujus ratio talis est: Cum mare, ut praediximus, torridae zonae sit suppositum, ex calore spissatur, fitque salsum. Certum nempe est per ebullitionem aquam transire in salem. Sed dicet aliquis: Cum hoc principio salso nascantur omnes aquae, et ad id revertantur, testante Salomone, qui ait: Ad loca unde exeunt aquae revertuntur: neque enim annihilari credendum est aquas, sed circulariter reverti; unde est quod quaedam aquae sunt dulces, quaedam salsae. Hujus haec est solutio: Cum terra cavernosa sit, aqua ex labilitate sua subintrat, quae per cataractas transiens, colatur et tenuatur, salsumque [Col. 1165B] amittit saporem, quae ad terrae superficiem erumpens, fontes et rivulos dulcis saporis gignit.

Sed de puteis unde humorem habeant, dissensio est. Si enim a cataractis haberent principium, implerentur et decurrerent. Contra quod dicimus: Etsi a cataractis habeant principium, non implentur tamen. Contingit enim cataractas ibi non finiri, sed hinc et illinc esse. Unde ultra transit aqua putei, sed non sursum ebullit. Ubi vero est fons, finitur cataracta. Inde aqua putei propter spissitudinem terrae non valens ultra defluere, cogitur superebullire. Sunt alii qui dicunt non esse ex cataractis principium putei, sed ex sudoribus terrae. Cum enim terra aliquid humoris contineat, si perforata est, descendunt guttae aquae ad modum sudoris hominis; inde est aqua putei. Nobis vero videtur ex utroque esse causam putei; quod enim ex cataractis sint, ex hoc probatur, quod juxta flumina statim reperitur aqua putei, et quod saepe contingit uno puteo post alterum [Col. 1165C] facto, aquam de primo auferri. Quod vero ex sudoribus terrae sint, probatur quod in siccis et editis locis aqua putei reperitur.

Quod vero aqua putei et fontis in hieme sit calida, in aestate frigida, sic contingit. Cum hiems naturaliter sit frigida, ex frigiditate pori terrae constringuntur, nec potest calor evaporare, qui, remanens intus, terram calefacit et aquam. In aestate vero poris superficiei terrae ex calore apertis, fumus evaporat, minuiturque calor, inde aqua ab intus erumpens exit frigida. Est ergo aqua putei in aestate frigidissima, aqua vero fontis, quia propinquior calido aeri, minus est frigida, minus adhuc aqua fluviorum, [Col. 1166A] minus pluviarum. Si ergo dulcis aqua colando per cataractas terrae fitt, sed aquae illae quae praedicto humoris fonte exeunt per superficiem terrae, non per cataractas, spissae sunt et salsae, mariaque vocantur.

Et quoniam communis fuit sententia philosophorum, terrena modo diluvio, modo exustione finiri, unde utrumque contingat videamus. Cum aqua, ut praediximus, fonti caloris sit supposita, contingit humorem paulisper crescere, caloremque superare, donec ad id creverit, quod, nullis littoribus detentus, per terram se diffundens, terrena submergit. Qui cum ex calore solis et siccitate terrae desiccatus sit, contingit calorem paulisper crescere, humoremque superare, donec ad id creverit, quod per terras diffusus eas adurat. Sunt qui dicunt ex communi planetarum elevatione vel depressione hoc contingere. Si enim omnes planetae simul eleventur, plus solito a terra remoti, minus de humore consumunt. Unde humor crescens per terras se diffundit, fitque diluvium. [Col. 1166B] Sed si unus, vel duo, vel tres, sine aliis eleventur, non tamen humor excrescit. Quod enim crescit ex ipsorum elevatione, desiccatur ex aliorum propinquitate. Si vero omnes simul deprimantur, ex vicinitate adurunt terras, fitque exustio, quia quod isti ex propinquitate magis faciunt, alii remoti minus.

Et est attendendum quod diluvium aliud commune, aliud particulare. Commune vero continuum esse non potest, aliud esse potest, sicque alternatim pereunt temporalia. Unde quia in tempore Noe per diluvium fuit mundi destructio, per exustionem mundus iste finietur.

Sed quoniam in fine hujus voluminis de mari habitus est tractatus, unde in primis septem diebus lunationis fluctus illius decrescant, in aliis septem crescant, in tertia septimana decrescant, in quarta crescant, videamus. Cum ergo interlunium est, quia totus splendor solis qui eam accendit est super aera, subditum [Col. 1166C] non potest attenuare neque humorem desiccare; est ergo tunc plenus fluctus. Sed cum splendor incipit descendere, accenditur luna, desiccatque aera, minuitque humorem; quantoque plus descendit splendor, desiccatur humor, et hoc usque ad septimum diem; septimo vero die quia tota medietate accensa est, mediante aere calefacit humorem, qui bulliens superelevatur, et sic usque ad decimam quartam diem crescit fluctus; sed quia in tertia hebdomada calor elevans in ea minuitur, fluctus maris minoratur; in quarta vero quia splendore ascendente calor deficit, spissatur aer, humorque crescit, et inde fluctus maris usque ad novilunium.



LIBER QUARTUS.
[Col. 1165]


PROOEMIUM

[Col. 1165D] Superiorum voluminum series a prima causa rerum orta usque ad terram fluxit, pruritum aurium non continens, sed utilitati legentium deserviens, atque ideo animis stultorum minus cedens. Jam enim illud Apostoli impletum est: Erit cum sanam doctrinam non sustinebunt, sed ad desideria sua coacervabunt sibi magistros prurientes auribus. Quae igitur studii reliqua libertas potest, cum magistros discipulorum palpones, discipulos magistrorum judices, legemque loquendi et tacendi imponentes, cognoscamus. In paucis enim frontem magistri, sed adulantis vultum et voces percipies, et si sit aliquis qui magistri severitatem sequatur, ut insanus a meretricibus [Col. 1166D] scholarium fugitur, crudelis et innumanus vocatur, ut jam verbis Umbecii possit uti. Atque ideo nulli comes ex eo tanquam mancus exstinctae corpus non utile dexterae. Unde ergo deberentur diligi, fugiuntur magistri, secundum illud Ovidii:

Per quas nos petitis saepe fugatis opes.
Sed quoniam probi est animum ad pejora non flectere, sed melioribus conformare, remoto animo a pejoribus, conformatoque melioribus, ad caetera transcurramus; et quia in aliis elementis et ornatu illorum sectantes compendia satis diximus, de terra et ejus ornatu dicere incipiamus.



CATALOGUS LIBRI IV.
[Col. 1167]

    [Col. 1167A] De terra Africae.
    De habitatoribus ejus
    De diversis qualitatibus terrae.
    De terminis Asiae et Europae.
    Unde in quibusdam montibus sint perpetuae nives.
    Quas qualitates contrahat terra ex diversis ventis.
    De insertis arboribus.
    De spermate.
    De tempore conveniente coitui.
    De matrice.
    De causa sterilitatis.
    Utrum virile sperma solum conceptioni sufficiat.
    De menstruo.
    Unde cum animalia ex quo nata sunt vadant, homo vero non.
    Ubi concipiatur masculus, ubi femina.
    De operationibus.
    Qualiter puer pascatur in utero.
    De nativitate.
    Quare nati in septimo mense vivant, in octavo non.
    De infantia.
    De naturali virtute.
    [Col. 1167B] De spirituali virtute.
    De animali virtute.
    [Col. 1168A] Unde sit incrementum.
    De somno.
    Unde somnia.
    De capite.
    De cerebro.
    De oculis.
    Qualiter visus fiat.
    De contuitione.
    De intuitione.
    De detuitione.
    De auditu.
    Quid sit anima.
    Quae actiones sint animae, quae item corporis.
    Qualiter anima sit in compositione hominis.
    De virtutibus illius.
    De tempore conjunctionis ejus cum corpore.
    Quare puer non discernat et intelligat.
    De juventute.
    De senectute.
    De senio.
    Qualiter quaerendus sit magister.
    Qualiter discipulus.
    Quae complexio, cujus doctrinae, quae aetas.
    [Col. 1168B] Quis ordo discendi.





INCIPIT LIBER QUARTUS.
[Col. 1167]

[Col. 1167B] Est ergo terra elementum in medio mundi posisitum, atque ideo infimum, mundus nempe ad similitudinem ovi dispositus est. Namque terra est in medio, ut meditullium est in ovo; circa hanc est aqua, ut circa meditullium est albumen: circa quam est aer, ut panniculus continens albumen. Extra vero caetera concludens est ignis, ad modum testae ovi: haec terra in medio mundi sic posita, et inde omnia [Col. 1167C] recipiens pondera: etsi naturaliter sit frigida et sicca in diversis partibus suis, ex accidente diversas continet qualitates. Pars enim illius torridae parti aeris subjecta, ex fervore solis torrida est, et inhabitabilis; sed duo ejusdem capita duabus frigidis partibus subdita, frigida sunt, et inhabitabilia; pars vero temperatae parti aeris subjecta, temperata est et habitabilis. Sed quia, ut praediximus, duae partes illius temperatae sunt, duae in terra sunt temperatae, et habitationes patientes: una citra torridam zonam, altera ultra; sed quamvis sint habitabiles, unam tamen tantum ab hominibus habitari credimus, sed tamen nec totam. Sed quia philosophi de habitatoribus utriusque non quia ibi sint, sed quia esse possint, loquuntur, de illis quos nos credimus esse per intellectum lectionis philosophicae dicamus.

Pars ergo terrae habitabilis, in qua sumus, in duo dividitur. Cum enim temperies aeris ex omni parte terrae sit, ex omni parte terrae quaedam pars temperata est et habitabilis; sed quoniam refluxiones [Col. 1167D] Oceani latera terrae juxta quantitatem horizontis cingunt, in duo illam dividunt. Cujus superiorem inhabitamus partem, antipodes nostri inferiorem; nullus tamen nostrum ad illos, neque illorum ad nos pervenire potest. Ex parte enim septentrionis frigus et refluxiones transitum perhibent, ex parte vero orientis et occidentis solae refluxiones. Similiter alia habitabilis in duo dividitur: superius quorum obtinent nostri anthei, et antipodes illorum inferius. Sunt ergo in duabus habitabilibus quatuor habitationes, quarum habitatores alii cum aliis in quibusdam temporibus conveniunt, in quibusdam differunt: nos enim et nostri antipodes simul habemus aestatem et hiemem, et alia anni tempora; sed quando habemus diem, et illi noctem, et e converso. Si enim ex propinquitate solis est aestas, ex remotione hiems, ex mediocri distantia ver et autumnus. Signa vero nobis aequaliter et illis distant, quippe terram servantia naturalem locum obeuntia, in quocunque signo sit sol, [Col. 1168B] aequaliter nobis erit et illis, idque efficiet. Merito ergo habemus simul anni diversitates, non tamen simul diem et noctem. Cum enim ex splendore solis sit dies, ex umbra terrae nox, umbra vero semper est in parte splendori solis opposita, cum in inferiori parte terrae est splendor diei, in superiori umbra; et cum in superiori est splendor, in inferiori est umbra. Nulla est ergo hora qua in aliqua parte terrae non sit [Col. 1168C] dies, et in aliqua nox. Sed quare si nos et ipsi simul habeamus aestatem simul hiemem, sed quando nos diem, et ipsi noctem. In aestate vero dies nobis sunt longissimi, breves autem noctes, habebunt ergo ipsi sua aestate dies breves et noctes longas, quod contra naturam aestatis est. Contra quod dicimus, Etsi nos habemus diem et ipsi noctem, non tamen quam cito habemus diem, illi noctem, imo in quodam tempore dies est nobis et illis communis, sed alteri in vespere, alteri in mane. Cum enim sol est nobis in ortu, adhuc illis est in occasu; habemusque mane et illi vespere, ut circa primam nondum eis sit nox. Similiter in occasu postquam sol incipit nobis descendere, et incipit illis apparere, et tunc est illis mane, et nobis vespere. Inde est ergo quod habemus et nos et illi dies aequales et noctes, etsi non simul. Similiter et in hieme, sed qualiter hoc sit, animis legentium discutiendum permittimus. Nos vero et anthei, simul habemus splendorem, simul umbram; sed quando sol est nobis propinquus, illis est remotus: quando [Col. 1168D] nos habemus aestatem, et illi hiemem, et e converso. Sed hic oritur quaestio similis priori, ad quam si quis superioribus instructus accesserit, illius solutionem facile inveniet. Nos vero et antipodes antheorum neque simul aestatem neque hiemem, neque diem vel noctem habemus. Anthetici vero et sui antipodes se habent ut nos et nostri anthei, et nostri antipodes ut nos et sui. Et quoniam de tribus habitationibus, et eorum habitatoribus satis docuimus, de nostra dicere incipiamus. Nostra ergo habitatio ab oriente ad occidentem, a meridie ad septentrionem extenditur. Quamvis temperata dicatur, non aequaliter tamen in omnibus suis partibus temperata est. Pars enim torridae zonae propinquior est libra, Aethiopia calida est et sicca; vicina frigidae, frigida est et humida; orientalis vero, calida et humida; occidentalis frigida et sicca; aequaliter vero distans, aequaliter est temperata. Hujus iterum tres sunt partes principales, Asia, Africa, Europa: et incipit Asia ab [Col. 1169A] oriente, extenditurque lateraliter usque ad septentrionem, et usque ad torridam zonam, terminaturque Tanai et Nilo, mediam partem habitabilis obtinens. Europa vero et Africa duas alias obtinent. Sunt autem termini Africae, Nilus ex parte orientis, a meridie torrida zona, a septentrione Mediterraneum mare, ab occidente refluxio, a septentrione frigida zona hoc modo.
[Figure: [Figura] 1Kb]

In hac igitur sunt montes, in quorum summitatibus sunt perpetuae nives, in convallibus maximus calor. Sed quare cum calor sit ex sole et superioribus, montes vero qui sunt illi propinquiores, quam suae convalles: quare in superioribus illorum sunt nives, in convallibus non? Contra hoc dicimus [Col. 1169B] quod in superioribus breviter tetigimus, quod quamvis ex sole sit calor, qui idem est calidae naturae, donec tamen humido, quod in sui naturam transmutet, sed commisceat, nihil calefacere potest: unde in praedictis montibus quia aer subtilis est ex remotione a terra, a sole non potest accendi: sed ex sui levitate huc et illuc impulsus, frigidus efficitur. In convallibus vero quia aer est spissus, et inde fertur immobilis, cito incenditur et calefit: quod per hanc similitudinem potest probari, quia si aer in aestate sit immobilis, accenditur, et est calidus; sed si ventus veniat, qui illum moveat, frigidus sentitur. Hic oritur quaestio: Si aer in superioribus montium est ita subtilis, unde ergo spissatur in nubes et in nives? Nos vero dicimus quod ille non spissatur, sed fumus humidus, qui ex convallibus ascendit, ex frigiditate superiorum spissatur in nubes, et constringitur in nives. Haec eadem habitabilis diversis ventis exposita, diversas contrahit qualitates. [Col. 1169C] Si enim aliqua pars ejusdem montibus oppositis orienti, septentrioni clausa sit, et occidenti, exposita vero meridiei, est calida et sicca: in hieme habitationi bona, in aestate pessima; si vero ex contrario, in hieme mala, in aestate bona: pars vero orienti exposita et aliis clausa, est calida et humida, et inde bona. E contrario frigida et sicca, in autumno mala, in vere bona. Quod vero de partibus terrae dicimus, probari potest per fenestras domus. Austrinae namque in aestate sunt malae, in hieme bonae; septentrionales e contrario. Inde erat quod antiqui inter limina australia et borealia faciebant, ut in australi in hieme, in boreali aestate discumberent. Et quoniam de hoc elemento et partibus suis satis diximus, de herbis et fructibus arborum consequens est ut dicamus: sed quoniam Macer et Dioscorides satis de illis aperte docent, de illis taceamus, unam solam quaestionem cum sua solutione de incertis ponentes, quae talis est. Cum alterius sit truncus, alterius surculus, causaque [Col. 1169D] crescendi de terra per radices et truncum ascendit, quomodo transeunt in naturam surculi, rami et fructus? Hujus talis est solutio: Ex terra fumus calidus et humidus ascendit per poros radicis, secum aliquid terreae naturae et aqueae substantiae trahens, causamque vivendi, augmentandi fructusque conferens. Hic per truncum ascendit, truncus quod suae naturae est congruum retinet, naturalique calore illud digerens, in medullam truncum et corticem transmutat: quod vero ad surculum ascendit, similiter in sui naturam digerit. Restat ergo ut de terreno animali dicamus, quod cum omne sit mortale, quoddam tamen rationale, quoddam irrationale. Sed quoniam irrationalia infinita sunt, nec lectioni philosophorum multum pertinentia, de naturis illorum, et unde quaedam ruminent, quaedam non: quaedam mugiant, quaedam non, dicere postponamus, et de rationali et mortali scilicet homine, quod dignius est, disseramus: quod ex duobus, id est, anima et corpore constat; prius de humano corpore, quod prius cogitationi nostrae [Col. 1170A] occurrit, deinde de anima et ejus virtutibus doceamus. Sed quoniam de compositione orimi hominis et feminae, qualiter ex limo terrae homo factus sit, in primo volumine docuimus, de quotidiana hominis creatione, formatione, nativitate, aetatibus, membris, de officiis et utilitatibus membrorum doceamus. Cum igitur ex spermate conceptio hominis fiat, de ipso aliquid dicamus.

Sperma igitur est virile semen, ex ipsa substantia omnium membrorum compositum. Quod vero ex substantia omnium membrorum illud sit compositum, ex hoc apparet, quod omnia membra inde formantur, naturaque est ut similia ex similibus nascantur. Aliud ad hoc argumentum: quod si pater in aliquo membro aliquam incurabilem infirmitatem obtineat, ut chiragram vel podagram, filius in eodem membro eamdem obtinebit infirmitatem: et quia de spermate fecimus mentionem, quod in matrice recipitur pro tempore conveniente coitui, et de matrice parum dicamus. [Col. 1170B] A decimo quarto anno tempus coitus incipit. Sed quare cum ex calore et humore sperma causam contrahat, pueritia vero calida sit et humida, quare in ea coitus non contingat. Cui dicimus quod in illa aetate stricti sunt pori meatus, huic ad hoc deservientes, unde sperma exire non potest: in aliis vero aperti sunt, et apti coitui. In senectute vero et senio coitus vix contingit propter frigiditatem. Post comestionem vero ante somnum, molestum est, et minuitur hoc opus. Minuitur enim calor naturalis, qui cibum debet digerere: post somnum vero, quia cibus digestus est in sanguinem, tempus illius est. Quae vero complexio huic operi conveniat, secunda particula quaeratur.

Matrix vero est cista seminis susceptrix, intus villosa, ut melius semen recipiat, septem obtinens cellulas, humana figura ut moneta impressa sunt. Inde est quod septem nec unquam plures mulier uno lecto parere potest. Et quia ex matrice aliquando causa [Col. 1170C] sterilitatis contingit, de illa aliquid dicamus. Causa ergo sterilitatis est nimia siccitas, nimia humiditas, nimius calor, nimium frigus. Cum enim sperma ex temperata, id est ex sanguine constat, ut inde aliquid sit consimile, requirit. Aliquando nimia pinguedo est causa quare nihil concipiatur, ex ea enim omnes folliculi obtruduntur, ne semen intrare possit. Unde Virgilius dicit in tempore coitus equas macie esse extenuandas, deinde subjungit Physicam, ne pinguior usus sulcos oblimet inhaerentes. Iterum frequentia coitus ejusdem rei causa est. Delinitur enim matrix intus ad modumque marmoris juncti, nihil potest retinere. Si vero in muliere nulla sit causa sterilitatis, veniatque sperma geniturae conveniens in matricem, clauditur statim matrix, ita ut dicat Hippocrates quod nec etiam acus posset jungi, facta est conceptio. Ideo conveniens geniturae diximus, quia si minus sit frigidum, vel calidum, vel siccum, vel humidum, non est aptum geniturae. Sed quaeritur si solum sperma sit utile si non muliebri ac geniturae sufficiat. [Col. 1170D] Dicunt quidam illud solum sufficere, cujus rei haec est probatio, quod saepe homo aliquis cum aliqua nolente concumbit, eaque flente aliquando gignit, ubi nullum semen mulieris potest esse. Non est enim sine voluntate seminis emissio. Nos vero dicimus etiam muliebre in conceptione esse, quod per infirmitatem quam puer contrahit in simili membro a matre probari potest. Quod vero dicunt aliqua nolente puerum concipi, dicimus quod si in principio displicet, in fine tamen ex carnis concupiscentialis fragilitate placet. Sed quia facta conceptione menstruum cessare solet, unde contingat, et quare tunc cesset, edisseramus. Cum mulier omnis calidissima naturaliter sit, frigidior frigidissimo viro, cibum non bene potest digerere, remanent superfluitates quae per singulos menses purgantur, menstruumque inde vocatur: conceptione vero facta geminatur calor ex fetu. Unde melius cibus digeritur, nec tantae superfluitates oriuntur. Iterum quia ex sanguine matris [Col. 1171A] nutritur fetus, non indiget purgatione. Inde est quod caetera animalia ex quo nata sunt gradiuntur, homo non graditur, quia ex sanguine menstruato in utero nutritur. Sed unde mulieres post conceptionem ferventiores sunt libidine, bruta vero animalia ab ea cessant. Unde cum mulieres sunt frigidiores viris, luxuriosiores tamen illis sunt. Unde post coitum leprosi mulier non laedatur, antecedens vero vir leprosus efficiatur, dicere proposuimus, ne corda religiosorum si forte hoc opus nostrum in manus acceperint, diu loquendo de tali re offendamus, omittimus. Spermate igitur in matrice locato, oreque clauso, ejusdem si in dextera parte maneat, quia hepar est in dextera parte matrici vicinum, meliori et calido sanguine nutritur fetus, masculusque efficitur; si autem in sinistra, quae a fonte caloris est remota, id est ab epate, est femina. Si vero non bene in sinistra, sed aliquantulum versus dexteram mulier, est virilis. Cum igitur in una praedictarum trium partium semen est [Col. 1171B] locatum, incipit virtus digestiva operari, quae calefaciendo a calore matris illud spissat, sed ex siccitate folliculum intra se continentem conceptum creat, ne aliquae superfluitates illi se commiscentes illum corrumpant. Hic folliculus cum puero crescit et oritur. Septimo die conceptus, ut refert Macrobius, guttae sanguinis in superficie folliculi incipiunt apparere, tertia septimana ad ipsum conceptionis humorem demergunt, quarta in quadam liquida soliditate, velut inter carnem et sanguinem, coagulatur; quinta si puer septimo mense nasci debeat, sin autem in nona septimana incipit virtus formativa, cujus est officium humanam figuram conferre: hanc sequitur virtus assimilativa, cujus est officium, quod frigidum et siccum est, in frigida et sicca membra mutare, ut sunt ossa; quod frigidum et humidum in phlegmatica, ut est pulmo; quod est calidum et siccum, in cholerica, ut cor; quod calidum et humidum in sanguinea, ut est hepar. Deinde sequitur virtus concavativa: hujus [Col. 1171C] est manus concavare, nares perforare, etc. Formatis vero membris, assimilatis et concavatis, incipit fumus humidus per venas et arterias discurrere, motumque et vitam conferre. Hic motus septuagesimo die a conceptu incipit, si puer septimo mense nasci debeat: si in nono, nonagesimo. Sed quia omnia quae temporaliter vivunt, indigent cibo aliquo, sequitur ultimo pascuativa, quae usque ad mortem extenditur. Sed quaeritur quomodo puer in utero pascatur. Dicimus quod quidam nervi qui in umbilico sunt, matrici conjunguntur, per quos puro sanguine ab hepate matris descendente nutritur puer, et crescit. Unde quia digestum recipit, non indiget egestione superfluitatis. Has praedictas virtutes sequitur nativitas, cujus duo termini sunt septimus mensis et nonus. Quaeritur cur ante septimum mensem puer natus vivere non potest, et cur in septimo mense natus vivat, in octavo non. Dicunt inde physici quod ante septimum mensem non est in puero tantus motus, quod si nasceretur, vivere posset. In septimo est motus vitae sufficiens, unde [Col. 1171D] puer se movens, si debiles nervos, quibus matrici conjungitur habeat, frangens illos nascitur vitae idoneus. In octavo mense motu septimi debilitatus, si nascitur, vivere non potest, donec refectus, et in parte noni incipit moveri, rumpensque nervos idoneos vitae nascitur: et quia in calido et humido nutritus est, nascens et ad dissimile prodiens, contrarietatem sentit, vocemque ululationis emittit, et ideo prima hominis vox est doloris. A nativitate vero usque ad septimum annum est infantia, quia in quadam parte illius fari non potest; in altera vero, si loquitur, imperfecte loquitur. In hac aetate sensum habere potest, rationem tamen atque intellectum, non. De sensu igitur aliquid dicamus. De ratione vero atque intellectu qualiter in tali aetate habere non possunt, quia sunt de virtutibus, deinde loquendo de anima ostendemus; et quia ex animali virtute, quam praecedit naturalis et spiritalis sensus, habet principium, de istis virtutibus, a naturali, quae prior est, inchoando, aliquid praelibemus. Cum igitur [Col. 1172A] homo ex quatuor constet elementis, ex calore et humiditate, contingit fumum humidum nasci et calidum, qui diffusus per membra, movens illa, trinam digestionem operatur, virtusque naturalis vocatur. Et quia de tribus digestionibus facta est mentio, inquiramus quid sit et ubi sit, et qualiter fiat digestio. Digestio igitur est alicujus rei per ebullitionem facta mutatio. Prima vero digestio fit in stomacho, secunda in hepate, tertia in omnibus membris. Ergo de prima primum dicamus. Cum humanum corpus incremento indigeat in quadam aetate, in omni vero restauratione, quippe interiori et exteriore calore vel frigore devastantibus, necesse fuit cibum et potum, ex quibus esset nutritio et incrementum, subintrare. Sed quia cibus grossus est, necesse fuit ut, priusquam intraret stomachum, tenuis et delicatus redderetur. Ad hoc enim dentes parati sunt, nati ex phlegmate per gingivas descendente, ex frigiditate spissato et durato, ut cibum conterant. Lingua vero ut ad modum manus [Col. 1172B] molendinarii illum vertat, et sub dentes reducat; quae ad hoc spongiosa est, ut cibi succum recipiens saporem discernat. Fit ergo mola quadam istius comminutionis comparatio: cibus vero sic praeparatus cum potu per aesophagum in stomachum, per portam cujus amplius est os, motus descendit, ibique decoquitur, et in speciem ptisanae transmutatur, et haec est prima digestio. De stomacho vero utrum sit calidae naturae, est quaestio. Aiunt quidam: Oportet quod calidae sit naturae, aliter enim cibum non posset concoquere; cum ergo cibum coquat et transmutet, calidus est. Nos vero dicimus stomachum frigidum esse naturaliter, calidum accidentaliter. Est enim nervosae naturae, ut quando nimis solito homo comedat, extendatur; quando minus, contrahatur. Iterum necesse fuit, quod esset nervosae naturae, ne, cum aliquid durum nec commasticatum reciperet, laederetur. Cum igitur omne nervosum frigidae sit naturae, ergo et stomachus; sed ut melius cibum retineat, et idonee decoquatur, intus est villosus; quamvis [Col. 1172C] tamen naturaliter sit frigidus, ex accidente tamen calefit, suppositus est enim hepati, ita quod fere totus ab eo includitur. Ex dextera vero parte ejusdem est fel, ex sinistra cor, quae calida sunt et sicca, et inde fit calidus stomachus, ut igne supposito coquitur cibus. Si ergo proprie velimus loqui, in stomacho, non a stomacho, cibum dicamus coqui. Cibus igitur sic in modum ptisanae mutatus per inferius foramen, quod porta dicitur, exiens intrat duodecimum intestium, sic dictum, quod quantitatem duodecim digitorum, quales sunt digiti ejusdem, in uno quoque obtinet. Relicto vero in eo quod ejus naturae vel nutriturae est conveniens, transit in aliud, quod jejunum dicitur, quod nihil inde retinet. Huic jejuno venae quaedam ab hepate venientes, sese conjungunt, per quas quod liquidius est transit in infima hepatis, meseriacae, quia succum mittunt dictae; quod vero feculentum est in longitudinem, id est, in secessum descendit, et primae superfluitates digestionis. Illud [Col. 1172D] vero liquidum quod in infima hepatis transit, calore ejusdem digeritur: quod quia in eo calidum et siccum est, transit in choleram, et per quasdam venas ad cistam fellis transmittitur, et haec est sedes cholerae. Inde quaedam pars ad confortandam vim appetitivam in stomachum transit. Quod vero frigidum et siccum est in melancholiam transit, et ad splenem sedem melancholiae descendit; sed quaedam pars ad stomachum ascendit, ad vim retentivam confortandam. Quod frigidum et humidum in phlegma mutatur, et ad pulmonem sedem phlegmatis transit, quadam parte expulsiva vi in stomachum transmissa; quod vero calidum et humidum in sanguinem versum remanet in hepate, quae sedes est sanguinis. In hepate ergo quatuor gignuntur humores proprias sedes habitantes. Cholera fel, melancholia splenem, sanguis hepar, phlegma pulmonem; quamvis dicant quidam phlegma propriam sedem non habere, sed cum sanguine, ut melius possit per membra discurrere, [Col. 1173A] remanere, et haec est secunda digestio. Quod ibi superfluum est, per ilim venam, quae spleni adjacet, ad renes descendit; quod ibi liquidum est, ad sui nutrimentum retinentes, reliquum per uritides poros ad vesicam transmittunt. Idem per virile membrum exiens, urina dicitur, et haec est superfluitas secundae digestionis; sed quia pueri habent poros uritides strictos, quod ibi spissum est, in lapideam transit substantiam. In aliis vero aetatibus quia pori aperti sunt, non generatur ibi lapis, sed circa renes. Ergo pueris nascitur lapis in collo vesicae, senibus circa renes. Sanguine vero praedicto modo in hepate generato, per venas ad omnia transit membra, calore quorum digestus, in eorum similitudinem transit; superfluitas vero partim per sudorem exit, alia vero pars ad hepar revertitur, ibi decocta cum urina exit descendens, sedimenque vocatur; sed si in fundo sit urinae, dicitur hypostasis; si in medio, encortim; si in summo, nephile. Sed quid significat, [Col. 1173B] et in diversis locis existens, quid quando est continuum, quando divulsum, quid ex substantia et calore, dicere non est nostrum. Si quis vero hoc scire desiderat, Galenum, de urinis, legat. Hujus iterum naturalis virtutis est augmentum conferre, quod contingit ex humore et calore. Quod enim aliquando ascendit, est caloris; quod vero spissatur, humoris. Sed dicent: Si ex calido et humido est incrementum, unde cholerici et melancholici, quorum alteri frigidi sunt et sicci, et alteri calidi et sicci, tantum crescunt? Nos vero dicimus nullum esse hominem qui calidus non sit et humidus, sed tamen quidam plus, quidam minus. Verbi gratia, homo naturaliter est calidus et humidus, et in quatuor qualitates temperatus; sed quia corrumpitur natura, contingit illas in aliquo intendi et remitti; si vero in aliquo intendatur calor, et remittatur humiditas, dicitur cholericus, id est, calidus et siccus, non tamen est sine humiditate. Si vero in aliquo intensus sit humor, et remissus calor, dicitur phlegmaticus; si [Col. 1173C] autem intensa sit siccitas, remissus calor, dicitur melancholicus; si vero aequaliter insunt, dicitur sanguineus. Sunt ergo omnes naturaliter calidi et humidi, sed propter diversas qualitates intensas et remissas, incipiunt inter se, et nomen contrarii remisse. In omni ergo complexione potest homo crescere, plus tamen in una, minus in alia; in quadam in longum, in quadam in latum. Cholerici namque graciles et longi sunt: longi ex calore, cujus est ascendere, graciles ex siccitate. Sanguinei vero longi propter calorem, pingues propter humiditatem; phlegmatici vero propter frigiditatem parvi, propter humiditatem pingues. Melancholici vero propter frigiditatem parvi, propter siccitatem graciles. Saepe tamen naturales proprietates ex accidente variantur. Nam cholerici et melancholici ex otio vel comestione sunt pingues, sanguinei et phlegmatici ex abstinentia et labore graciles. Quod vero sanguinei et phlegmatici, etc., praeter naturam breves sunt, ex parvitate [Col. 1173D] matricis vel spermatis contingit. Haec naturalis virtus habet quaedam principalia membra, quaedam deservientia et adjuvantia, quaedam alterum, quaedam neutrum. Sed quia hoc a physico, in Isagogis, satis dictum est, illo postposito, ad somnum, qui ad naturalem virtutem pertinet, transeamus.

Somnus est quies animalium virtutum, cum intentione naturalium. Contingit autem sic. Fumo humido ad superiora ascendente implentur nervi, quibus animalis virtus solet descendere. Desinit ergo animal videre, audire, etc., donec naturali calore illo desiccato, naturalis spiritus incipiat descendere, et ad aliquid sensum animalis excitari. Somnia vero ex reliquiis cogitationum, ex cibo, et potu, et tempore, ex complexione, ex jacendi qualitate, habent existere, et haec nihil significant. Alia ex ministerio angelorum, alia ex mundi causa et libertate animae, quorum omnium prolationes in promptu habemus. Sed quoniam hoc nostro proposito multum non attinet, [Col. 1174A] ad finem voluminis tendimus, illo praetermisso, ad splenis virtutem transeamus. Praedictus igitur fumus per diversa foramina transeundo, subtilior ad cor veniens, attrahendum aera illud dilatat, ut interior calor temperetur; ad expellendas vero superfluitates, idem constringit, et tunc dicitur spiritalis virtus, cui arteriae deserviunt. Sed ad animalem virtutem veniamus. Praedictus ergo fumus per nervos ascendens, colando efficitur ita subtilis, quod perveniens ad cerebrum spiritus dicitur; descendens per diversa instrumenta, diversas animales virtutes operatur, ut ostendemus. Quaeque a cerebro prodeunt, de ipso ante dicamus; deinde qualiter sensus inde prodeant, et quoniam in capite continetur, de illo exordiamur.

Caput est quaedam sphaerica substantia, quae in duobus digitis ante et retro est expressa. Rotunda, ut melius in ea cerebrum moveatur, et ne superfluitates in angulis sibi remanentes illud corrumpant. [Col. 1174B] Ante et retro expressa per nervos inde procedentes, quorum priores sensus operantur, posteriores vero motum corporis voluntarium. In ejus exteriori parte ex cranunculis pelliculae adhaerent capilli, et ex fumo ascendente, et per poros exeunte nati. Fumus etenim ille exiens ex frigiditate sicci aeris constringitur, et in corpulentam substantiam transit. Alio vero fumo exeunte impellitur sursum, et sic crescunt capilli. Sed quia naturale est ponderum descendere, curvantur et descendunt. Unde quia nulli aetati desunt superfluitates, neque alicui capillorum deest incrementum, neque unguium, quia ex superfluitatibus cordis, per digitorum summitates exeuntibus, a frigiditate durati fiunt. Sed pili barbae et pectoris cuidam aetati desunt, barbae vero femineo sexui. Cum enim barba ex calore habeat existere in homine, propter geminum calorem cordis et testiculorum potest esse. In muliere vero propter frigiditatem esse non potest, nisi sit aliqua praeter naturam calida. Eadem ratione non est barba in spadonibus. In pueritia vero esse [Col. 1174C] non potest propter strictitatem pororum; et quoniam ex fumo ascendente fiunt capilli, juxta complexiones uniuscujusque diversi contrahuntur colores. De quibus quia in physica satis dicitur, ad caetera transeamus. Sub cranio duae sunt pelliculae mineae dictae, quarum prior cerebro durior est, duraque mater dicitur. Quae propinquior vero cerebro, ne laedat ipsum, tenuior est, diciturque pia mater. Sub istis est cerebrum, cujus talis a Constantino dicitur definitio: Cerebrum est liquida et alba substantia, sine sanguine. De quo quaeritur an sit frigidum an calidum. Dicimus quod naturaliter est frigidum, ne continuo motu desiccetur. Hujus in capite tres sunt cellulae: in prora, in medio, in puppe. Prima vero cellula est calida et sicca, diciturque phantastica, id est, visualis, quia in ea est vis videndi et intelligendi. Haec calida et sicca est, ut formas rerum et colores attrahat. Media vero dicitur logistica, id est, rationalis, quia in ea est vis discernendi. Quod enim phantastica attrahit, [Col. 1174D] ad hanc transit, ibique anima discernit, estque calida et humida, ut melius discernendo proprietatibus rerum se conformet. Tertia vero memorialis dicitur, quia in ea est vis retinendi memoriam. Quod enim in logistica cella discretum est, transit ad memorialem per quoddam foramen, quod claudit quidam panniculus, donec aperiatur, quando aliquid tradere memoriae vel ad memoriam volumus reducere. Ista est frigida et sicca, ut melius retineat, frigidi enim et sicci est constringere. Sed dicent: Quomodo hoc unquam potuit probari? Dicimus: Per vulnera in illis partibus accepta. Cum enim aliquis esset bonae memoriae, rationis et intelligentiae, viderunt physici quod accepto vulnere in aliqua illarum cellularum, vim illius amittebat, vires aliarum retinens. Unde Solinus, in Polyhistoriis, narrat de quodam qui, accepto vulnere in occipitio, ad tantam devenit ignorantiam, quod nesciebat se habuisse nomen. Ergo merito antiqui dixerunt in capite sedem esse sapientiae. [Col. 1175A] In capite enim habent sedem quae faciunt hominem sapientem, scilicet, intellectus, ratio, memoria. Ab hoc cerebro prodeunt nervi ad oculos, per quos animalis spiritus exiens visum operatur, ut ostendimus. Sed prius de substantia oculorum aliquid dicamus. Oculus igitur est quaedam orbiculata et clara substantia, sed in superficie aliquantulum plana, ex tribus humoribus et septem tunicis constans. Orbiculata est, ut huc et illic verti possit. In superficie plana, ut melius formas rerum in se possit recipere. Lucens, ex humoribus constans, ut a visuali spiritu possit penetrari. Ex tunicis septem, ut superfluitates expellat, ne illum laedant. Sed si quis nomen humorum et tunicarum dispositiones scire desiderat, Galenum legat. Duos vero oculos constituit natura, ut si unus laederetur, alter remaneret. Deinde de visu dicamus. Cum igitur animalis spiritus, per nervos a cerebro prodeuntes, et ad oculos usque pervenerit, exiens si aliquem exteriorem splendorem, vel solis, [Col. 1175B] vel alterius, receperit, usque ad obstaculum dirigitur, quod offendens per ipsum se diffundit, formisque illius et coloribus informatur per oculos, et per phantasticam cellam ad logisticam cellam transit, visusque efficitur. Inde est quod visu figuras et colores rerum discernimus. Stoici tamen dicunt visualem spiritum usque ad rem non pervenire, sed oculum figuras rerum in se recipere, ad quas perveniens ille radius, similiterque informatus, visum operatur. Sunt alii qui dicunt neque illum usque ad obstaculum pervenire, neque oculo informari, sed medium aera inter videntem et obstaculum, formis et coloribus informari, ad quem radius perveniens, informatusque revertens, visum operatur. Nobis vero illa placet sententia, quod visualis spiritus usque ad rem perveniat. Cujus rei haec est probatio, quod ex visu lippientis alicujus saepe eamdem contrahimus infirmitatem. Et unde hoc, nisi quod visuali spiritu ad corruptum oculum perveniente corrumpitur, revertensque [Col. 1175C] oculos corrumpit? Ejusdem rei probatio est, quod sic contingit: Cum homines sint contrariarum complexionum, alii enim sunt frigidi, alii calidi, alii humidi, alii sicci, visualis spiritus ab aliquo exiens, qualitates illius secum trahens, diffusus per faciem alterius complexionis contrariae, illum corrumpit. Contraria namque contrariis laeduntur. Inde est quod vetulae lingentes faciem, et expuentes, illo curantur, quod enim est ibi nocivum expuunt. Ut igitur visus efficiatur, tria sunt necessaria: interior radius, exterior splendor, obstaculum rei. His igitur concurrentibus est visus; aliquo autem istorum deficiente, deficit. Visus autem species sint tres: detuitio, contuitio, intuitio. Et est intuitio quando aliquid videmus in eo occurrente simulacro; sed ostendentes qualiter visus fiat, de ea satis diximus. Contuitio est quando aliquid videmus, in cujus superficie aliquod occurrit simulacrum. Detuitio est quando non in superficie, sed in profundo apparet, ut in aqua; diciturque detuitio, quasi deorsum tuitio. Restat ergo de intuitione [Col. 1175D] et de tuitione dicere, quarum quia eadem est causa, de intuitione disputemus, ut quod de ea ostenderimus, de tuitione intelligatur. Cum igitur visualis spiritus ad aliquid videndum dirigitur, ex labilitate huc et illuc impellitur, informatusque formis circumstantium, si ad aliquid obscurum pervenerit, ex sui subtilitate videri non potest. Si autem ad aliquod radiosum, ex splendore illius apparet. Aristoteles vero dixit nullum ibi apparere simulacrum, sed hominem se et posteriora videre tali modo: Cum praedictus spiritus aliquod radiosum offendat, radiis illius elisus repercutitur, reversusque ad faciem videntis, ipsum et posteriora percipit. Sed quia mediante speculo hoc contingit, videtur hoc in speculo apparere. Sunt qui dicunt aera inter hominem et speculum diversis formis insignitum et coloribus, unde si aliquid opponatur, splendidum appareat, sive contrario, non. Contingit autem sic auditus: Cum aer naturalibus instrumentis percussus formam vocis acceperit, [Col. 1176A] exiens, primam partem aeris quam reperit, simili informat forma, et illa aliam, donec ad aures perveniatur ad modum tympani sicci et concavi; cui resonanti excitatur ille spiritus animalis, descendensque ad aures per quosdam nervos, informat se simili forma, sicque informatus ad logisticam cellam revertens, auditum operatur. Similiter alii sensus fiunt eodem animali spiritu ad illorum instrumenta, per nervos a cerebro descendente. His itaque perceptis, de anima et ejus virtutibus tempus est disserere.

Anima est quidam spiritus conjunctus corpori, idoneitatem discernendi et intelligendi conferens. Quod enim ex anima sit discernere et intelligere, sic probatur: quod crescente cura corporis, oriuntur illae virtutes; decrescente illa et crescente cura animae, crescunt illae. Si enim ex natura corporis essent, crescente cura corporis crescerent. Augmentata namque cura, augmentatur effectus. Iterum cum omnis [Col. 1176B] creatura corporea vel spiritus sit, conveniens fuit ut homo ex corpore et spiritu constaret, ut cum utroque aliquam affinitatem haberet. Habet enim cum corporibus vita carentibus, commune existere, cum herbis et arboribus vivere, cum brutis animalibus sentire, cum spiritibus discernere. Inde est quod in divina pagina dicitur homo omnis creatura. Cum ergo ex corpore et anima constet homo, dominante tamen anima, in qua quippe similis est Creatori, inconveniens esset si hominis corpus suas haberet actiones, anima vero non. Sed dicet aliquis: Quomodo discernam quae actiones in homine debeant judicari animae, quae corpori? Dicimus quod illae actiones, quae sunt communes homini cum bruto animali, vel corporibus vita carentibus, etsi illas in homine anima operetur, non debent dici animae, sed corporis; quae vero inveniuntur in homine, et in nullo alio corpore esse possunt, animae sunt. Discernere ergo et intelligere, animae est; sentire vero, et similia, corporis. Sed dicet aliquis: Si actiones animae non sunt, debentne [Col. 1176C] dici vel virtutes vel vitia animae, et quare propter illa damnatur vel remuneratur anima? Nos vero dicimus: Etsi illius non sunt actiones, ejus possunt esse vitia. Cum enim ad hoc sit homini anima data ut illicitos motus corporis corrigat, ignorantia vel negligentia ejus contingit. Sicut ergo discipulus vel servus negligentia doctoris vel domini peccet, magister et dominus extra culpam non est; sic nec anima illis contingentibus non est extra culpam, etsi illius actiones non sint. Cum igitur homo ex anima et corpore constet, quaeritur an sit apposita corpori, an concreta, an commixta, an conjuncta. Uni quippe istorum insunt, quae insunt in alicujus compositione. Apposita non est, quia tunc extra corpus anima esset, nec aequaliter illud moveret. Omne enim appositum extra illud est cui est appositum, et majores vires habet in proximo, ut ignis alicui appositus. Concreta non est: concretum est id quod ex sua substantia transit in alterius substantiam, ut aqua per [Col. 1176D] ebullitionem in salem. Cum ergo anima non transeat in corporis substantiam, sed semper spiritus sit, concreta illi non est. Commixta non est illi; nullum enim commixtorum esse suum retinet, non sunt ergo commixta corpus et anima. Ergo sunt conjuncta, sed ita quod tota anima in omnibus corporis partibus est esse suum retinens, tota et integra. Hic subjicient: Si in omnibus partibus tota est, abscissa una parte corporis, ablata est tota anima a corpore. Nos vero dicimus animam non esse in aliqua parte corporis, nisi dum est conjuncta corpori idoneo vitae. Separata igitur a corporis parte, remanet anima in aliis partibus in quibus ante tota erat. Iterum quaeritur an anima et corpus sint ex eodem, an ex alio. Nos vero dicimus nullam esse illius causam, praeter solum Creatorem, qui omnibus dat esse. Unde Plato, omnium philosophorum doctissimus, dicit Deum creatorem stellis a se creatis et spiritibus causam formandi hominem injecisse, ipsum vero animam [Col. 1177A] fecisse et illi tradidisse: quia ministerio spirituum, et effectu stellarum humana corpora existunt et crescunt, sed sola voluntate Creatoris anima existit. Iterum quaeritur an anima humana ante existat quam corpus, et quando illi conjungatur. Dicimus illam non ante existere, quod probari potest ratione et auctoritate. Si enim ante esset, vel in miseria vel in beatitudine esset, nullo praecedente merito. Auctoritate beati Augustini hoc probatur, qui dicit: Quotidie creat Deus novas animas, tempus vero conjunctionis illius cum corpore a nullo definitur. Nobis tamen post operationem formativae et concavativae virtutis videtur: tunc non naturalis virtus per umbram potest discurrere, sine qua vita non potest esse, nec anima in corpore. Hujus autem diversae sunt potentiae; intelligentia, ratio, memoria. Et est intelligentia vis animae qua percipit homo corporalia cum certa ratione, quare ita sit; ratio vero est quaedam vis animae, qua percipit homo quid sit res, et in quo [Col. 1177B] conveniat cum aliis, et in quo differat; memoria vero est vis, qua firme retinet homo ante cognita. Sed quaeritur, cum istae sint proprietates animae, quare infans, in quo est anima, non discernit, etc. Ad hoc dicimus quod anima hominis a Creatore habens principium, ex quo est perfecta in suo genere, sciret quae ab homine sciri possunt, nisi gravitas carnis esset, quod per primum hominem qui ante corruptionem humanitatis, ex quo fuit, perfectam habuit scientiam humanam, probari potest. Sed modo corrupta humanitate, ex quo conjungitur corrupto, corrumpitur: nec proprietates suas potest exercere, donec usus experientia, vel alicujus doctrina excitata, incipit discernere, velut cum aliquis subtili acie oculorum, tenebroso carceri deputatur, videre tamen non potest nisi assuescat tenebris, vel lumen accendatur. Unde Virgilius:

. . . Quantum nos noxia corpora tardant.
In prima vero aetate nec praecessit usus experientia, [Col. 1177C] nec est tempus doctrinae conveniens. Cum enim illa aetas calida sit et humida tantum, statim cibum digerit et appetit: unde frequenti influxione indiget et effluxione, spissusque fumus generatur, qui ascendens cerebrum, in quo est vis discernendi et intelligendi, turbat. Hanc aetatem sequitur juventus, quae est calida et sicca. Desiccatus est enim ille naturalis humor, quem contrahit homo ex matris utero. Unde non ita spissus fumus generatur, neque cerebrum ita turbatur, estque aetas conveniens ad discendum, et maxime, si lampas diligentis doctrinae accendatur. Sequitur senectus frigida et sicca. Exstinctus est enim ille naturalis calor, unde in hac aetate viget memoria, sed vires corporis deficiunt, ex siccitate enim et frigiditate, cujus est constringere, est memoria. Ex calore, cujus est impetum facere, vires corporis eo deficiente deficiunt; hanc sequitur senium, frigidum et humidum. Exstincto enim naturali calore, crescit frigidum phlegma; unde in illa aetate deficit memoria, [Col. 1177D] fiuntque homines pueriles: est enim a phlegmate vis expulsiva. Hanc sequitur animae et corporis [Col. 1178A] dissolutio. Non enim exstincto naturali calore diu potest vivere homo. Et quia de homine satis diximus, cujus est doceri dicamus, quales ut doceant quaerendi sint, quales ut doceantur, qualis complexio conveniens sit doctrinae, in qua aetate sint incipienda, et quando finienda, quis sit ordo discendi. Talis igitur ut doceat quaerendus est, qui neque causa laudis, nec spe temporalis indumenti, sed solo amore sapere doceat. Si enim propriam laudem diligit, nunquam discipulum ad sui perfectionem venire volet. Subtrahit enim doctrinam, ne in eo quod plus diligit aequetur vel superetur. Si iterum temporalis commodi spe inductus doceat, non curabit quid dicat, dum nimium extorqueat. Saepe enim placent nugae magis quam utilia. Sed si amore scientiae ad docendum accesserit, nec propter invidiam doctrinam subtrahet: nec ut aliquid extorqueat, veritatem cognitam fugiet; nec si deficiat multitudo sociorum, deficiet, sed ad instructionem sui et aliorum vigil et [Col. 1178B] diligens fiet. Ut doceatur ergo, talis diligendus est, qui non sit doctrinae strepens, nec superbus, ne videatur aliquid esse, cum nihil sit; qui magistrum ut patrem diligat, vel etiam plus patre. A quo enim majora et digniora accipimus, magis diligere debemus. A patre enim rudes esse coepimus, a magistro vero esse sapientes, quod majus est et dignius. Plus ergo diligendi sunt boni doctores quam parentes, nec tamen est justum quod magis diligantur doctores, sed utile ut scientiae illius verba nobis placeant, quia in eo quem non diligimus saepe etiam nobis bona displicent, illaque fugimus dum studemus non imitari illos quos non diligimus. Quamvis enim sanguinea complexio habilis sit ad doctrinam, quippe in omnibus temperata, tamen in omni aliquis perfectus esse potest, etsi cum labore; quia, ut narrat Pamphilus: Labor improbus omnia vincit. Principium vero doctrinae ab adolescentia est conveniens, quia, ut ait Plato: Aetas hominis similis est cerae, quae si nimis mollis sit, nec figuram recipit; nec [Col. 1178C] retinet similiter, si sit dura: ergo nec nimis tenera, nec nimis dura, conveniens est doctrinae. Terminus doctrinae est mors. Unde quidam sapiens, cum ab eo sic quaereretur: Ubi est terminus discendi? respondet: Ubi et vitae. Quidam philosophus cum nonagenarius moreretur, et quaesitus a quodam discipulo suo si de morte doleret? sic interroganti respondet: Quia nunc incipiebat discere. Ordo vero discendi talis est, ut quia per eloquentiam omnis fit doctrina, prius instruantur in eloquentia. Cujus tres sunt partes: recte scribere et recte scripta pronuntiare, probare id quod est probandum, quod docet dialectica; ornare verba et sententias, quod tradit rhetorica. Initiandi ergo sumus in grammatica, deinde in dialectica, postea in rhetorica. Quibus instructi ut armis, ad studium philosophiae debemus accedere. Cujus hic est ordo, ut prius in quadruvio et in ipso prius in arithmetica, secundo in musica, tertio in geometria, quarto in astronomia, deinde in divina [Col. 1178D] pagina, quippe ut per cognitionem creaturae, ad cognitionem Creatoris perveniamus.




[Col. 1179]
SIMILITUDO ARCAE NOE.
[Figure: [Arca Noe] 36Kb]

[Col. 1179C] Arca Noe sine dubio Ecclesiae typum tenuit, quia sicut illa super fluctus diluvii huc atque illuc fatigata ferebatur, ita Ecclesia in procelloso mundo diversis tempestatibus et calamitatibus hujus saeculi quatitur: et sicut arca Noe non solum munda, sed [Col. 1180C] etiam immunda animalia juerunt (habuit enim homines, habuit et serpentes), ita et in domo magna, id est Christi Ecclesia, vasa diversa sunt, alia quidem in honorem, alia in contumeliam.




[Col. 1179]
BEDAE PRESBYTERI DE LINGUIS GENTIUM.

[Col. 1179C] Linguarum diversitas exorta est in aedificatione turris post diluvium. Priusquam superbia turris illius in diversos signorum sonos humanam divisit societatem, una omnium nationum lingua fuit, quae Hebraea vocatur, qua patriarchae et prophetae usi sunt non solum in sermonibus suis, verum etiam in litteris sacris. Initio autem quot gentes sunt, tot linguae fuerunt. Deinde plures gentes quam linguae, [Col. 1179D] quia ex una lingua multae sunt gentes exortae: linguae autem dictae in hoc loco pro verbis; quae quia per linguam fiunt genere locutionis illo, quia his efficit, per id quod efficitur nominatur: sicut os dici solet pro verbis, sicut manus pro litteris. Tres sunt autem linguae sacrae: Hebraea, Graeca, Latina, quae toto orbe maxime excellunt. His enim tribus linguis super crucem Domini a Pilato fuit causa ejus scripta. Unde et propter obscuritatem sanctarum Scripturarum harum trium linguarum cognitio necessaria est, ut ad alteram recurratur, dum si quam dubitationem nominis vel interpretationis sermo unius linguae attulerit. Graeca autem lingua inter caeteras gentium clarior habetur. Est enim et Latinis et omnibus linguis sonantior, cujus varietas in quinque partibus discernitur. Quarum prima dicitur , id est mista sive communis, qua omnes utuntur. Secunda Attica est, videlicet Atheniensis, qua usi sunt omnes Graeciae auctores. Tertia Dorica, quam habent Aegyptii et Syri. Quarta lonica. Quinta Aeolica, [Col. 1180C] qua se Aeolisti locutos dixerunt, et sunt in observatione Graecae linguae ejusmodi certa discrimina. Sermo enim eorum ita est dispertitus. Latinas autem linguas quatuor esse quidam dixerunt, id est, priscam, Latinam, Romanam, mistam. Prisca est, qua vetustissimi Italiae sub Jano et Saturno sunt usi, incondita, ut se habent carmina aliorum. Latina quam sub Latino et regibus Tusciae caeteri in Latio sunt locuti. Ex qua [Col. 1180D] XII Tabulae fuerunt scriptae. Romana, quae post reges exactos a populo Romano gesta est, qua Nevius, Plautus, Ennius, Virgilius poetae: et ex oratoribus Graecus Cato et Cicero vel caeteri effuderunt. Mista, quae post imperium latius promotum simul cum moribus et hominibus in Romanam civitatem irrupit, integritatem verbi per soloecismos et barbarismos corrumpens. Omnes autem Orientis gentes in gutture linguam et verba collidunt, sicut Hebraei et Syri. Omnes Mediterraneae gentes in palato sermones feriunt, sicut Graeci et Asiatici. Omnes occidentales verba in dentibus frangunt, sicut Itali et Hispani. Syrus et Chaldaeus vicinus Hebraeo est sermone, consonans in plerisque et litterarum sono. Quidam autem arbitrantur linguam ipsam esse Chaldaeam, quia Abraham de Chaldaeis fuit. Quod si hoc recipitur, quomodo in Daniele Hebraei pueri linguam quam non noverant, doceri jubentur. Omnem autem linguam unusquisque hominum sive Graecam, sive Latinam, sive caeterarum gentium, aut audiendo potest tenere, [Col. 1181A] aut legendo ex praeceptore accipere. Cum autem omnium linguarum scientia difficilis sit cuiquam, nemo tam desidiosus est ut in sua gente positus suae gentis linguam nesciat. Nam quid aliud putandum est, nisi animalium brutorum deterior? Illa enim propriae vocis clamorem exprimunt, iste deterior qui propriae linguae caret notitiae. Cujusmodi autem lingua locutus est Deus in principio mundi, dum diceret, Fiat lux, invenire difficile est: nondum enim erant linguae. Item qua lingua insonuit postea exterioribus hominum auribus, maximum ad primum hominem loquens, vel ad prophetas, vel dum corporaliter sonuit vox dicentis Dei: Tu es Filius meus dilectus. Ubi a quibusdam creditur illa lingua una et sola, quae fuit [Col. 1182A] antequam esset linguarum divisio. In diversis quippe gentibus creditur quod eadem lingua illis Deus loquatur, qua ipsi homines utuntur ab eis intelligatur. Loquitur autem Deus hominibus non per substantiam invisibilem, sed per creaturam corporalem, per quam etiam et hominibus apparere voluit, quando locutus est. Dicit enim Apostolus: Si linguis hominum loquar et angelorum; ubi quaeritur qua lingua angeli loquantur. Non quod angelorum aliquae linguae sunt, sed hoc per exaggerationem et acervationem dicitur. Item quaeritur qua lingua in futurum homines loquantur. Nunquam reperitur; nam dicit Apostolus, Sive linguae cessabunt.




[Col. 1181]
SIBYLLINORUM VERBORUM INTERPRETATIO. (Hanc sibyllinorum verborum interpretationem Bedae etiam a nonnullis ascriptam, ne desideraretur, hic apposuimus.)

[Col. 1181B] Sibyllae generaliter omnes feminae dicuntur prophetantes, quae ob divinam voluntatem, omnibus interpretari, et ventura pronuntiare solebant. Tradunt autem doctissimi auctores decem fuisse Sibyllas: quarum prima Persis, secunda Libyca, tertia Delphica est, quae ante Trojana bella vaticinata est; quarta Cumea, in Italia; quinta Erictea, in Babylonia orta, dicta Erithrea, ab insula in qua ejus dicta sunt carmina; sexta Samiana, a Samo flumine Beneventano vocata; septima Almiteia, vel Cumana; octava Hellespontica; nona Phrygia; decima Tiburtina Graece, Albunea Latine vocatur: ex cujus carminibus multa de Deo et Christo scripta continentur. Fuit igitur haec Sibylla, Priamidis regis filia, et ex matre Hecuba procreata. Vocata est autem in Graeco Tiburtina, Latine vero Albunea nomine, vel Cassandra; et illa circuiens diversas provincias ac partes orbis, praedicavit Asiam, Macedoniam, Erostachiam, Agagusdeam, Ciliciam, Pamphyliam, et [Col. 1181C] Galatiam. Cumque mundi partes vaticiniis suis replesset, inde venit Aegyptum, Aethiopiam, Bragadam, Babyloniam, Africam, Libyam, Pentapolim, Mauritaniam, et Palarinum. In omnes has provincias praedicavit, et spiritu prophetiae repleta, prophetavit bonis bona, malis mala. Scimus namque quae in praeconiis suis annuntiavit, et quae in novissimis erant ventura praedixit. Audientes igitur famam ejus Romani, statim nuntiaverunt in conspectu senatorum. Mittentes ergo senatores legatos ad eam, fecerunt ipsam cum magno honore deduci Romam. Centum igitur viri ex senatu Romano somnium in una nocte viderunt singuli. Videbant singuli quasi novem soles esse in coelo, qui sigillatim divisi, divisas in se figuras habebant. Primus sol erat splendidus et fulgens super omnem terram. Secundus sol splendidior et magnus, aetheream habens claritatem. Tertius sol sanguineo colore flammiger, igneus et terribilis, ac demum splendidus satis. Quartus sol, quarta generatio est tempore Christi. Quintus sol [Col. 1181D] erat tenebrosus, sanguineus et lampas, sicut in tonitruo tenebroso. Sextus sol tenebrosus nimis, habebat aculeum stimulum scorpionis. Septimus vero sol terribilis erat, et sanguineum iterum habens in medio gladium. Octavus autem sol erat effusus sanguineum habens colorem in medio. Nonus autem sol erat nimis tenebrosus, unum tamen habens radium fulgentem. Cumque Romam ingressa esset Sibylla, videntes eam cives Romani, admirabantur nimiam pulchritudinem ejus: erat enim venusto aspectu, decora vultu, eloquens in verbis; atque Dei pulchritudine satis bene composita, suis auditoribus dulce praebebat eloquium. Venientes autem viri qui sommia viderant, dicunt ad eam: Magistra et domina, quam ad magnum decorem est corpus tuum, qualem nunquam in feminis, praeter te vidimus. Precamur [Col. 1182B] ut somnium quod omnes nos in una nocte vidimus, quid futurum praemonstret aperias. Respondens Sibylla dixit ad eos: Non est aequum in hoc loco stercoribus pleno, et diversis contaminationibus polluto, sacramentum hujus visionis detegere. Sed venite ascendamus, ad Apenninum montem, et ibi annuntio vobis quae ventura sunt civibus Romanis. Et fecerunt ut dixit. Quos interrogavit: et illi visionem quam viderant, narraverunt ei. At illa dixit ad eos: Novem soles quos vidistis, omnes futuras generationes praesignant. Quod vero dissimiles eos vidistis, dissimilis erit vita in filiis hominum. Primus autem sol, prima generatio est: erunt homines simplices et clari, amantes libertatem, veraces, mansueti, benignissimi, amantes consolationes pauperum, et satis sapientes. Secundus autem sol, secunda generatio est: erunt homines splendide viventes, crescentes multum, Deum colentes, sine malitia conversantes in terra. [Col. 1182C] Tertius vero sol, tertia generatio est: exsurget gens contra gentem, et erunt pugnae multae in Roma. Quartus autem sol, quarta generatio est: erunt homines quod verum est abnegantes, et in diebus illis exsurget mulier de stirpe Hebraeorum nomine Maria, habens sponsum nomine Joseph, et procreabunt ex ea sine commixtione viri, de Spiritu sancto, nomine Jesus: et ipsa erit virgo ante partum, et virgo post partum: qui ergo ex ea nascetur erit verus homo, sicut omnes prophetae praedicaverunt: adimplebitque legem Hebraeorum, et adjunget sua propria insimul, et permanebit regnum ejus in saecula saeculorum: nascente autem ex eo, exercitus angelorum a dextris et a sinistris erunt, dicentes, Gloria in excelsis Deo, et in terra pax hominibus bonae voluntatis. Veniet namque vox super eum dicens, Hic est Filius meus dilectus, ipsum audite. Erant ibi ex sacerdotibus Hebraeorum, qui audientes haec verba, indignati dixerunt ad eam: Ista verba terribilia sunt: sileat haec regina. Respondens Sibylla dixit eis: O Judaei, necesse est ista fieri, sed vos non credetis in eum. [Col. 1182D] Dixeruntque: Nos non credemus, quia verbum et testamentum dedit Deus patribus nostris, et non auferet manum suam a nobis. Respondit eis iterum: Deus coeli sibi generaturus est Filium, ut scriptum est: qui similis erit Patri suo, et postea ut infans per aetates crescet, et insurgent reges in eum et principes terrae. In diebus illis erit Caesari Augusto celebre nomen, et regnabit in Roma, et subjiciet omnem terram sibi. Non multi, vel non pauci; non tres, neque duo sunt dii, sed unus Deus, solus et immensus, qui fecit coelum, solem, stellas et lunam, frugiferamque terram et mare. Qui autem illum honorant, aeternam vitam haereditabunt, perpetuum cujus ipsi haereditabunt paradisum. Mortuorum vero simul resurrectio erit, et claudorum cursus velocissimus [Col. 1183A] erit; surdi audient, et caeci videbunt; non loquentes, loquentur; ex quinque panibus quinque millia hominum saturabit, et colligentur reliquiae fragminum duodecim cophini, exinde replebunt in specie populorum. Ventos compescens verbo, mare calcans, ambulans super undas, infirmitates omnibus solvet; surgere faciet mortuos, repellens multos dolores: et de pane uno saturatio erit vivorum. Sed cum omnia fuerint perfecta quae dixi, in ipso omnis resolvetur lex, et impias manus infidelium postea inveniet. Post haec convenient sacerdotes Hebraeorum contra Jesum, quia multa signa faciet, comprehendentque eum, dabunt Deo alapas manibus incestis, et in vultu sacro expuent venenata sputa. Dabit vero ad verbera sanctum dorsum simpliciter, et colaphos accipiet; tacebit, ne quis agnoscat unde verbum venit: corona spinea coronabitur: ad cibum autem fel, et ad sitim acetum dabunt et suspendent eum in ligno, et occident. Templi vero velum scindetur [Col. 1183B] in medium, et dies erit tenebrosus per horas sex, et sortem mortis finiet tribus diebus somno suscepto, et tunc ab inferis regressus ad lucem veniet. Et nihil valebit eis, quia die tertia resurget, et ostendet se discipulis suis, et ipsis videntibus in coelum ascendet, et regni ejus non erit finis. Dicunt me Judaei insanam et mendacem Sibyllam; cum autem facta fuerint omnia, tunc demum reminiscentur mei, et nullus postea me dicet insanam, sed Dei magnam Sibyllam. Dixitque principibus Romanorum: Quintus autem sol quinta generatio est: eliget sibi Jesus duos piscatores de Galilaea, et leges suas docebit eos, dicens: Ire, et doctrinam quam accepistis a me, docete omnes gentes, et per septuaginta et duas linguas subjicientur omnes nationes. Sextus autem sol sexta generatio est, et expugnabunt istam civitatem annos tres et menses sex. Septimus vero sol, septima generatio est; et exsurgent duo reges, et multas facient persecutiones in terra Hebraeorum, propter Dominum. [Col. 1183C] Octavus autem sol octava erit generatio, et in desertatione erit Roma, et praepugnantes ululabunt in tribulationibus et doloribus dicentes: Putasne periemus? Nonus autem sol, nona generatio est: et exsurgent principes Romani in perditione multorum. Tunc exsurgent duo reges de Syria, et exercitus eorum innumerabilis sicut arena maris, et obtinebunt civitates et regiones Romanorum usque ad Chalcedoniam. Et tunc multa erit sanguinis effusio. Omnia quae cum reminiscuntur, civitas et gens contremiscunt in eis, et disperdent Orientes. Et post haec surgent duo reges de Aegypto, et expugnabunt quatuor reges, et occident eos, et omnem exercitum eorum, et regnabunt annos tres et menses sex. Et post eos alius rex per C litteram nomine, potens in praelio, qui regnabit annis triginta, et aedificabit templum Deo, et implebit legem, et faciet judicium propter Deum interea. Et post eum surget alius rex, qui regnabit paucis temporibus, et expugnabunt et occident eum. Post haec [Col. 1183D] vero erit rex per B nomine, et de B praecedet rex Audon, et de Audon egredietur A, et de A praecedet A, et de hoc generabitur A; et ipse secundus A erit bellicosus nimis et praeliator. Et de ipso A nascetur rex per R nomine, et de R, nascetur L, et potestatem habebit super decem et novem reges. Et post haec surget rex Salicus de Francia, per K nomine: ipse erit magnus et piissimus, potens et misericors, et faciens justitiam pauperibus. Tanta enim erit in eo virtutis gratia, ut per viam gradientem, arborum contra eum inclinentur cacumina. Aqua enim occurrens, minime cursum ejus tardabit. Similis autem imperio Romanorum rex ante non fuit, nec post eum futurus est. Et veniet rex post eum per L nomine, et post hoc regnabit L, et post L triginta, et de L egredietur A, et ipse A erit nimis bellicosus et fortis in praelio, et multus erit per terram sive per aquas, et non dabitur in manibus inimicorum, et morietur exsul extra regnum, et in [Col. 1184A] manu Dei anima ejus erit. Tunc exsurget rex per V nomine, et ex una parte Salicus et alia Longobardus, et ipse habebit in terra potestatem contra pugnantes, et contra omnes inimicos. Et in diebus illis procedet rex per O nomine, et erit potentissimus et fortis et bonus, et faciet justitiam pauperibus, et recte judicabit, et de ipso procedet alius O potentissimus, et erunt sub eo pugnae inter paganos et Christianos, et sanguis Graecorum eorum effundetur, et cor ejus in manu Dei, et regnabit annis septem, et de ipsa muliere nascetur rex per O nomine: hic erit sanguinarius et facinorosus, et sine fide et veritate, et per ipsum multa erit malitia in terra, et multa sanguinis effusio, et destructae erunt Ecclesiae in ipsius potestate. In aliis namque regionibus tribulationes erunt multae et praelia. Tunc surget gens contra gentem in Cappadociam, et Pamphyliam captivabunt in illo tempore, eo quod non intravit per ostium in ovile: hic namque rex regnabit per annos [Col. 1184B] quatuor. Et post eum surget rex per H nomine, et in diebus ejus pugnae multae erunt, Syriam expugnabunt, et Pentapolim captivabunt. Ipse enim rex erit ex genere Longobardorum. Tunc exsurget alius rex Salicus per C nomine, et expugnabit Longobardos, et erunt praelia et pugnae. Ipse autem Salicus erit fortis et potens, et paucis temporibus erit regnum ejus. Tunc exsurgent Agareni, et tyranni, et captivabunt Tarentum et Barro, et multae civitates depraedabuntur. Et etiam volentes venire Romam, et non est qui resistat eis, nisi Deus deorum, et Dominus dominorum. Tunc venientes Armeni Persidem disperdent, ita ut non recuperentur civitates, quas depraedabunt, et accurrentes ipsi ponent fossas juxta Orientem, et expugnabunt Romanos, et obtinebunt pacem aliquantisper. Et intrabit rex Graecorum, vir belligerator in Aepolim, destruet templa idolorum; et veniet locusta et bruchus, et comedent omnes fructus Cappadociae et Ciliciae, ac fame cruciabuntur, et postea non erit amplius. Et consurget rex Salicus [Col. 1184C] alius, scilicet H, vir fortis et belligerator, et indignabuntur contra eum multi vicini et parentes. In diebus illis tradet frater fratrem, et cum sorore commiscebitur, et multa nefanda hominum erunt in terra. Senes cum virginibus cubabunt, et sacerdotes mali cum deceptis puellis. Episcopi malefactorum sectatores erunt, et fiet effusio sanguinis in terra, et templa sanctorum polluent. Et erunt in populo fornicationes, immunditiae, et sodomiticum scelus, ita ut visio ipsorum in contumelia ejus appareat. Et erunt homines raptores, contumeliosi, odientes justitiam et amantes falsitatem, et judices Romae immutabuntur. Si hodie ad judicandum admittuntur, alio die mutabuntur, propter pecuniam accipiendam, et non judicabunt rectum, sed falsum. Et erunt in illis diebus homines rapaces, cupidi et perjuri, et amantes falsitatem, et destruetur lex et veritas, et fiet terrae motus per loca diversa et insulares civitates, et regiones dimergentur. Et erunt per loca pestilentiae [Col. 1184D] hominum, et terra ab inimicis desolabitur, et non praevalebit consolari eos vanitas deorum. Postea exsurget rex per L nomine. Et erunt sub illo bella et XII annis regnabit. Et post hunc surget rex per F nomine, et veniens obtinebit, et regnabit aliquanto tempore, et veniet Romam, et captivabit eam, et non mortificabitur anima ejus in manu inimicorum ullis diebus vitae suae. Sed erit bonus et magnus, et faciet justitiam pauperibus, et ipse vivet multo tempore. Post haec vero surget alius rex per H, nomine; et de ipso H praecedent duodecim H et erit de genere Longobardorum et Teutonicorum, et regnabunt per annos centum. Tunc post eum exsurget rex H nomine, Salicus de Francia. Tunc initium dolorum erit, qualis non fuit ab initio saeculi. Et erunt in diebus ipsius multae pugnae et tribulationes multorum et sanguinis effusio, et terrae motus per civitates et regiones, et terrae multae captivabuntur, et non erit qui inimicis resistat, quia Dominus iratus [Col. 1185A] erit in terra. Roma in persecutione et gladio expugnabitur, et erit deprehensa in manu ipsius regis. Et erunt homines rapaces, cupidi, tyranni, odientes pauperes, opprimentes insontes, et salvantes noxios. Eruntque injusti et nequissimi, et dominatores extermini captivabuntur; et non est in terra qui pro eis resistat et eruat eos, propter malitias eorum et cupiditates. Et tunc exsurget rex nomine H animo constans. H ille idem constans erit rex Rom. et Graecorum; hic statura grandis, aspectu decorus, vultu splendidus, atque per singula membrorum lineamenta decenter compositus, et ipsius regnum CXXII annis terminabitur. In illis ergo diebus erunt divitiae magnae, et terra abundanter dabit fructum suum, ita ut tritici modium denario uno venundetur, modium vini denario uno, modium olei denario uno. Et ipse rex Scripturam habebit ante oculos, dicentem: Rex Rom. omne sibi vindicat regnum Christianorum. Omnes ergo insulas et civitates paganorum [Col. 1185B] devastabit, et universa idolorum templa destruet, et omnes paganos ad baptismum convocabit, et per omnia templa crux Christi Jesu erigetur. Tunc namque praeveniet Aegyptus Aethiopiam munus dare Deo. Qui vero crucem Jesu Christi non adoraverint, gladio punientur. Et cum completi fuerunt CXXII anni, Judaei convertentur ad Dominum, et erit ab omnibus sepulcrum ejus gloriosum. In diebus illis salvabitur Israel, et habitabit confidenter. In illo tempore surget princeps iniquitatis de tribu Dan, qui vocabitur Antichristus. Hic erit filius perditionis, caput superbiae, magister erroris, plenitudo malitiae, qui subvertet orbem, et faciet prodigia et signa magna per falsas simulationes; deludet autem per artem magicam multos, ita ut ignis de coelo descendere videatur. Et minuentur anni sicut menses, et menses sicut septimana, et septimana sicut dies, et dies sicut hora. Et exsurgent ab Aquilone spurcissimae gentes, quas Alexander rex inclusit, Gog, videlicet, et Magog. Haec duodecim regna, quorum numerus est [Col. 1185C] sicut arena maris. Cum autem audietur rex Roman., convocato exercitu, debellabitur eos, atque prosternet usque ad internecionem. Et postea rex veniet Jerusalem, et ibi deposito capitis diademate, et omni habitu regali, regnum Christianorum Deo Patri relinquet, et Filio ejus Jesu Christo. Et cum cessaverit imperium Romanum, tunc revelabitur manifeste Antichristus, et sedebit in domo Domini in Jerusalem. [Col. 1186A] Regnante autem eo, egredientur duo clarissimi viri, Elias et Henoch, ad annuntiandum adventum Domini; et Antichristus occidet eos, et post dies tres a Domino resuscitabuntur. Tunc erit persecutio magna, qualis non fuit antea, nec postea subsequetur. Abbreviabit autem Dominus dies illos, propter electos, et occidetur virtute Domini Antichristus a Michaele archangelo in monte Oliveti. Cumque haec Sibylla et alia multa Romanis praediceret futura, quibus etiam signis ad judicandum Dominus venturus est, vaticinando versus intonuit dicens:


Versus sibyllini de Christo.


Judicii signum: tellus sudore madescet,
E coelo rex adveniet per secla futurus,
Scilicet in carne praesens, ut judicet orbem:
Unde Deum cernent incredulus atque fidelis,
Celsum cum sanctis jam terminus exstat in ipso,
Sic animae cum carne aderunt, quas judicat ipse,
[Col. 1186B] Cum jacet incultus densis in vepribus orbis,
Rejicient simulacra viri cunctam quoque gazam,
Exuret terras ignis pontumque polumque:
Inquirens tetri portas effringet Averni,
Sanctorum sed enim cunctae lux libera carni,
Tradentur fontes, aeternaque flamma cremabit.
Occultos actus manifestans quisque loquetur,
Secreta atque Deus reserabit pectora lucis;
Tunc erit et luctus, stridebunt dentibus omnes.
Eripitur solis jubar, et chorus interit astris,
Volvetur coelum, lunaris splendor obibit,
Dejiciet colles, valles extollet ab imo:
Non erit in rebus hominum sublime vel altum,
Jam aequantur campis montes et caerula ponti,
Omnia cessabunt, tellus confracta peribit;
Sic pariter fontes torrentur fluminaque igni.
Sed tuba per sonitum tristem dimittet ab alto,
Orbe genus facinus miserum variosque labores,
Tartareumque chaos monstrabit terra dehiscens.
[Col. 1186C] Et coram hoc Domino reges sistentur ad unum,
Recidet e coelis ignisque et sulphuris amnis.

Tunc judicabit Dominus secundum uniuscujusque opus, et ibunt impii in gehennam ignis aeterni; justi vero vitae aeternae praemium recipient; et coelum novum, et terram novam; et mare jam non erit. Et regnabit Dominus cum sanctis in saecula saeculorum. Amen.



Appendix AD VENERABILIS BEDAE SPURIA. HISPERICA FAMINA, SIVE LATINITATIS INUSITATAE VEL ARCANAE OPUSCULUM, AUCTORE INCERTO. AB ANGELO MAIO, JUXTA ANTIQUUM CODICEM VATICANUM, EDITUM. (Classicorum auctorum tom. V.)




[Col. 1185]
MAII MONITUM.

[Col. 1185C] 1. Hoc inauditae Latinitatis opusculum jamdiu mihi observatum fuerat in reginae Suecae Codice Vaticano saeculi X, vel XI, qui fuit olim senatoris Galli [Col. 1186C] Petavii: expectabam autem idoneam occasionem edendi ejus, quam nunc grammaticus Virgilius obtulit, ad quem singularis Latinitatis praeceptorem non [Col. 1187A] incongruus comes hic accedit libellus; cujus auctorem gente Scotum fuisse dubitare vix licet, quia Scottigenae vocabulum bis id indicat, p. 488, 489. Scotum autem cum dicimus, Hibernum aeque intelligere possumus, nam Scotiae appellationem tam Hiberniae quam ei quae proprie nunc dicitur Scotia communem olim fuisse exploratum est. Verumtamen dicet aliquis: Cur homo Scotus poema suum Hisperica famina appellat, cum Hesperiae vocabulo vel Italia significetur ab antiquis, vel Hispania? Equidem hanc dubitationem haud satis possum dissolvere; caeteroquin auctor non ad gustum Ausonicum, sed Hisperico sono loqui se ait, § 2: »Hispericum arripere tonui sceptrum, ob hoc rudem stemico logum. Quod si Ausonica me alligasset catena, sonoreus faminis per guttura popularet haustus.« Et iterum § 11: »Non ausonica me subligat catena; ob hoc Scottigenum haud eripitundo eulogium.« Exclusa igitur Italia, superest ut de Hispania cogitemus; [Col. 1187B] verumtamen, considerato totius scripti tenore, Hibernicus potius vel Scotus auctor rursus apparet, articorhetoras laudans, marinis cursibus, venationibus, armentorum pastionibus, conviviis carneis salsamentisque deditus, quae Scottigeno oleo illita dicit, ut mihi illud Hieronymi in mentem veniat Jovinianum dicentis Scotorum pultibus praegravatum (Hieron., prolog. Comment. in Jerem.). Vel itaque vox Hisperica valet Hibernica, vel res Hiberni a idcirco Hisperica dicitur, quia Hibernia Occidentalis orbi Europaeo est; quamobrem Italiam Hesperiae nomine appellarunt Graeci, vicissimque Itali Hispaniam Hesperiae vocabulo denotarunt. Sed eruditorum hac super re exspecto judicia.

2. Duodecim Latinitatis genera ipse memorat auctor, p. 483, inter quae duo vitiosissima videtur dicere, [Col. 1188A] barbaricum, scilicet, quo nomine intelligo Celtica, Francica, et Borealia quaevis vocabula; alterum Hispericum, quo ipse utitur, idque genus clarifero ortum solo dicit; qua laudativa appellatione quam regionem designet, utrum nempe Hispaniam an potius Scotiam, rursus dubito. Stylus autem operis tumidus, abnormis, exorbitans, obscurus ac saepe inextricabilis. Quare rursus recordor Hieronymi qui de elocutione Joviniani, cujus filium Pelagium Scotigenam Orosius dicit (De Lib. Arbit. Ed. Lugd. Bat. p. 613), etsi alii aliter hoc dictum interpretantur, ait: »scriptorum tanta barbaries est, et tantis vitiis spurcissimus sermo confusus, ut quid loquatur non potuerim intelligere; totus enim tumet, totus jacet (Hieron., adv. Jovin. l. I, init.).« Et infra: »Quae sunt haec portenta verborum? quod descriptionis dedecus?« Sed quanquam Hispericorum faminum lingua multo illa Joviniani deterior est, ad dilatandam tamen Latinitatis historiam, [Col. 1188B] ejusque fata enarranda, longe utilior commodiorque erit.

3. Materia vero opusculi talis est. Post tumidum exordium, in quo de sua eloquentia suo modo disserit auctor, et de gentis propriae, ut videtur, studiis, et de vario dialectorum genere, poema quoddam prosaicum scribit, cujus primo in capite ordinem diei prolixe pandit, id est, hominum opera a summo mane usque ad vesperam seram. In sequentibus historiam veluti naturalem tradit coeli, maris, ignis, ventorum; tum dicit de vestibus, arcula, pugillaribus, sacra aedicula, precatione ad Deum. Coronidem imponit operi descriptio venationis atque convivii, nec non certaminis adversus hostes latrunculos.




[Col. 1187]
[a 1Kb] HISPERICA FAMINA. (C)

[Col. 1187C] 1. Ampla pectoralem suscitat vernia cavernam, maestum extrico pulmone tonstrum, sed gaudifluam pectoreis arto procellam artheriis; cum insignes sophiae speculator arcatores, qui egregiam urbani tenoris propinant faucibus lynpham, vipereosque litteraturae plasmant syllogismos; cui mundano triquadrae telluris articorhetorum florigera flectit habenas caterva, et qui remota vasti fundaminis deseruere competa, utrum fabulosas per ora depromunt gazas? Num trucida altercaminum inter soboles pubescunt litigia? An placorea abucant proles sceptra? Utrum saevus [b 1Kb] armatorum coetus toxica corruit certandi in acie, ut furis ostrei cruoris rivis candida olivarent madiada? Seu spumaticum bombosi tithis flustrum inertes oppressit naufragio remiges? An horridum communi stragi rapuit [c 1Kb] acculas letum? Quos edocetis fastos? Cuique adhaeretis rhetori? Huic lectorum sollertem invito obello certatorem, qui sophicam plasmaverit avide palaestram. Et trinos [Col. 1187D] antea dimicavi athletas, inertes mactavi duelles, ac robustos multavi coaevos, fortioresque prostravi in acie cyclopes. Hinc nullum subterfugio aequevum. Dum truculenta me vellicant opicula, protinus versatilem evagino spatham qua almas trucidat statuas. Arboream capto [d 1Kb] iduma peltam quae carneas cluit tutamine pernas. Ferralem vibro pugionem, cujus [Col. 1188C] pitheum assiles macerat rostrum cidones, ob cunctos lastro in agonem coaevos.

2. Haec compta dictaminum fulget sparsio, ut nullo vitioso aggere glomerat logos, ac sospitem lecto libramine artat vigorem, et aequali plasmamine mellifluam populas, Ausonica faminis per guttura spargine: velut innumera apium concavis discurrunt examina apiastris, melchillentaque sorbillant fluenta alveariis, ac solitos stemicant rostris favos. Hic comptus arcatorum exomicat coetus, cui dudum per lapsa temporum stadia parem non crevimus phalangem, nec futura temporalis globi per pagula aequiperatam fulgidi rumoris speculabimur catervam. Sed praesto horrendus adstat chelydrus, qui talem vipereo ictu sauciabit turbam, nisi vasti exigerint rectorem poli, qui florigerum agmen reguloso solverit discrimine. Novello temporei globaminis cyclo Hispericum arripere tonui sceptrum: ob hoc rudem stemico logum, ac exiguus serpit per ora rivus. Quod [Col. 1188D] si amplo temporalis aevi stadio Ausonica me alligasset catena, sonoreus faminis per guttura popularet haustus, ac inmensus urbani tenoris manasset faucibus tollus. Quod propriferum plasmas orgium? utrum alma scindis securibus robora, utico quadrigona densis stemicares oratoria tabulatis? An flammigero coctas obrizum clibano auriferas solidis crudere [Col. 1189A] lunulas marthellis? Seu tinolam tensis suscitas odam chordis? Forte concavas sonoreis proflas cicutas harmoniis?

3. Sed non intelligibili mentis acumine praestulor, quod lanigerosas odorosa observas per pascua bidentium turmas, cui obessa arcatorum assiduo tramite sectaris concilia, ac cicniam gemellis bailas curvanam scapulis rutulantem alboreis artas calamide madiadis, pexamque carneis tolibus amplecteris caminam. Nec sophica ingenioso acumine abscultas mysteria, sed doctoreas effoeto conamine comitaris historum turmas. Hinc mirificum tibi ingenioso libramine palo consultum, proprigenum natalis fundi irruere solum, ut agrica robusto gestu plasmaveris orgia, et [a 6Kb] pantia raptis astant septa thermopylis. Pubescentes pecorea depascunt segetes agmina, veternas maesta genetrix lacrimosis irrigat genas guttis, et infantilis murmurat invagitus, ac florigera resonat clangore per arva. Externum proprifera editrix abucat [Col. 1189B] marem, placoreasque blandis concelebrat nuptias thalamis. Haec pantia natalem testigant orgia adire limitem.

4. Ceu montosus scropias tranat tollus, per macides frondeos fluctivaga eradicat hornos devoratio: inormia evolvit murmure crepita, limosam fluminio mactat crepidinem alveo, concretas evellit vortice glarias; pari ausonicum exubero pululamine fluvium. Veluti rosea aestivi laris veternas cremat pyram rubigine amarcas, ac aruca favellosis minorat robora tumulis, ciboneus torridum spirat clibanus ructum, flangosas flectit per laquearia flammas; aequali doctoreas torreo fervore catervas. Ceu truculentus pecorea terret bovencus armenta saginatum stricta mactet juvencum, ligituria horribilem visceria complet ingluviem arvina, sanguineum trucido hiatu sorbellat fluentum; pari aerumnosos perturbo pavore historum logos. Quatinus vitreum tetigeris patula poli samum cuba, gemella praecipui alboris astra [Col. 1189C] septemplicis Olympi lustraverunt Boreales limites, sabulosas litorei calculaveris micas planeti, tithicum stellato [b 1Kb] viserit seminarium in termino, mundanique vividum censuerint coloni ponti spiraculum, haud Hispericum propinabis avido gutture tollum. In quantum Eous ab occiduo limite distat, articus tineus sidereis ampliori rutilo praecellit arotuste [c 3Kb] , dissonoreusque certantium fragor militum mellisono antecedit apium strepitu, ac furibundus teneram superat Ursus bidentem; in tantum nostri loquelosi tenoris segregantur altrinsecus numina.

5. Bis senos exploro [d 1Kb] vechros, qui Ausonicam lacerant palatham. Ex his gemella astant facinora, quae verbalem sauciant vipereo tactu struem. Alterum barbarico auctu loquelarem inficit tramitem, ac gemello stabilitat modello, quaternaque nectit specimina; inclytos litteraturae addit assiduae apices; statutum toxico rapit scriptum dampno; litterales urbanae movet [e 1Kb] characteres facundiae; stabilem picturae venenoso obice transmutat tenorem. Alius [Col. 1189D] clarifero ortus est vechrus solo, quo Hispericum reguloso ictu violatur eulogium, sensibiles partiminum corrodit domescas. Cetera notantur piacula, quae Italicum lecti faminis sauciant obrizum, quod ex his propriferum loquelosi tenoris in hac assertione affigis facinus.



[f 1Kb] INCIPIT LEX DIEI.
[Col. 1190A]

6. Titaneus Olympium inflammat arotus tabulatum, thalassicum illustrat vapore flustrum, flammivomo sectat polum corusco supernum, almi scandit camaram firmamenti. Alboreum Phoebeus suffocat [g 1Kb] Mene proritus, cibonea Pliadum non exomicant fulgora, merseum solifluus eruit naevum tractus, densos Phetoneum extricat sudos incendium, roscida aret rubigine stillicidia, nec olivatus frondea olivat nimbus robora, faenosas dividuat imber uvas, micras uricomus apricat lacunas rogus, mundanumque torret jubar gyrum. Aligera placoreum reboat curia concentum, tinulas patulis murmurant harmonias rostris, concavos aurium refoculant mulcedine clivos, frondicomas avitica orbat latebras turma, campaneas aculeant glevas, vermia sorbellant picis frustra, oleda pungunt stercolinia, fameas esciferis replent vesiculas sucis. Pecoreus vasta lustrat coetus pascua, calastreas meant calcibus pessas, campanea [Col. 1190B] variis serunt praedia conciliis, interna glaucis saturant exta serpellis, holerosa sennosis motibus ruminant pabula, insontes dividuant ovilia ides, arboreos pontes pedestri tramite tranant, fraenosos lanigerae intrant agnos catervae, herbosas carpunt dentibus uvas. Hirsutus suum deseruit gurgitia coetus, terrestres suffodiunt rostris sablones, stabiles filicum sorbent radices, holerosumque gustant sucum. Tabulosa flagrantes esuum [h 1Kb] orbant sonipedes stabula, attritas frangosis motibus meant arrigas, ferreosque solvunt sessores cruribus sigillos, concavos sennosis motibus replent thoraces. Amens ferinae prolis cohors almos calcat epimnos, asperrimum involvunt gressibus ruscum, gibrosos petulco prospectant vernaculos scroplo. Inormes spumaticum verrunt delphines pontum, salsas apertis sorbellant paulas gutturum claustris, squameosque vorant gurgustos.

7. [i 7Kb] Pantes solitum elaborant agrestes orgium caeteri tellatas strictis plasmant fossas trullis, spinosis [Col. 1190C] densant septa prunis, lapidias saxea mole glomerant macereas: alteri multigenas pecorum agitant in pascua turmas, sonoreasque [j 1Kb] reboant [k 1Kb] uchas, truculentos agrico mugitu perturbant melodios. Innumerae frondicomum crebro tramite adeunt saltum turmae, almaque cudunt framis robora, erutas securibus torquent astellas, edictasque strictis scindunt hornos arietum machinis, refertaque robustis ansportant plaustra jugis. Hic sonoreus soporeis nos excitat tumultus expergesci thalamis, vestiles corporeis colligere strues mediadis. Hinc molliformes artate tolibus trabias, alboreas rudi bysso pelliceis stipate camisas baltheis, argentea fulvis figite lunulas stolis, blanda evolvite motatoria, mollesque lanigero amplexu aptate tapetes.

8. Sophicam stemicate coloniam, ac litterales speculamini apices. Nonnulli cerimonicat arcatori trophea, si salubrem pectoreo carperit soporem claustro, ni rutilante Phoebei Orientis ardore somniosum [Col. 1190D] evellerit palpebris oblectamentum, tritamque aptaverit lumbis stragulam, lectoralem cudere industriam. Ut quid nos tonitruoso sermonum obruis clangore, et internas loqueloso tumore perturbas aurium cavernas? Totum namque nocturni ligonis lectriceis censuimus stadium excubiis; vos soporea oblectastis pernas tabe: ob hoc nunc somnolentus non stigat tactus. Quidam de hoc doctoreo congelamine spumantem adeat mancipator laticem, ut vitreum [Col. 1191A] scaloreis propinaverit fluentum idumis nocturna fontana tergere luem unda. Stornos concavis solvite factos archimis, ac sophicam auscultate industriam: murmureus suscitetur in aethra plausus, verbalisque robeat clangor, si unita cunctus steterit in aula coetus. Ob hoc talem segregate cohortem. Hinc caeteri apricas adeant casas: alteri frondosa lustrent sub nemora, alii in hoc amplo stabilitent tugurio.

9. Phoebeos supernum secat arotus poli centrum, mediumque diei appropinquat spatium. Hinc fame flagranti aestuat pectus. Ob hoc continua visitemus territoria, ut mellitum cerimonicaverint flagrantibus pabulum. Quis gnarus decoream ducet per trivia catervam? Has clandestinas frequenter lustravi Thermopylas, ac remota hujus artici penetravi praedia: venustosque exploro acculas, qui vagos arcatorum pascunt choros. Stricto densate tramitem colligio, ageas astrifero statuite infolas sulco, Nepitheis [Col. 1191B] truces maceraverint mediada spiculis crudeles: non talia viperei obvallant trivia latrunculi: multigenas degestis spoliant viatorum turmas inspillis, collectasque rapiunt praedas, armigera trucidant ensibus agmina. Ob hoc stricto discriminosas irruamus cuneo per pesas, aspera calcamus gressibus praedia, quae saxeas torrida mole glomerant statuas, spinosasque parturiunt rumices. Haec florigena exomicant arva, quae porporeas glomerant [a 1Kb] scaltas. Nec lapidea artant crepita, sed glaucicomas herbarum copulant uvas.

10. Caninus urbana murmurat sonitus inter nemora: forte externus adhaeret moenibus latrunculus, aut lustrantis concipiunt auribus strepitum agminis. Sonoreum gemellae suscitant barritum alapae, ut ovans vagantem flectit mansorius deversorio cohortem. Adunca strictim trahite clavi sigullum. Haec concava scopatum amplectitur aula tolum, quod betuleis tergitur assidue fasciculis, nec ulla [Col. 1191C] glomerat ciscilia. Hoc coenosum aethrae astat tolum, quod concretas sordium arictat micas, nec frondeae degestum elimant scopae vestibulum. Aquoso stabilem implete hydore luterem, squaloreasque fluctivagis lavate bases fluentis, ac limosas vitreo licumine tergite plantas. Arboreas figite in pariete curvanas, liniaremque comptis statuite tramitem archinis, ut amplum censuerint agrestibus spectaculum. Pelliceis cluite sessa pratis, roseum laricomi torriminis alite in aremulo clibanum, minutas aprici graminis glomerate astellas, ut flammivomum eructavit incendium, caloreum libraverit tactum, algidum eruerit focum. Quis tales poscet possores, ut melchillentum concesserint opiminium?

11. Non Ausonica me subligat [b 1Kb] catena: ob hoc Scottigenum haud cripitundo eulogium; sed furibundos perculam amite amiclios. Venusti excusant acculae parcas amplecti sub numine alimonias. Haec concessa acutis findite edulia framis, ac arboreas escifero onerate mensas acervo. Doctoreum quaternis [Col. 1191D] segregate chorum rithmis. Aquatico lavate idumas nitro, ut lotae innotescant cubae. Ageum esciferas roboate [c 1Kb] concentum in copias, ut salubrem propinaverit in praecordiis suxum. Arunca flammigenis crinibus calificate edulia, ut dulciorem rigaverint faucibus saborem. Micas fragmentorum concavis recondite canistris. Almum herum poscite poli, ne ciboneum Cocyti irruerint acculae follum, sed supernum septemplicis poli adierint samum. Qui dulciferos cibaminum concessere acervos, quislibet comptam exactor poscet editricem, ut salsas lixae tripudiaverint per cinerem lithias, ut crispantes salsugena [Col. 1192A] spumaverint trices paula. Statutum adeamus oppidum, ubi densum conclientibus fiximus placitum. Quae dulciora sorbuistis solamina: farriosas sennosis motibus corrosimus crustellas, quibus lita Scottigeni pululavit conditura olei, carniferas pressis dentibus ruminavimus pernas, lacteus populavit haustus, quamvis gaudifluam bibulo ore gustavimus caeliam.

12. Titaneus occiduum rutilat arotus pontum, roseos imam curvat radios sub speram: lunaticum vasto exhomicat sidus polo: fulgoria Pliadum variant specula [d 8Kb] horanum. Nocturnus gravat serpella nimbus: arboreas olivat [e 1Kb] vaporribas, tetraque mundanum obumbrat mersa gyrum. Incalculatae pecudum turmae calastreas meant ageas, septaque irruunt bovella: quadrigonas idium concilia scandunt aulas: attritas hirti lustrant suistas porci: ferreos sonipedum fulcris nectunt aurigae sigillos: innumerae agrestium turmae solitum laborandi eruunt de curribus nexum, ac solitis aprici tegminis quiescunt [Col. 1192B] in aulis. Ob hoc alma civilis globi adeamus moenia, apta benignis poscere filoxinia colonis: sonoreo instigate aditum barrito, ut hunc doctoreum collegerit diversorio coetum. Statuta pelliceis statuite sedilia pratis: torridum alite grimite caminum, rutilantemque accendite foco lampadem: arboreo vitreum propinate olipo fructum, squaloreaque lavate fulcimina: mensium solito dividite mancipatum collegio. Caeteri arboreum concito flexu irruant collem, strictisque [f 1Kb] debaelant grimina loris. Alteri aquosum adeant olympum, refertamque devehant scapulis hydriam. Alii caneas cocant enopernas, ac farreosas plasment rotas. Statutas cibaminum findite framis strues, ligneas escifera onerate tabulas copia, melchillentaque pexis glomerate fragmina fiscillis.

13. Interimis concavi pectoris opto latebris, uti honorificam protelaverint acculae mansiam, qui melchillenta largiti sunt opimina, qui dulciferos [Col. 1192C] cibaminum concessere acervos. Tinctas conditura accendite clibano taedas, ac lectoralem scrutamini fastis industriam. Sopiferam artant palpebrae gravidinem. Ob hoc blanda pecoreis velate cubilia pratis, rudesque serite motatoris tapetes, molliferos assilibus plicate pulvellos gigris. Carboneas cinereo tegite strumas tumulo, ne attigua succenderint ciscilia, amploque arserint pyrici fornacis incendio. Stricta quadratum cludite regia ostium, ne atroces eruperint praedones, clandistinas rapere furtim gazas. Caeteri lectoralem mentis acumine ascultent sophiam. Alteri somniosum abucent pernis fotum. Alii nocturnas librent excubias, quatinus roseus Phoebei orientis rutilaverit proritus.



DE COELO.

14. De hoc amplo Olympi firmamento loquelosas depromam lento murmure strues. Haec polica assili situ plasmata est spera, quae umbriferos vago [Col. 1192D] tegmine stipat sudos, ignicomaque vasta mole amplectitur astra. Gemellos torridi alboris pastricat arotos: Titaneus diurnas rutilat Orion metas: pallida merseum illustrat gansia [g 1Kb] pomerium. Quinos vitreus artat baltheos [h 1Kb] horanus. Caeterae caloreum artant zonae fotum, mundanaque coctant rubigine climata. Alterae algidum spirant ructum, niviamque evolvunt sparginem, gelidas horrendo fluvore spargunt brumas, procellosum proflant turbine motum Multiformis solifluis praetenui nubium vapore stemicatur arcus radiis: volubilem policus se torquet in vertiginem gyrus: stabilem discurrunt cardines erga [Col. 1193A] axem. Angelicas Olympius suffulcit catervas thronus, eximia glauco arctat camaram naevo. Septemplicem horani asserunt cyclum physici. Innumera coeli cacuminis astant stemata, quae temporeo propriamine explicare non famulor.



DE MARI.

15. De hoc amplo Amphitrites lucumine loquelosum cudere nitor tornum. Hoc spumans mundanas obvallat Pelagus oras, terrestres anniosis fluctibus cudit margines, saxeas undosis molibus irruit avionias, infimas bomboso vortice miscet glarias, astrifero spargit spumas sulco, sonoreis frequenter quatitur flabris, ac garrula fatigat Nothus flustra, tithica aetherium irrigat stillicidia gyrum, calastrea glaucicomus verberat competa pontus, periclitantes mactat naufragio puppes. Alias sereno compaginat tithis situm, nec horrida tempestivi murmuris proflat susperia, sed garrulae tranquello tabescunt undae [Col. 1193B] fomento. Gemellum Neptunius collocat ritum fluctus; protinus spumaticam pollet in littora adsisam, refluamque prisco plicat recessam utero, geminum solita flectit in orgium discurrimina, afroniosa luteum vellicat mallina terminum, marginosas trahat pululamine metas, vastaque tumente dodrante inundat freta, arboreos tellata flectit hornos in arva, assiduas littoreum glomerat algas in sinum, patulas eruit a cautibus marmas, illitas punico evellit conchas, belbicinas multiformi genimine harenosum evolvit effigies ad portum, fluctivagaque scropheas vacillant aequora in Thermopylas, ac spumaticum fremet tumore bromum. Interdum tumentem pastricat tenerius lidonem, nec solita marginosi tramat limina fundi, rostratas torvis fluctibus fulcit carinas, roboreas undisono baelat rates fluastro, inmensasque marmoreo gurgite gestat scaphas, ac ingentes thalassicum navigant Liburnae gremium. Delfinum glaucis sub fluctibus ludicat seminarium, inormia vastum [Col. 1193C] litigant coetia per itnum, aerumnosos ruminant [a 1Kb] gurgustos, vitreumque sugillant faucibus salum, ac tornos guttoricant piscellos, Neptunia spumeis verrunt caerula gigris, salsugenum gustantibus infestat Pelagi unda saporem. Si [b 7Kb] pantes mundani orbis [c 1Kb] acculae internum aequoris spectarent uterum, repentina mortiferum irruerent voragine claustrum.



DE IGNE.

16. Hic roseus laricomi torriminis crepitat rogus, qui torridum proflat ardore furium, flammeas plicat rubigine spathas, flexosos flammeo torret ramos incendio, assida invadit fomite sarmenta, fumantem rapida evomit vaporem pyra, cineream spargit aestibus favillam, innumera ciboneus plasmat servitia aestus. Protinus farriosas carboneo fotu assat crustellas, cruda concavis coctat trementia lebetis, argenteos mollificat fornace metallos, auriaeque rubreo liquescunt massae in camino. Pantia viricomis calificat [Col. 1193D] licumina fomentis, natalemque flammivomi laris depromit lento murmure rigorem. Duro jam viguit silicis in utero, ferriale sollerti nisu torsit inflammator focile, aprica scintillosus exarsit in spungia tactus, collectamque flexit incentor stuppam, ac [d 7Kb] micrum mutuo vertigine eructavit scintilla fumum, veternas in facem glomeravit astellas, inmensaque turgidis crevit pyra flammis. Umbrifera latebrosis extricat velamina tegulis, infestaque flammisonis depellit frigora clibanus, ac torrida involvit incendia. Saltim pantes truncarent acculae stipitem, uricomo concremaret focus ructu. Hic floreus amplo nitore exomicat drimus, urbana inmensi amplectitur moenia globi, in quibus turrita multiformi compage [Col. 1194A] astant tuguria. Ardua campaneus collocat septa situs: maturas frugifero tegmine parturit segetes, odorosa glomerat vineta, quae rapidos micris nectunt acinos ramis. Spinosis degestum verrunt astitiae praedium: aquosi luteas irrigant fluvii venas: erumpantes fontanos tumores eructat tellus latices, faenosaque [e 1Kb] scaltis pollent praedia roseis, ac delicatas copulant homestas: caeruleasque gignit serpellas, quae pecoreas saturant turmas. Sublimes degestum ambiunt [f 1Kb] celles drimum, saltosaque extremis castat robora in [g 1Kb] oris. Incalculata congellat frondium genimina, quae dispares patulis stipant fruges ramis, holerosa profundae separant rura foveae, quae herbosas glaucis arictant uvas ansis; innumeras pecudum tellatus pascit cat rvas terminus; inmensaque terrenum gestat saxa fundamentum: plurifica campaneus nectit stemicamina fundus: quae loquelari tramite haud explicare nitor, ne doctoreas rhetorum gravavero venas.



DE VENTO.
[Col. 1194B]

17. Hic sonoreus alma mactat zephyrus robora, aniosas terrestribus plicat ilices sulcis, turrita robustis spoliat tuguria flabris, superna cacuminum frictat laquearia, tithica flectit telluri caerula, ac marinas exaltat in astra spumas. Glaucicomantem fatigat Auster Tithonem. Bis senos physici et ferunt Zephyros, et quaternos ibi explorant Euros: quis alterni inhaerent crepitu Noti, et velut subjectas opacant alas: mundanum vasto aethere proflant in follum: trina murmureus pastricat trophaea Notus, quod spumaticum rapuit tolo diluvium, pollentemque tonuit rapere dodrantem, ac corporeas perculit tactu effigies. Nec sibilans intueri queat procella, altusque poli rector murmurantibus degesti de pennis euri gibrorum reanime censebit logum.



DE PLURIMIS.

18. Haec egregia floreis fulget caterva pompis, [Col. 1194C] quae fulvas congelat extrinsecus stragulas, ac vestiles multigeno ligone nectunt strues. Caeteri purpureas acrictant blemmos: alii cicinias castant mediadis stolas: alteri hyacinthinas corporeis stipant trabias pernis: plurifici stornos carnali compage globant amictus: ostreas pastricant armellosas, gilvas verticibus alunt mitras, crispososque sedant cincinnos, ac libosas copulant tricarias: nitentes cervicibus gestant curvanas. Innumeri quadrigonas captant scutilibus peltas, ferriales vibrant idumis pugiones, ac altera glomerant plasmamina, quae temporali propriamine non exprimo.



DE TABERNA.

19. Haec alborea exomicat taberna, quae spissas breviusculo tegmine artat setas. Quadrigono degestum sutum est figmento archimium: unitam superna amplectitur januam ora, quae stricto assilibus [h 1Kb] polygonis rotis cluditur operculo, ac bis senis alligatur adeo restibus, flexaque arcatorum cervicibus [Col. 1194D] vehitur sarcina. His inditum depromam curvanae ductum. Saginatas pecudis dudum tegebat pernas, hirtumque acuto framine decoriavit carnifex corium, densaque tensum est parieti inter vimina, ac igneo aruit fumo, obansque edictum laceravit opifex archimium: astrictis corialem pastricavit corregiis tegulam, bis binos plasmavit angulos, lectoque pellicium gestamine perfecit armarium. Caetera non explico famine stemata, ne doctoreis suscitavero fastidium castris.



DE TABULA.

20. Haec arborea lectis plasmata est tabula fomen tis, quae ex altero climate ceream copulat lituram [Col. 1195A] Defidas lignifero intercessu nectit colomellas, in quis compta lusit caelatura. Aliud jam latus arboreum majusculo ductu stipat situm, varia stemicatus pictura, ac comptas oras artat. Haec olim frondea glaucicomi crevit inter robora fundi, ferrialique crescentem amputavit opifex securi stipitem, quadrigonum ligneo dolavit incrementum nervo, micram eruit ascia margeriam, ornatamque perfecit tabulam, quae dexterali historum gestatur iduma, ac sophica cereis glomerat mysteria planetis. Nunc loquelarem celeri flexu retraho tramitem, ne ingeniosas rhetorum gravavero domescas.



DE ORATORIO.

21. Hoc arboreum candelatis plasmatum est oratorium tabulis: gemellis conserta bijugis artat latera quadrigona, edicti stabilitant fundamenta templi. Quis densum globoso munimine crevit tabulatum? Supernam compaginat camaram, quadrigona comptis plextra sunt sita tectis. Ageam copulat in gremio [Col. 1195B] aram, cui collectam cerimonicant [a 1Kb] vates missam. Unitum ab occiduo limite amplectitur ostium, quod arborea strictis fotis cluditur regia. Extensum tabulosa stipat porticum collectura. Quaternas summa nectit pinnas. Innumera congellat plasmamina, quae non loqueloso explicare famulor turno.



DE ORATIONE.

22. Supernum vasti posco herum poli, qui mundanam almo numine condidit molem, tithico terrestrem obvallat limbo crepidinem, humanos lecto restaurat vernaculos incremento, glaucicomas folicia strue tegit amarcas, florigeros alit de tellure culmos, almi gibrarum turmis collocat praemia throni; mihi [b 1Kb] aestivum naviganti fretum robustam concede puppim, ut furibunda evadam discrimina.



DE GESTA RE.

23. Lapsis olim annosae voraginis stadiis rutilante [Col. 1196A] Phoebei orientis aurora, quidam furibundus armatorum latrunculus externas inimicosae telluris adiit metas. Tum glaucicomantes [c 1Kb] cellium concito tramite lustrantes inter jubas setigerum porcinae indolis notat inter nemora coetum. Hinc quidam robustus ferali dolone tyrannus hirta crassi terebravit latera apri. Jamque roscidum purpureo cruore cadaver lato sollerti tractu torsit cervici, vastamque mancipatores trucidant spathis amarcam, ac ferreo cudunt silicem metallo, apricisque stemicant rogum sarmentis, flammivomusque laris frondeam fumigat clibanus silvam. Hinc quadrigona inserta veribus statuitur craticula, setosasque roseis torrent toles flammeis, ac arboreis crudas insuunt sudibus pernas: ostrea sanguinei licuminis decidunt inter faces stillicidia, assataque carnei ponderis gustant armatores frusta, suillem sorbent faucibus pastum. Hinc progeni istius telluris acculae extremas natalis soli obvallabant assidue oras, ne inimicale paternis polleret discrimen [Col. 1196B] sulcis. Jamque solitis finalis globi lustrantes anfractibus, edictum silvestrea prospectant latrunculum inter robora. Tum frondens irruente caterva frangoricat saltus, ac protervus clamat ilico coetus, quod ex crudeli strage non evaderent de agmine superstites, nusquam atroces alitum veherent in aethera ungues. Hinc strictam furibundi densant aciem tyranni, ac armitera ferunt incidones rostra. Alboreum aereo spargitur chimentum sulco: truces reciproco libramine penetrant dolones, degestaque carneis terebrant spicula toles, ac carnifera purpurei serpunt per latera rivi. Inermes ruunt in obello gigantes, ac assiles solvunt ensibus gigras, dum toxicus irruentem certandi robore frangit latrunculus phalangem, mortifera spoliant vestium strue cadavera, horrendoque jubilant crudeli tumultu. Hinc reduci tramite paternum remeantes in solum, fabulosam exprimunt accolae [d 1Kb] soriam.




Volume back matter





[Col. 1195]
ORDO RERUM QUAE IN HOC TOMO CONTINENTUR.



BEDA VENERABILIS.
    Bedae Elogium historicum, auctore Mabillonio. 9
    Vita Bedae, auctore Cuthberto. 35
    Alia Vita, auctore anonymo pervetusto. 41
    Alia Vita, auctore item anonymo. 53
    Commentarius praevius de venerabili Beda, sive, de ejus aetate, Vita a Turgoto collecta, cultu sacro, antiquorum ipsi attestantium sententiae. Ibid.
    Vita a Turgoto collecta. 59
    Disquisitio de Ven. Bedae et Flori diaconi Lugdunensis Commentariis in Paulum. 67
    Dissertatio de scriptis Ven. Bedae, auctore Casim. Oudino. 71
    Notitia Fabricii in Ven. Bedam. 101
    Testimonia Veterum de Ven. Beda. 113

OPERA DIDASCALICA GENUINA.
    De Orthographia liber. 123
    De Arte metrica liber, ad Wigbertum levitam. 149
    De Schematis et tropis sacrae Scripturae. 175
    DE NATURA RERUM. 187
    CAPUT PRIMUM.---De quadrifario Dei Opere. Ibid.
    CAP. II.---De mundi formatione. 189
    CAP. III.---Quid sit mundus. 192
    CAP. IV.---De elementis. 195
    CAP. V.---De firmamento. 197
    CAP. VI.---De varia altitude coeli. 199
    CAP. VII.---De coelo superiore. 200
    [Col. 1196] CAP. VIII.---De aquis coelestibus. 201
    CAP. IX.---De quinque circulis mundi. 202
    CAP. X.---De plagis mundi. 204
    CAP. XI.---De stellis. 206
    CAP. XII.---De cursu planetarum. 208
    CAP. XIII.---De ordine eorum. 211
    CAP. XIV.---de apsidibus eorum. 215
    CAP. XV.---Quare mutent colores. 231
    CAP. XVI.---De zodiaco circulo. Ibid.
    CAP. XVII.---De duodecim signis. 232
    CAP. XVIII.---De lacteo circulo. 233
    CAP. XIX.---De cursu et magnitudine solis. 234
    CAP. XX.---De natura et situ lunae. 236
    CAP. XXI.---Argumentum de cursu lunae per signa. 238
    CAP. XXII.---De eclipsi solis et lunae. 240
    CAP. XXIII.---Ubi non sit et quare. 242
    CAP. XXIV.---De cometis. 243
    CAP. XXV.---De aere. 244
    CAP. XXVI.---De vento. 246
    CAP. XXVII.---Ordo ventorum. 247
    CAP. XXVIII.---De tonitruo. 249
    CAP. XXIX.---De fulminibus. 251
    CAP. XXX.---Ubi non sint, et quare. Ibid.
    CAP. XXXI.---De arcu coeli. 252
    CAP. XXXII.---De nubibus. 253
    CAP. XXXIII.---De imbribus. Ibid.
    CAP. XXXIV.---De grandine. 254
    CAP. XXXV.---De nive. Ibid.
    [Col. 1197] CAP. XXXVI.---Signa tempestatum vel serenitatis. 255
    CAP. XXXVII.---De pestilentia. 256
    CAP. XXXVIII.---De natura aquarum duplici. 257
    CAP. XXXIX.---De aestu Oceani. 258
    CAP. XL.---Cur mare non crescat. 260
    CAP. XLI.---Cur sit amarum. Ibid.
    CAP. XLII.---De mari Rubro. 261
    CAP. XLIII.---De Nilo. Ibid.
    CAP. XLIV.---Aquis terram necti. 262
    CAP. XLV.---Terrae positio. 263
    CAP. XLVI.---Terram globo similem. 264
    CAP. XLVII.---De circulis terrae. 266
    CAP. XLVIII.---Gnomonica de iisdem. 275
    CAP. XLIX.---De terrae motu. Ibid.
    CAP. L.---Incendium Aetnae. 276
    CAP. LI.---Divisio terrae. Ibid.
    DE TEMPORIBUS LIBER. 277
    CAPUT PRIMUM.---Temporis divisio. Ibid.
    CAP. II.---De die. 279
    CAP. III.---De nocte. 280
    CAP. IV.---De hebdomada. 281
    CAP. V.---De mense. Ibid.
    CAP. VI.---De mensibus Romanorum. 282
    CAP. VII.---De solstitio et aequinoctio. 283
    CAP. VIII.---De temporibus. Ibid.
    CAP. IX.---De annis. 284
    CAP. X.---De bissexto. Ibid.
    CAP. XI.---De circulo decennovenali. 285
    CAP. XII.---De saltu lunae. Ibid.
    CAP. XIII.---De eodem circulo. 286
    CAP. XIV.---Argumenta titulorum paschalium. Ibid.
    CAP. XV.---De sacramento temporis paschalis. 287
    CAP. XVI.---De mundi aetatibus. 288
    CAP. XVII.---Cursus et ordo temporum. Ibid.
    CAP. XVIII.---De secunda aetate. Ibid.
    CAP. XIX.---De tertia aetate. 289
    CAP. XX.---De quarta aetate. Ibid.
    CAP. XXI.---De quinta aetate. 290
    CAP. XXII.---De sexta aetate. Ibid.
    DE TEMPORUM RATIONE. 293
    Praefatio. Ibid.
    CAPUT PRIMUM.---De computo vel loquela digitorum. 295
    CAP. II.---De trimoda temporum ratione. 298
    CAP. III.---De minutissimis temporum spatiis. 302
    CAP. IV.---De ratione unciarum 307
    CAP. V.---De die. 308
    CAP. VI.---Ubi primus dies saeculi sit 317
    CAP. VII.---De nocte. 322
    CAP. VIII.---De hebdomada. 326
    CAP. IX.---De hebdomadis LXX propheticis. 333
    CAP. X.---De hebdomada aetatum saeculi. 338
    CAP. XI.---De mensibus. 341
    CAP. XII.---De mensibus Romanorum. 347
    CAP. XIII.---De Calendis, Nonis et Idibus. 352
    CAP. XIV.---De mensibus Graecorum. 354
    CAP. XV.---De mensibus Anglorum. 356
    CAP. XVI.---De signis duodecim mensium. 358
    CAP. XVII.---De lunae cursu per signa. 381
    CAP. XVIII.---De lunae discursu, si quis signa ignorat. 388
    CAP. XIX.---De eodem, si qui computare non didicerunt. 392
    CAP. XX.---Quota sit luna in Calendas quasque. 394
    CAP. XXI.---Quae sit feria in Calendis. 396
    CAP. XXII.---Argumentum de qualibet luna vel feria. Ibid.
    CAP. XXIII.---De aetate lunae, si quis computare non potest. 398
    CAP. XXIV.---Quot horis luna luceat. 398
    CAP. XXV.---Quando vel quare luna vel prona, vel supina, vel videatur erecta. 403
    CAP. XXVI.---Qua ratione luna, cum sit situ inferior, superior sole aliquoties videatur. 409
    CAP. XXVII.---De magnitudine vel defectu solis et lunae. 411
    CAP. XXVIII.---De effectiva lunae potentia. 420
    CAP. XXIX.---De concordia maris et lunae. 422
    CAP. XXX.---De aequinoctiis et solstitiis. 426
    CAP. XXXI.---De dispari longitudine dierum, et vario statu umbrarum. 431
    CAP. XXXII.---Causa inaequalitatis dierum 437
    CAP. XXXIII.---Quibus in locis pares sint umorae vel dies. 445
    CAP. XXXIV.---De quinque circulis mundi et subterraneo siderum meatu. 450
    CAP. XXXV.---De quatuor temporibus, elementis humoribus. 457
    [Col. 1198] CAP. XXXVI.---De annis naturalibus. 462
    CAP. XXXVII.---De Disparibus antiquorum annis. 464
    CAP. XXXVIII.---De ratione bissexti. 466
    CAP. XXXIX.---De mensura crementi et bissextilis. 469
    CAP. XL.---Quare sexto Calendas Martias intercaletur. 470
    CAP. XLI.---Quod et luna quadrantem habeat. 471
    CAP. XLII.---De saltu lunae. 472
    CAP. XLIII.---Quare luna aliquoties major quam computatur appareat. 478
    CAP. XLIV.---De circulo decennovenali. 483
    CAP. XLV.---De embolismis et communibus annis. 485
    CAP. XLVI.---De ogdoade et hendecade. 488
    CAP. XLVII.---De annis dominicae incarnationis. 491
    CAP. XLVIII.---De indictionibus. 496
    CAP. XLIX.---Argumentum inveniendi quota sit indictio. Ibid.
    CAP. L.---De epactis lunaribus. 497
    CAP. LI.---Quomodo errent quidam in primi mensis initio. 499
    CAP. LII.---Argumentum quot sint epactae lunares. 502
    CAP. LIII.---De epactis solis. Ibid.
    CAP. LIV.---Argumentum quot sint epactae solis et quando bissexti annus. 503
    CAP. LV.---De reditu et conspectu articulari utrarumque epactarum. 504
    CAP. LVI.---De cyclo lunari. 506
    CAP. LVII.---Quota sit luna in calendis Januariis. 508
    CAP. LVIII.---Quotus sit annus cycli lunaris vel decennovenalis. Ibid.
    CAP LIX.---De quarta decima luna Paschae. Ibid.
    CAP. LX.---Argumentum inveniendi eam. 510
    CAP. LXI.---De die dominico Paschae. 511
    CAP. LXII.---De luna ipsius diei. 513
    CAP. LXIII.---Quid inter Pascha et azyma distet. 514
    CAP. LXIV.---Typica Paschae interpretatio. 516
    CAP. LXV.---De circulo magno Paschae. 519
    CAP. LXVI.---Chronicon, sive, de sex hujus mundi aetatibus. 520
    CAP. LXVII.---Reliquiae sextae aetatis. 571
    CAP. LXVIII.---De trina opinione fidelium, quando veniat Dominus. 573
    CAP. LXIX.---De temporibus Antichristi. Ibid.
    CAP. LXX.---De die judicii. 575
    CAP. LXXI.---De septima et octava aetate saeculi futuri. 576
    DE RATIONE COMPUTI. 579
    CAPUT PRIMUM.---De tempore. Ibid.
    CAP. II.---De hora. Ibid.
    CAP. III.---De die. 580
    CAP. IV.---De nocte. 582
    CAP. V.---De hebdomada et septem planetis. Ibid.
    CAP. VI.---De mensibus. 584
    CAP. VII.---De manibus Romanorum. 585
    CAP. VIII. 587
    CAP. IX.---De quatuor temporibus anni. 588
    CAP. X.---De aequinoctio verno. Ibid.
    CAP. XI.---De annis. 589
    CAP. XII.---De signifero circulo et solis lunaeque cursu. 590
    CAP. XIII.---De bissexto. Ibid.
    CAP. XIV.---De mensura crementi. 592
    CAP. XV. Ibid.
    CAP. XVI.---De cyclo decennovenali. Ibid.
    CAP. XVII---De continentia decennovenalis. 593
    CAP. XVIII.---De circulo magno siderum. 598
    De Celebratione Paschae liber. 599
    Fragmentum. 605
    De Ordinatione feriarum paschalium. 607
    De Tonitruis libellus. 609

DIDASCALICA SPURIA ET DUBIA.
    Cunabula grammaticae artis Donati a Beda restituta. 613
    De Octo partibus orationis libellus. 631
    De Arithmeticis numeris. 641
    De Computo dialogus. 647
    De Divisionibus temporum liber. 653
    De Arithmeticis propositionibus. 665
    De Ratione calculi libellus. 677
    De Divisione numerorum libellus. 681
    De Loquela per gestum digitorum libellus. 685
    De Ratione unciarum libellus. 699
    De Argumentis lunae libellus. 701
    Computus vulgaris, qui dicitur Ephemeris. 727
    Manfredi Embolismorum ratio. 821
    Decennovenales Circuli. 826
    [Col. 1199] De mundi coelestis terrestrisque Constitutione liber. 881
    Musica theorica. 909
    Musica practica. 919
    De Circulis sphaerae et polo. 937
    De Planetarum et signorum ratione. 941
    Ordo planetarum juxta naturam et numerum eorum secundum Hebraeos. 943
    De Signis coeli. 945
    Pronostica temporum. 951
    Libellus de Mensura horologii. 953
    De Nativitate infantium libellus. 959
    [Col. 1200] De Phlebotomia. Ibid.
    De septem mundi Miraculis. 961
    De Divinatione mortis et vitae. 963
    Axiomata philosophica ex Aristotele et aliis collecta. 965
    Liber Proverbiorum. 1089
    De substantiis liber. 1113
    De Elementis philosophiae libri quatuor 1127
    De Linguis gentium. 1179
    Sibyllinorum verborum interpretatio. 1181
    Appendix.---Hisperica famina, sive, Opusculum inusitatae vel arcanae latinitatis, auctore incerto. 1185




[Col. 1199] FINIS TOMI NONAGESIMI.

