PATROLOGIAE TOMUS III.

TERTULLIANI / MINUCII FELICIS / CELERINI / LUCIANI / CALDONII / MOYSIS / MAXIMI / NICOSTRATI / RUFINI / URBANI / SIDONII / MACARII / S. CORNELII PAPAE ET MART. / S. CYPRIANI / NOVATIANI / DIONYSII ALEX. / SS. LUCII ET STEPHANI PP. ET MART. / FIRMILIANI / S. PONTII / NECNON ANONYMORUM AUCTORUM

TERTIUS.


PARISIIS, EXCUDEBAT SIROU, IN VIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT, RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA; JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS, DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS III.


TERTULLIANI



TERTIUS.


MINUCII FELICIS,



CELERINI,



LUCIANI,



CALDONII,



MOYSIS,



MAXIMI,



NICOSTRATI,



RUFINI,



URBANI,



SIDONII,



MACARII,



S. CORNELII PAPAE ET MART.,



S. CYPRIANI,



NOVATIANI,



DIONYSII ALEX.,



SS. LUCII ET STEPHANI PP. ET MART.,



FIRMILIANI,



S. PONTII,



NECNON ANONYMORUM AUCTORUM,



TOMUS UNICUS.


PARISIIS, EXCUDEBAT SIROU, IN VIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1844.


Volume title page


MINORUM PATRUM

QUI SECULO TERTIO FLORUERUNT IN ECCLESIA LATINA A TERTULLIANO AD CYPRIANUM

OPERA

NEMPE

CELERINI,



LUCIANI,



CALDONII,



MOYSIS,



MAXIMI,



NICOSTRATI,



RUFINI,



URBANI,



SIDONII,



MACARII,



S. CORNELII PAPAE ET MARTYRIS,



S. LUCII

ET

S. STEPHANI

PP. ET MART.,

NOVATIANI,



DIONYSII ALEXANDRINI,



FIRMILIANI,



S. PONTII,

NECNON

ANONYMORUM AUCTORUM;

ET IN PRIMIS

MINUCII FELICIS



OCTAVIUS

AD INTEGERRIMAM UNIUS CODICIS EXSTANTIS FIDEM EXPURGATUS, CUM VARIORUM NOTIS ET DISSERTATIONIBUS.

TOMUS UNICUS.


PARISIIS EXCUDEBAT SIROU, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


CONSPECTUS TOMI TERTII. [1Kb]


PRAEFATIO IN DUOS SEQUENTES TOMOS.
    Syllabus auctorum.
    De auctoritate S. Cypriani.
    De usu S. Cypriani.

ANNALES LITTERARII.
    Annales minorum Patrum.
    Cyprianici Codices
    Cyprianici Septem editionum classes.




ANNO CHRISTI CCIII. ACTA SS. PERPETUAE ET FELICITATIS MARTYRUM.
    Prolegomena D. Theod. Ruinart.
    Passio SS. MM. Perpetuae et Felicitatis.
    Dissertatio apologetica pro SS. Martyrum orthodoxia.




INEUNTE SAECULO III.
    FRAGMENTUM ACEPHALUM incerti scriptoris de canone SS. Scripturarum.




INEUNTE EODEM SAECULO. MARCUS MINUCIUS FELIX.


PROOEMIA.
    Prolegomena D. Gothofr. Lumper.
    Dissertatio Franc. Balduini de Octavio.
    Praefatio Joh. Augusti Ernesti.
    Analysis logica Joh. Gottl. Lindneri.
    MARCI MINUCII FELICIS OCTAVIUS, cum notis variorum.

EXCURSUS.
    Epistola Lucae Holstenii de Verubus Dianae.
    D. Nicol. Le Nourry Dissertatio in Octavium.




ANNO CHRISTI CCXXVI.
    ANONYMUS AUCTOR CHRONICI sub Alexandro Severo.




ANNO CHRISTI CCL, CCLI.
    CONFESSORUM Romanorum et Carthaginensium Epistolae.




ANNO CHRISTI CCLI, CCLII. S. CORNELIUS, PAPA ET MARTYR.


PROOEMIA.
    Notitia historica D. Hieronymi.
    Prolegomena D. Lumper.
    Notitia Epistolarum non exstantium, auctore D. P. Coustantio.

EPISTOLAE.
    I, II, III, IV.---S. Cypriani ad Cornelium.
    V, VI.---Cornelii ad Cyprianum.
    VII, VIII.---Cypriani ad Cornelium.
    IX.---Cornelii ad Fabium Antiochenum.
    X.---Cypriani ad Antonianum de Cornelio.
    XI.---Ad Concilia Carthaginensia infra remittitur.
    XII, XIII.---Cypriani ad Cornelium.

APPENDICES.
    I.---Epistolae Cornelio adscriptae duae.
    II.---Epistolae decretales Cornelio adscriptae.

CONCILIA CARTHAGINENSIA TEMPORE S. CORNELII CELEBRATA.
    I. Concilium Carthaginense sub Cypriano primum.
    II. Concilium Carthaginense sub Cypriano secundum.




ANNO DOMINI CCL---CCLX. NOVATIANUS PRESBYTER ROMANUS.
    DISSERTATIO PROOEMIALIS, auctore D. Lumper.

NOVATIANI OPERA.
    Liber de Trinitate.
    De Cibis Judaicis epistola.
    Epistola cleri Romani nomine scripta.




ANNO DOMINI CCLII, CCLIII. SANCTUS LUCIUS PAPA ET MARTYR.
    Notitia historica, auct. D. P. Coustantio.
    Epistola unica S. Cypriani ad Lucium papam.
    Decreta Lucii papae, ex Gratiano desumpta.




SANCTUS STEPHANUS PAPA ET MARTYR. ANNO DOMINI CCLIII---CCLXII.
    Notitia historica ex libro Pontificali.
    Notitia epistolarum non exstantium.
    Epistola S. Cypriani ad S. Stephanum.
    APPENDIX.---Epistolae decretales S. Stephano adscriptae.




ACTA ET MONUMENTA CELEBERRIMAE DE BAPTISMATE HAERETICORUM DISPUTATIONIS.


PARS PRIMA.


VETERUM MONUMENTA.
    S. Stephani decretoriae sententiae.

CONCILIA.
    Concilium Romanum sub S. Stephano celebratum.
    Concilium Carthaginense sub S. Cypriano III.
    Concilium IV.
    Concilium V.
    Concilium VI.
    Concilium VII.
    Concilium VIII.

EPISTOLAE.
    Dionysii Alexandrini ad Stephanum.
    Cypriani ad Quintum.
    Ejusdem ad Pompeium.
    Ejusdem ad Jubaianum.
    Ejusdem ad Magnum.
    Firmiliani ad Cyprianum.

AUCTORES ANONYMI.
    Liber de Rebaptismate.
    Tractatus ad Novatianum.

PARS II.


RECENTIUM DISSERTATIONES.
    L. Thomassini dissertatio ad synodos sub S. Stephano papa in causa Baptismi haereticorum.
    S. Stephani papae sententia circa receptionem haereticorum, auctore D. P. Coustantio.
    De Auctoritate Pontificia Cypriani facto impugnata, anonymi dissertatio historico-dogmatica.
    Binae dissertationes de Firmiliano, auctore Fr. Marcellino Molkenbuhr.
    Annales Ecclesiae Africanae, temporibus Cyprianicis, auctore Morcelli ex Africa Sacra.




ANNO DOMINI CCLVIII. SANCTUS PONTIUS DIACONUS CARTHAGINENSIS.
    Prolegomena D. Lumper.
    DE VITA ET PASSIONE S. CYPRIANI.

ACTA PROCONSULARIA S. CYPRIANI.
    INDEX GENERALIS in opera Tertulliani.
    Syllabus rerum quae in hoc tomo continentur.






Main volume text




[OPERA OMNIA MINORUM PATRUM.]




[Col. I]
PRAEFATIO IN DUOS SEQUENTES TOMOS.

[Col. I] I. Quid in hac NOVA VETERUM PATRUM BIBLIOTHECA tertium illud et quartum volumen afferant, quosve Patres, quibusque recentiorum interpretum aut editorum studiis adornatos in medium adduxerimus, paucis exponere par est, priusquam, ut antea in Tertullianum, sic saltem et in Cyprianum agamus, virilique pro portione tum de ejus auctoritate et usu, tum de Cyprianicis annalibus litterariis alienas potius quam nostras symbolas exhibeamus.



ARTICULUS PRIMUS. SYLLABUS AUCTORUM.

II. Rem duplicis argumenti esse hanc Bibliothecam, quam et Cursum Patrologiae qualemcumque inscripsisse libuit, vel ab ipsis nominibus velim deprehendas. Hinc enim veterum testimonia, illinc recentium commentaria: prisca ergo aetas tulit, quae hodierna manus recondit; verba dedit vetustas, quibus explanationes novorum doctorum varietas addidit. Illa ergo ad Bibliothecam, haec vero ad Cursum, si quid sit in ea voce virtutis, attinent.

III. Prodeunt partim in hoc tomo minores saeculi III Patres: principesque praeeunt sanctae martyres Felicitas et Perpetua, nobile par feminarum, ambae dignae Patrum coaevorum duces. Succedit duplex auctorum triumviratus, tres scilicet Romani Pontifices, Cornelius, Lucius, Stephanus; tresque Carthaginensis fori causidici, ejusdem causae christianae patroni, Minucius, Octavius, Caecilius fauste devictus, qui et Cyprianum devicisse creditur. Pone subeunt plures ignoti nominis auctores, quorum, pro more Christianorum, humiliter latitantium opera in lucem prodire merentur: tum primus schismaticorum antesignanus, antipapa Novatianus, cui et propemodum vellem accenseri Caesariensem episcopum Firmilianum, ni falso, ut videtur, ipsi adscriberetur epistola, in qua Stephanus, Pontifex sanctus et martyr, male antichristus audit.

Demum in tomo altero, solus operum mole caeteris omnibus haud impar, unus et integerrimus sanctus Carthaginensis episcopus Cyprianus exhibetur.

IV. Quae cum propositae fuerint veterum Patrum sententiae, denso agmine subeunt recentium interpretum collegia; quorum alii codicum falsa huc illuc tempestatibus acta colligunt; fascicula discutiunt, [Col. II] membrana radunt, palimpsesta, ut ita dicam, eviscerant; alii acceptas lectiones introspiciunt, prisca recentioribus, dubia certis, similia similibus rependunt ac elucidant.

V. Vin, tibi praelibentur saltem praecipuorum nomina interpretum, qui inter caeteros praestantiores ac veluti variorum magistri sedent, ideoque prae omnibus ad hanc universae rei patristicae palaestram adducuntur? Cum primo legenda occurrunt acta sanctarum Martyrum Africanarum, ad ea duplex assurgit, uti plerumque, commentatorum ac commentationum genus: aliud litterale, nempe D. Theodorici Ruinartii, Lucae Holstenii et P. Possini, qui ipsummet Actorum textum de verbo ad verbum elucidant, emendant confirmantque, aliud discursivum, ut fit Basnagium inter et eminentissimum S. R. E. cardinalem Orsi, de sanctarum Martyrum orthodoxia disputantes, nec dubio prorsus certamine: tantummodo dolendum quod eminentissimus sanctarum Martyrum defensor, cum invicte earum fidem vindicaverit, tamen Montanistam esse horum actorum consarcinatorem concesserit. Huic autem sententiae merito certatim refragantur in prooemio jam laudatus Ruinartius et doctissimus Gallandius. Hinc emendes velim quae in tomo primo hujusce bibliothecae paulo duriora dixit J. Aug. Nosselt in dissertatione, egregia aliunde et sane gravissima, quam in Tertulliani prolegomenis protulimus.

VI. Inter vetustissima tertii vel forsan secundi saeculi rudera, diu admodum delituit quoddam non nullius pretii fragmentum acephalum de Canone sacrarum Scripturarum; quod tandem medio ultimo saeculo primus eruit cl. vir Muratorius: idque iterum cum innumeris aevi longe sequioris ac omnino disparibus monumentis, in hac mole magna Italicarum medii aevi Antiquitatum visus est abscondisse, iterumque sepelisse. Hoc vero opusculum, licet capite minutum, ignoto patre natum, incerta aetate editum, horrida naevorum sorde squalidum, utraque manu gratanter excepimus: nitidiorem ac recentiorem Joh. Kirchhofer recensionem exhibuimus; de eoque libenter adduximus quotquot occurrerunt disserentes, nempe Dr. Freindaller, Herard. Stosch, ac prae omnibus Mart. Jos. Routh, clarissimum collegii Magdalenae, Oxoniensis praesidem cui felices plurimae restitutiones ac perpetuus ejusdem argumenti commentarius debentur.

[Col. III] VII. At, in excurrendo Minucii Felicis Octavio major campus est; immo vera acerrime pugnantium acies. Unus tamen textus in uno codice servatus, una certaminis causa. Vix vero credibile quam miris modis hunc unicum textum ausi sint distorquere, quot varias ex uno fonte lectiones hauserint, quot iisdem verbis sensus absonos intruserint, quot inanibus commentis, ac stolidis conjectionibus cuncta susdeque intricaverint! Nobis autem id in primis incumbere duximus, textum nempe hunc unicum, ex nova et diligentissima unius codicis recensione, ita purum putum exhibere; ut nihil adjiciatur, nihil auferatur, nec ipsamet manifesta amanuensium sphalmata omitterentur; ac vix pauculae tantummodo voculae, ad sensum qualemcumque excitandum, in uncinis insererentur. Summae igitur religioni habuimus veram dare ac genuinam unici codicis effigiem a primaeva facie ad vivum expressam. Porro, posita hujus palmaris textus sinceritate, ne dicam data rursus editionis principis veritate, duplici explanationis genere, ut caeteri, Octavius instruitur, duobusque commentatorum cuneis hinc et inde constipatur. Alii, grammaticorum instar, de littera certant, inter quos laudare juvat Heraldum, Wowerium, Gronovium, Grunerum, Elmenhorstium, Rigaltium, Heumannum, Cellarium, Menckenium, Davisium, Ouzelium, Wopkenium, Lindnerum, Gallandium, Meursium, Perizonium, etc. In immensum crevisset libelli hujus commentarius, nisi fuissent sedulo prurientium interpretum loquaciores rejecti, nisi omissae vel optimorum innumerae notae, notarumque supereffluentium luxuria dissecta. Sat tamen superque effluunt selectae illae reliquiae, ut inde per te, sis, experiare, lector, quibus salebris terendum sit iter, ut perpetuo decursu variorum commentarius ad finem usque deveniat; sat, inquam, superque, ut speciatim agnoscas eo usque Trans-Rhenanorum eruditorum garrula libido sese effraena jactet et debacchetur.

VIII. Ne igitur nimium tinniant aures ex hoc litteralium commentatorum vesano tumultu, curavimus, sive in prooemiis, sive in finibus extremis hujus libelli, alios audiendos melioris frugis viros ad generalem Octavii criticen adstruendam gnave sese accingentes. Hinc a primo limine habes D. Gothofr. Lumper de M. Minucii apologetae vita, eloquentia et scriptis, cuncta antea et quam optime dicta digerentem; prima iterum fronte appendere decuit principalem Francisci Balduini dissertationem, qua primus suo vero auctori Octavium restituit.

Cui annexuimus praeclaram, ac in viro de grege pseudoreformatorum commendabilem, Joh. Aug. Ernesti epistolam, primae Lindneri editioni affixam; in qua, ab Octavii elegantissima concinnitate ansam arripiens, multum et eximie tum de veterum Patrum, tum de recentiorum, ac in primis de divi Bernardi eloquentia disputat.

Claudit demum haec longiuscula prolegomena ejusdem Gottlieb. Lindneri praevia compendii analytici [Col. IV] indagatio, quae totum Dialogi Minuciani argumentum sub uno synoptico et dialectico conspectu comprehensum exhibet.

Haec est ad Octavium strata via: totoque opere, non obstantibus morosi commentarii fastidiis, continuo cursu peragrato, recreandi animi causa, venustam Lucae Holstenii epistolam ad Fr. cardinalem Barberinum, de Verubus Dianae Ephesiae in Octavio memoratis, eo libentius collegimus, quod in recenti collectione doctiss. viri Epistolarum a D. Boissonade Parisiis data, immerito prorsus desit haec dissertatiuncula.

Agmen autem tot unius libelli commentatorum, ut incipit D. Lumper, ita ejusdem ordinis monachus D. Nicol. Le Nourry perficit. Quanto antea laudum applausu ejusdem de Tertulliani apologeticis libris dissertationem excepimus, tanto etiam nunc extollendum est hoc egregii viri egregium opus, haec uberrima rerum veterum ac novarum in Octavio refusa seges; hoc ex optimis omnium aetatum ac provinciarum philosophis, poetis, grammaticis, oratoribus spicilegium; nihil intactum, nihil irrepertum, nihil post ejus vestigia requirendum.

IX. Succedit anonymi auctoris Chronicon sub Alexandro Severo conscriptum; omnium proinde hujuscemodi monumentorum, in decursu christianitatis tam frequentium, primum, et in Ecclesia Latina saltem antiquissimum; cujus opellae vetustae ea fuit laus insignis, ut Patri inter plures maximo, sancto nempe Hippolyto, Ostiensi episcopo, tribueretur, utque eam, in dissertatione quam post D. Lumperum edidimus, illustrissimus Franciscus Blanchinius delinearet, accuratoque calculo rependeret.

X. Carptim subinde memorantur ex ordine temporum, argumentoque brevi indigitantur, plurimae confessorum, sive Romanorum, sive Carthaginensium, epistolae, infra inter opera D. Cypriani remittendae. Hoc enim animo praeoccupavimus, quoties, ob rerum connexionem ac temporum seriem, nonnulla opuscula ex ampla collectione decerpenda forent, toties eorum dandam esse suo anno et loco mentionem argumento rerum elucidatam; ne integra ea collectio, e qua desumuntur, nomine, pondere ac, ut ita dicam, habitu et vultu notissima, immutetur aut dissipetur.

XI. Nunc vero debita cum reverentia, cultu et cura, in lucem prodeant pontificia saeculi in monumenta; his prooemia historica ex optimis fontibus adducta praeambulent; haec unde et quanam rerum tempestate oriantur, diserta prolegomena praenuntient; horum si nonnulla, aevi edacitate absumpta, desiderentur, specialis notitia praemoneat; horum omnium quaecumque superesse contigit, textus integrior ad melioris editionis normam recenseatur; variae lectiones indefessa opera colligantur, conferantur, dispiciantur; sensus judicum omnium calculis perpendatur, omnium eruditorum religiositate restituatur aut servetur; omnium interpretum indagatione elucidetur. His demum accedant quaevis sub [Col. V] tantorum nomine inter Catholicos circumferuntur, ne nimium neotericorum crisi abrepti, temere in interitum sacra vetustatis munera pessumdemus, neve forsan lutulento pulvere parumper suffusae margaritae conculcentur.

Hinc igitur ad annos sanctorum Cornelii, Lucii et Stephani, pontificum et martyrum, primo de eorum gestis et scriptis summarium intexuimus chronicon ex veteribus recentioribusque desumptum: scilicet, hinc ex D. Hieronymo, ex Anastasio, e libello Synodico, ex Syncello; illinc ex Baronio, Binio, Fabricio, Pagio, Labbaeo, Tillemontio, Constantio, Cellerio, Lumpero, Gallandio et Bollandianis; deinde textum epistolarum damus ad optimas recensiones ac prae omnibus eximiam D. Coustantii editionem integerrimam accipimus. Tum, ad textus plenam illustrationem, curam omnium interpretum nostram fecimus, Pamelii videlicet, Labbaei, Harduini, Coustantii, Valesii, Baluzii: nec identidem negleximus selectas ex optimis notas quorumdam heterodoxorum, Felli puta, Reading, Routhii, Goldhorni, Schoenemanni, quibuscum foede coutitur Rigaltius, adeo nominis catholici indignus, ut eum respuerint ac saepe nota transverterint ipsimet editores Anglicani aliique sectarii. Varias autem lectiones, quotquot editores Anglicani, in iis colligendis studiosissimi, habent, exhibemus multis aliis hinc et inde demessis auctas, nostraeque versioni accommodatas. Demum accedunt in appendicibus epistolae iisdem pontificibus haud ita certo adscribendae, decreta subdubia, ipsaemet Decretales litterae tam diu in orbe doctorum decantatae, ut vel eo solo nomine iis in hac nostra collectione plenissima non locum dare nefas sit. Denique, eum plerumque concilia sub Pontificibus summis celebrata sint, tamquam illorum opera, afflante Petro, scripta, clavibusque suis servata consignataque, vel a quibusdam doctoribus eximiis adornata, qualia fuere octo concilia Carthaginensia et duo Romana sub SS. Cornelio et Stephano habita; idcirco religioni duximus ea obiter relegere, nec nisi a collectione recentissima Mansi, vel ab eximia ac speciali recensione Routhii, inter ejusdem Reliquias sacras accepimus et tradidimus.

XII. Inter maximas rei christianae causas quae in hoc saeculo tertio fuerunt exagitatae, nulla insignior, nulla majores tumultus in tota Ecclesia excivit, quam celeberrima de haereticorum Baptismate disputatio. Quae ut plena luce prodeat, ut hinc et inde momenta omnia pendi queant ac revocari, nulla negleximus monumenta non nullius pretii, sive inter veterum sive inter recentiorum excursus, quos edidit lis illa magna in qua studiis diversis Oriens et Occidens, Italiae ecclesiae et Africanae, pontifices et martyres haud sine magno rerum tumultu exarsere. In duas igitur classes visum est distribuenda esse hujusce disputationis monumenta: prima nimirum complectitur praecipua veterum acta et scripta quae in hac causa versantur; iisque praesunt jure pontificiae praecellentiae S. Stephani decretales sententiae, quas in epistolis S. Cypriani [Col. VI] et Firmiliani disjectas invenimus, et quae demum, sive in Oriente, sive in Occidente, reverenter acceptae, causam finiere. His pone subit concilium Romanum tunc temporis ab eodem S. Stephano magna cum auctoritate celebratum. Atqui Petri vocem audiri par erat, priusquam agerentur dissidia Afrorum et Orientalium, quae tum in conciliis, tum in Cypriani et Firmiliani epistolis, tum in quibusdam libris veterum anonymis, pleno amne decurrunt. Cum autem exstat in collectione satis rara, recenter Oxonii edita a Jos. Martin. Routh, collegii sanctae Magdalenae gymnasiarcha, nova septem synodorum Carthaginensium recensio, selectis adornata notis Baluzii, Felli, Coustantii, Valesii et editoris, eam in nostros usus totam integro pede adire fecimus. Porro ex tribus longe diversis fontibus hausimus litteras ea de re datas, primo nempe fragmentum unius dumtaxat epistolae Dionysii Alexandrini ad Stephanum papam, ex Eusebio decerptae; deinde quatuor Cypriani ad Magnum, ad Quintum, ad Jubaianum, ad Pompeianum, unam demum, nec celebritate ultimam, Firmiliani, Caesariensis episcopi, ad Cyprianum adversus S. Stephanum. Porro nullus inficias ibo in iis colligendis, non tantum in animo fuisse res ejusdem argumenti in unum compingere, sed et seorsim, sub unoque critices oculo seponere monumenta eodem crimine inusta: jurene, an immerito, non causabor. Ea tamen criminis argui sat gravis reor, quae a genuinis D. Cypriani epistolis amoveantur ac in hoc loco seligantur, tamquam magnae litis theologos inter et philologos pendentis instrumenta. Ut ut sit, iis subjunguntur, ad veram ab initio propositam sententiam, vel sub fine corroborandam, duo libelli absque auctoris nomine, sed egregia doctrina ab omnibus admittenda praestantes. His clauditur series veterum monumentorum quae ad lucem in hac disputatione diffundendam coegimus.

XIII. Multi multa in eadem querela recentes scripsere; et, iisdem veterum testimoniis licet utentes, alii in alias abiere sententias, summa tantum capita recensentes, quae nobis prae omnibus maximi pretii visa sunt, ea veteribus adjunximus; veterum enim more haberi CC. VV. Ludovic. Thomassinum, D. Coustantium, nemo succensebit. Nec minoribus fere laudibus dignas periti, ni fallor, habebunt duas ultimas dissertationes quae toti huic testium veterum et recentium agmini egregium finem imponunt. Haec autem prooemia, licet fusiori quam rebar, stylo protelata, revera nequeunt absolvi, quin multo plura de D. Cypriani operibus in hoc et in altero tomo contentis addantur. Ea tamen satius in sequentibus articulis sigillatim deducenda, aut paulo intra in litterariis Annalibus remittenda duximus.



ARTICULUS II. DE AUCTORITATE S. CYPRIANI.

I. Quaecumque antea in primo tomo de auctoritate ver a et recto usu Tertulliani allegaverim, haec eadem, [Col. VII] mutatis quidem mutandis, D. Cypriano adscribere ausim. Verumtamen, multum per omnem modum absit ut cum haeretico contumaci et pervicaci catholicum et sanctum doctorem, cum superbo et dyscolo presbytero episcopum legitimum et pientissimum, cum Montanista perverso et vesano egregium unitatis Ecclesiae assertorem, cum haeresiarcha martyrem, cum lupo pastorem conferre videar. Etsi unus ab altero totius coeli tractu distet, sunt tamen inter utrumque non solum originis, patriae et natalium, sed et ingenii, doctrinarum et expositionis apologeticae, dogmaticae, vel paroeneticae nonnullae relationes, quas speciatim explicandas alio alius curet. Mirum tamen nobis visum est quod, cum neoterici in suas partes Tertullianum libenter adducere, Cyprianumque amovere deberent, immo eo priorem acrius aversati sint, quo posteriori studiosius adhaeserint. Infelix infaustumque fuit semper haereticis haeretici Tertulliani nomen, magnum vero et a summis inter Catholicos commendatum. Unde haec habet de Tertulliano Georgius Rosenmuller: »Hic vir, ut primarius latinitatis ecclesiasticae auctor fuit, ita etiam in ejus libris prima sunt semina theologiae Africanae et Latinae quae tot mala Ecclesiae et religioni attulit. Quamquam enim ad Montanistas defecit, hoc tamen auctoritati ejus apud Catholicos parum detraxit. Etenim maximam operum suorum partem in Catholicorum communione scripsit; et montanismus ille, quem secutus est, disciplinam ecclesiasticam tantum sollicitavit, fidem non violavit. Accedit quod Cyprianus magna eruditionis et orthodoxiae laude in antiqua Ecclesia florens, perpetuus Tertulliani imitator fuit, eumque adeo admiratus est ut eum, , magistrum vocitaret [(1) 1Kb] .« Sphalmata hinc inde respersa in his verbis si neglexeris, id facile animo attendes, tantum his minui Tertullianum, quantum iisdem extolli Cyprianum.

II. Undenam tanto viro indigna laus? Unde triste praeconium? Ex ipsius cum Stephano Pontifice conflictu. Hinc in eum conflata neotericorum studia, tantique impensi labores; hinc splendida illa operum ejus editio Oxonii data; hinc indefessa Felli, Pearsonii, Dodwelli, Rigaltii, Routhii, Marschall, Poole, Matthiesi opera, cuncta rei Cyprianicae momenta, haud sine iniquo partium favore, pensa, probata reprobatave, et decretorio judicio constituta.

Hoc igitur oneris catholico cuilibet S. Cypriani editori incumbit, ut, sublatis unde apud neotericos nomen ejus elevetur fundamentis, tantum apud Ecclesiae filios crescat vera ejus auctoritas, quantum apud extraneos deprimi videatur. Totam igitur nostram de auctoritate Cypriani disquisitionem in explicanda ipsius sententia circa pontificiam praecellentiam colligendam esse arbitrati sumus.

III. Ab omnibus receptum est scriptorem quemlibet judicandum esse, non ex uno alterove sermonum ejus verbo; sed ex continuo doctrinae tenore; [Col. VIII] non ex improvisis effatis in commercio litterarum, movente subito rerum tumultu, excitatis, sed ex rata serioque tractata sententia, non ex opinione carptim defensa et deinceps mutata, sed ex firmo, peremptorio ac definito judicio. Quisquis autem, attentis his principiis, Cyprianica opera evolverit, nedum sanctum Pontificem Sedis Romanae refragatorem habeat, eum potius in primis Romanorum privilegiorum assertoribus, ac pene dicam Romanorum theologorum antesignanum deprehendet.

IV. Haec enim sunt, ne allusisse videar, ipsamet dogmata quae passim in sancti Doctoris scriptis, ut luminaria emicant, nimirum:

    1o Ecclesiam, extra quam nemo vivere possit, esse unam;
    2o Unam hanc Ecclesiam esse catholicam, seu per totum orbem diffusam;
    3o Unam hanc et catholicam Ecclesiam insuper esse Romanam, in Petro fundatam, nec a sancta Sede Romana distinctam, nec a summo Pontifice diversam;
    4o Unam hanc catholicam et Romanam Ecclesiam esse, ad mentem Cypriani, fidei regulam certissimam nec erroris ullius labe intaminatam, nec intaminandam.


V. Velim sine mora audias ipsummet Cyprianum disserentem:

1o De unitate Ecclesiae. In libro sic inscripto, Cyprianus ipse testatur se omnem suam, quantum potuit, mentem de Ecclesia infudisse. Sed et »catholicae Ecclesiae unitatem,« inquit, »quantum potuit, expressit nostra mediocritas.« »In illo,« inquit diaconus Pontius, vitae et mentis magistri sui integerrimus testis, »docuit veritatem haereticos, schismaticos unitatem, filios Dei pacem [(1) 1Kb] .« Ex hoc autem libello: 1o »Ecclesiam unam in Cantico canticorum Spiritus sanctus ex persona Domini designat et dicit (Cant. VI, 9): Una est columba mea, perfecta mea, una est matris suae, electa genitricis suae [(2) 1Kb] .« 2o »Beatus apostolus Paulus hoc idem docet, et sacramentum unitatis ostendit, dicens (Ephes. IV, 4-6): Unum corpus et unus spiritus, una spes vocationis vestrae; unus Dominus, una fides, unum baptisma, unus Deus [(3) 1Kb] .« 3o »Quam unitatem firmiter tenere et vindicare debemus, maxime episcopi, qui in Ecclesia praesidemus, ut episcopatum quoque ipsum unum [Col. IX] atque indivisum probemus [(1) 1Kb] .« 4o »Quomodo solis multi radii, sed lumen unum; et rami arboris multi, sed robur unum tenaci radice fundatum; et cum de fonte uno rivi plurimi defluunt . . . , unitas tamen servatur in origine . . . Sic et Ecclesia Domini . . . [(2) 1Kb] .« 5o »Adulterari non potest sponsa Christi . . . Unam domum novit, unius cubiculi sanctitatem casto pudore custodit . . . [(3) 1Kb] .« 6o »Una est extra quam haud secus ac extra arcam Noe, nemo salvus evadit; habere jam non potest Deum patrem, qui Ecclesiam non habet matrem [(4) 1Kb] .« Et alibi: »Nec potent sibi vitae aut salutis constare rationem, si episcopis et sacerdotibus obtemperare noluerint . . . Neque enim vivere foris possunt, cum domus Dei una sit, et nemini salus esse nisi in Ecclesia possit [(5) 1Kb] .« 7o »Dicit Dominus (Joan. X, 30): Ego et Pater unum sumus. Et iterum de Patre et Filio et Spiritu sancto scriptum est (Joan. I, V, 7): Et hi tres unum sunt. Et quisquam credit hanc unitatem . . . scindi in Ecclesia posse . . . ? Hanc unitatem qui non tenet, Dei legem non tenet; non tenet Patris et Filii fidem, vitam non tenet et salutem [(6) 1Kb] .« 8o »Hoc unitatis sacramentum . . . ostenditur quando in Evangelio tunica Domini Jesu Christi non dividitur omnino nec scinditur [(7) 1Kb] . . . . Individua, copulata, connexa ostendit populi nostri, qui Christum induimus, concordiam cohaerentem . . . « 9o »Monet ipse in Evangelio suo et docet, dicens (Joan. X, 16): Et erit unus grex et unus pastor [(8) 1Kb] .« 10o Sint clausulae instar haec pie precantis verba: »Opto equidem, dilectissimi fratres, et consulo pariter et suadeo, ut, si fieri potest, nemo de fratribus pereat, et consentientis populi corpus unum gremio suo gaudens mater includat . . . Deus unus est, et Christus unus, et una Ecclesia ejus, et fides una, et plebs una in solidam corporis concordiae glutino copulata [(9) 1Kb] .«

VI. 2o De Ecclesia una et catholica. Haec modo carptim allata, in eodem libro et alibi habet Cyprianus: »Ecclesia una est quae in multitudinem latius incremento foecunditatis extenditur . . . . . Quomodo solis multi radii, sed lumen unum; et rami arboris multi, sed robur unum tenaci radice fundatum: et cum de fonte uno rivi plurimi defluunt, numerositas licet diffusa videatur exundantis copiae largitate, unitas tamen servatur in origine . . . . : sic et Ecclesia Domini luce perfusa per orbem totum radios suos porrigit; unum tamen lumen est, quod ubique diffunditur, nec unitas corporis separatur; ramos suos in universam terram copia ubertatis extendit, profluentes largiter rivos latius expandit [(10) 1Kb] . . . Ecclesiae universae per totum [Col. X] mundum nobiscum unitatis vinculo copulatae . . . Unde scire debes . . . frustra sibi blandiri eos qui, pacem cum sacerdotibus Dei non habentes, obrepunt et latenter apud quosdam communicare se credunt, quando Ecclesia, quae catholica et una est, scissa non sit, neque divisa, sed sit utique connexa et cohaerentium sibi invicem sacerdotum glutino copulata [(1) 1Kb] .«

VII. His et aliis bene multis quae meridiano sole clariora sunt, nebulam offundere videntur ea quae sequuntur, haud semel praecedentibus annexa: »Scire debes episcopum in Ecclesia esse et Ecclesiam in episcopo [(2) 1Kb] . Inde enim plures intulerunt Cypriano ignotam fuisse genuinam unitatis catholicae notionem, immo cum sensisse, quod etiam nunc multi bonae fidei Protestantes admitterent, unitatem externam Ecclesiae ita sensim sine sensu accrevisse, ut singulae ecclesiae, primo sola interna fidei et charitatis unitate vigentes et coadunatae, omnem in suo quaeque episcopo communionis catholicae vim et vinculum posuerint, eoque internae virtutis influxu excitatae fuerint ad sibi alias ecclesias eodem vinculo coadunandas; hinc ergo separatas primum Ecclesias in unum sese paulatim convertisse, sibi, labentibus saeculis, alias aliis assimilasse, a pluralitate ad unitatem confluxisse, nec tamen penitus amisisse primaevae libertatis et singularium communitatum jura indefectibilia.

Gravissimae hujus controversiae Cyprianicae cardo totus vertitur in eo quod Cyprianus de episcopatu senserit; idque ab ea quam sibi effinxerit apostolatus idea derivasse patet. Utrumque ergo paucis investigandum. Porro Cyprianus illud penitus in mente praeconceptum habuit, Apostolos in quibus Ecclesia subsedit ac aedificata fuit, neutiquam fuisse alios ab aliis sejunctos, ab uno Christo seorsim sua jura, suam potestatem habentes; immo vero omnes et unumquemque in unum idemque corpus conflatos, ab eadem voluntate, in eadem virtute ad unum finem convenisse; unumque Petrum esse totius apostolici corporis caput, unitatis centrum et fastigium; non tantum ergo unum esse apostolici collegii caput, sed et unam apostolicam personam. Hinc in ipso rebaptizantium tumultu haec Cyprianus ad Jubaianum: »Petro primum Dominus super quem aedificavit Ecclesia. Et unde unitatis originem instituit et ostendit, potestatem istam dedit, ut id solveretur in coelis, quod ille solvisset in terris. Et post resurrectionem quoque ad Apostolos loquitur, dicens: Sicut misit me, etc. [(3) 1Kb] . . Clamat Dominus, ut qui sitit, veniat . . . ad Ecclesiam, quae una est et super unum, qui et claves ejus accepit, Domini voce fundata est [(4) 1Kb] . Spiritus sanctus unus, et una Ecclesia a Christo Domino super Petrum origine unitatis et ratione fundata [(5) 1Kb] . Unde, jam laudata resumere juvat, »ut unitatem manifestaret, unam cathedram constituit, unitatis ejusdem [Col. XI] originem ab uno incipientem sua auctoritate disposuit. Hoc erant utique et Apostoli quod fuit Petrus; pari consortio praediti honoris et potestatis, sed exordium ab unitate proficiscitur, et primatus Petro datur, ut una Christi Ecclesia et cathedra una monstretur. Et pastores sunt omnes, et grex unus ostenditur qui ab Apostolis omnibus unanimi consensione pascatur, ut Ecclesia Christi una monstretur [(1) 1Kb] .« Et paucis interjectis: »Quam unitatem firmiter tenere et vindicare debemus, maxime episcopi, qui in Ecclesia praesidemus, ut episcopatum quoque ipsum unum atque indivisum probemus . . . . Episcopatus unus est, cujus a singulis in solidum pars tenetur [(2) 1Kb] .«

Haec est igitur vera et genuina Cypriani tum de Apostolis, tum de episcopis doctrina: Ut in Petro unus erat apostolatus, ita et unus episcopatus; ut inter plures Apostolos una erat cathedra, ita inter plures pastores unus grex, una ecclesia; ut in apostolico collegio os unum et unum Petri caput, ita episcopatus una persona est, quae a singulis in solidum obtinet. Hinc episcopus in Ecclesia est et Ecclesia in episcopo. Hinc exordium ab unitate proficiscitur, nedum a pluralitate in unum coalescat. Ex ipsamet Petra excisi sumus, non autem eam ipsi in medium attulimus: non est ille lapis ultimus ab aedificantibus adductus, sed in eo tota aedificatio substruitur et accrescit; non est tantum lapis summus et ultimi fastigii, sed et angularis et fundamentalis, non a multis ecclesiis una Ecclesia, sed ab una multae ortae sunt. Sus ergo deque vertitur ordo rerum et ratio vera in hac quam e Cypriano supra effictam diximus, rei christianae successivam et adventitiam in unum corpus coadunationem.

VIII. 3o Ecclesia haec una et catholica, Romana est insuper, in Petro fundata, nec ab apostolica Sede distincta, nec a summo Pontifice diversa.

Moveris forsan ex eo quod antea confidenter diximus Cyprianum esse theologorum Romanorum antesignanum. Quid quod et recens auctor anonymus inter Germaniae pseudoreformatos, longe alia mente censuerit S. Cyprianum revera fuisse primum qui dogma illud, »Unica est Ecclesia, et extra illam non est salus,« invexerit [(3) 1Kb] . Enimvero ante eum nemo, ne Irenaeo quidem excepto, praeclarius commendavit ipsammet »Petri cathedram, Ecclesiam principalem, unde sacerdotalis unitas exorta est [(4) 1Kb] , Ecclesiae catholicae radicem et matricem [(5) 1Kb] .« Ante eum nemo, ne Tertulliano quidem excepto, majori extulit praeconio »summum sacerdotem, episcopum episcoporum,« sive Cornelium, »de Dei et Christi ejus judicio factum episcopum, cum Fabiani locus, id est, cum locus Petri et gradus cathedrae sacerdotalis vacaret [(6) 1Kb] ,« sive ipsummet Stephanum, »quem oportet facere plenissimas litteras ad coepiscopos in [Col. XII] Galliis constitutos, quem non decet pati episcopis illudere et de majestate ac dignitate Ecclesiae judicare [(1) 1Kb] .« Nec ante nec post eum quisquam aerius ac vehementius insectavit a Romana Ecclesia discedentes, Novatiani instar, »qui, discordiae furore vesanus, Ecclesiam scindit, fidem destruit, pacem turbat, charitatem dissipat, sacramentum profanat. Arma ille contra Ecclesiam portat, contra dispositionem Dei repugnat. Hostis altaris, adversus sacrificium Christi rebellis, pro fide perfidus, pro religione sacrilegus, inobsequens servus, filius impius, frater inimicus, contemptis episcopis et Dei sacerdotibus relictis, constituere audet aliud altare precem alteram illicitis vocibus facere, Dominicae hostiae veritatem per falsa sacrificia profanare [(2) 1Kb] . Quale delictum est quod nec baptismo sanguinis potest ablui! quale crimen est, quod martyrio non potest expiari [(3) 1Kb] ! Inexpiabilis culpa! macula ista nec sanguine abluitur [(4) 1Kb] . Ardeant licet flammis, et ignibus traditi, vel objecti bestiis, animas suas ponant, non erit illa fidei corona, sed poena perfidiae. Nec exitus gloriosus, sed desperationis interitus. Occidi talis potest, coronari non potest [(5) 1Kb] .«

IX. Quid plura? multo plane, ea nempe quae nondum attigimus, ea quae audacter ex Cypriano statuenda proposuimus, nullum quippe in ipsius mente intercessisse discrimen inter Ecclesiam unam et catholicam, et Ecclesiam Romanam, inter fontem episcopatus et Sedem apostolicam, inter Petrum et Christum in terris sedentem et docentem, inter Petrum et sedem suam, et successores suos, uno verbo Petrum inter et Petrum. Attende potius et audi quomodo qui cum Cornelio communicat, ipse et cum Ecclesia catholica communicet: »Scripsistis etiam, inquit, ut exemplum earumdem litterarum ad Cornelium collegam nostrum transmitterem, ut, deposita omni sollicitudine, jam sciret te secum, hoc est cum catholica Ecclesia communicare [(6) 1Kb] .« Audi et attende quomodo »Ecclesiae renitatur et resistat,« sunt ipsius verba, »qui cathedram Petri, super quam fundata est Ecclesia, deserit; quisquis is est, nec jam in Ecclesia se esse confidat [(7) 1Kb] .« Audi in Petro et in ejus successoribus totam esse Ecclesiae rationem et institutionem, qualis a Christo condita fuerit, positam. Nec id obiter et properatim, sed frequenter sive in epistolis, sive in speciali de Unitate Ecclesiae libro: »Loquitur Dominus ad Petrum: Ego tibi dico, inquit, quia tu es Petrus, et super hanc Petram aedificabo Ecclesiam meam; et portae inferi non vincent eam . . . . .« Et iterum, »eidem, post resurrectionem suam, dicit: Pasce oves meas. Super illum unum aedificat Ecclesiam suam, et illi pascendas [Col. XIII] mandat oves suas. Et quamvis Apostolis omnibus post resurrectionem suam parem potestatem tribuat et dicat: Sicut misit me Pater, et ego mitto vos . . . ; tamen, ut unitatem manifestaret, unam cathedram constituit, unitatis ejusdem originem ab uno incipientem sua auctoritate disposuit. Hoc erant et caeteri Apostoli quod fuit Petrus, pari consortio praediti et honoris et potestatis; sed exordium ab unitate proficiscitur, et primatus Petro datur, ut una Christi Ecclesia et cathedra una monstretur [(1) 1Kb] .«

Haec in ipso rebaptismatis tumultu, ut modo diximus, ad Jubaianum scribit, dicens: »Petro primum Dominus, super quem aedificavit Ecclesiam, et unde unitatis originem instituit et ostendit, potestatem istam dedit, ut id solveretur in coelis quod ille solvisset in terris [(2) 1Kb] . Clamat Dominus ut qui sitit, veniat et bibat de fluminibus aquae vivae quae de ejus ventre fluxerunt. Quo venturus est qui sitit? utrumne ad haereticos . . . , an ad Ecclesiam, quae una est et super unum, qui et claves ejus accepit, Domini voce fundata est? Haec est una quae tenet et possidet omnem sponsi sui et domini potestatem [(3) 1Kb] .« Haec eadem intra Carthaginensium synodorum conciones et decreta, vel semetipsum damnaturus sanxit, cum dixit: »Spiritus sanctus unus, et una Ecclesia a Christo Domino super Petrum origine unitatis et rationis fundata [(4) 1Kb] .«

X. Nullum non moverunt lapidem qui a fide Romana defecerunt, ut hanc testimoniorum molem dissipent. Alii, dente invido verba quasi corrodentes, nonnulla excidisse in nonnullis codicibus summopere jactant. Quidni vero refert exciderit ex his una alterave vocula, dummodo stent caetera? Stant vero et plura; stant invicta et ineluctabilia. Alii sensum distorquent, et, Petrum velut umbraticum signum pro derisu habentes, nil nisi vacuum episcopi cujuslibet typum in eo deprehendunt, aut quamdam fere evanidam totius episcopatus imaginem, cujus ad successores nec levis umbra pertransiit. Alii, ac praecipue inter nostrates gallicanos, subtiliori quodam intuitu Sedem a sedente discernentes, quidquid sanctum, magnum ac primarium est Sedi effuse tribuunt, sedentibus autem Pontificibus infirmitatem, imbecillitatem, errorem condonant, easque prurientium scholasticorum tricas venerandam antiquitatem ac in primis Cyprianum pleno amplexu excepisse, fovisse, docuisse contestantur. Testis tamen esto ipse pontifex et martyr, qui haec aperte asseverat: 1o Christum fundasse unitatem fidei et communionis catholicae in Petro; 2o in Petri locum successisse legitimo et plenissimo jure Cornelium, Lucium, Stephanum; 3o qui cum illis nominatim, nec tantum cum illorum Sede inaniter in abstracto apprehensa, communicat, communicare cum Ecclesia catholica; 4o qui vero ab iis [Col. XIV] Pontificibus, non tantum ab illorum sedis umbra, discesserit, eum Ecclesiam scidisse, fidem destruxisse, contra Ecclesiam et Dei dispositionem repugnasse, pro fide perfidum, nec ab ipsamet fidei cum martyrio confessione expiandum. Haec satis sunto ad statuendam, ut voluimus, propositionem nostram: in mente nempe Cypriani Ecclesiam unam et catholicam non fuisse a Romana sede sejunctam.

XI. 4o Ecclesia haec una, catholica, Romana, ad mentem Cypriani, vera est et unica fidei regula certissima, nec erroris ullius labe intaminata nec intaminandam.

Haec, etsi pluribus sint prodigii similia, ex antea dictis fluere ac necessario tramite deduci patet. Nonne ibi erit fidei regula vera et unica, ubi est »una et perfecta Dei columba;« ubi »unus Dominus, una fides, unus Deus;« ubi »unus est ac indivisus episcopatus;« ubi »immaculata sponsa Christi, una illius domus, unius cubiculi sanctitas;« ubi »una vitae et salutis ratio;« adeo ut »extra eam nemo vivere possit, nec Deum habeat Patrem qui eam non habet matrem; nec Dei legem, nec Patris et Filii fidem teneat qui eam non tenet unicam fidei regulam?« Nonne una est et vera et erroris ex pers fidei regula, illa Ecclesia quae, »Domini luce perfusa, per orbem totum radios suos porrigit, quae per totum orbem unitatis vinculo copulatur;« illa, inquam, Ecclesia una, catholica, Romana, »unde sacerdotalis unitas exorta est, ecclesiarum omnium radix et matrix, a qua nemo discedit, quin fidem destruat, Ecclesiam scindat, pacem turbet, arma in Deum ferat, Christi rebellis evadat et pro fide perfidus;« illa, inquam, Romanorum Pontificum unam et infallibilem fidei regulam, quibuscum communicare perinde ac sit communicare catholicae Ecclesiae; quibuscum constituitur, ut in uno Petro, omnis aedificatio Ecclesiae quam non vincent portae inferi; una nempe cathedra, unitatis ejudem origo, primatus Petro datus, ut una Christi Ecclesia et cathedra una monstretur. Quid quod non tantum via deductionis, sed ipsis Cypriani verbis haec eadem Ecclesiae Romanae auctoritas infallibilis aperte praedicatur? En enim os omne refragantium obtrudunt clarissima haec ad Cornelium papam de Novatianis et peremptoria verba: »Post ista adhuc insuper pseudoepiscopo sibi ab haereticis constituo navigare audent et ad Petri cathedram atque ad Ecclesiam principalem, unde unitas sacerdotalis exorta est, a schismaticis et profanis litteras ferre, nec cogitare eos esse Romanos quorum fides Apostolo praedicante laudata est; ad quos perfidia habere nondum potuit, immo nullo umquam tempore habere possit accessum [(1) 1Kb] .« Nemo sane est theologorum Romanae Sedi addictissimorum qui de Romana infallibilitate uberius et praeclarius dixerit.

XII. Jam plura supersedemus testimonia afferre. Paucis tamen quam cito occurrendum est tritae peomnium [Col. XV] ora objectioni ex dissidio Cypriani cum Stephano obortae.

Non nobis animus est, nec ulla sane necessitas incumbit, S. Stephanum quasi erroris aut criminis reum defendendi: fuere sat multi qui hanc provinciam strenue accepere, uti videre est in hoc ipso opere; sat multi ab iniquis Vossii, Blondelli, Basnagii, Antonii de Dominis, Launoii, Dupinii, etc., conviciis sanctum Martyrem vindicantes, firmiter statuere eum non solum in haeresim non cecidisse, sed tum antiquitatis, tum veritatis assertorem, nec a vera doctrinae via, nec a recto tramite apostolico declinasse.

XIII. Multo magis tuendus Cyprianus caeterique rebaptismatis fautores: alii aliam viam sibi ad hunc finem stravere; plerique nihil nisi disciplinarem in re nondum definita naevum deprehendere, nil nisi in unum Pontificem, salva summae Sedis majestate, offensam, catholicae communioni, zeloque episcopali aliquo modo accommodandam. Porro, in Cypriani causa defendenda, nullum peritiorem, nullum benevolentiorem patronum quam Augustinum agnoscentes, duplici tantum quo usus est, utendum esse argumento arbitramur. Aut enim cum illo candide confitendum peccasse Cyprianum, suamque minus rectam sententiam postea correxisse, ab eoque praeterea, quod erat emendandum purgasse Patrem falce passionis; aut aperte asseverandum nec sensisse nec scripsisse Cyprianum quae ei epistolarum suarum audaces interpollatores adscripserunt. Immo audiamus S. Doctorem in Epistola ad Vincentium: »Cyprianus sensisse aliter de Baptismo, quam forma et consuetudo habebat Ecclesiae, non in canonicis, sed in suis et in concilii litteris invenitur; correxisse autem istam sententiam non invenitur: non incongruenter tamen de tali viro existimandum est quod correxerit, et fortasse suppressum sit ab eis qui hoc errore nimium delectati sunt, et tanto velut patrocinio carere noluerunt. Quamquam non desint qui hoc Cyprianum prorsus non sensisse contendant, sed sub ejus nomine a praesumptoribus atque mendacibus fuisse confictum; neque enim sic potuit integritas atque notitia litterarum unius quamlibet illustris episcopi custodiri, quemadmodum scriptura canonica, tot linguarum litteris, et ordine, et successione celebrationis ecclesiasticae custoditur, contra quam tamen non defuerunt qui sub nominibus Apostolorum multa confingerent: frustra quidem, quia illa sic commendata, sic celebrata, sic nota est: verum quid possit adversus litteras, non canonica auctoritate fundatas, etiam hinc demonstravit impiae conatus audaciae, quod et adversus eas quae tanta notitiae mole firmatae sunt, sese erigere non praetermisit. Porro autem Cyprianus, aut non sensit omnino quod eum sensisse recitatis; aut hoc postea correxit in regula veritatis; aut hunc quasi naevum sui candidissimi pectoris cooperuit ubere charitatis, dum unitatem Ecclesiae toto orbe crescentis, et copiosissime defendit, et perseverantissime tenuit vinculum pacis: scriptum est enim: Charitas cooperit multitudinem peccatorum. [Col. XVI] accessit huc etiam, quod tamquam sarmentum fructuosissimum, si quid in eo fuerat emendandum, purgavit Pater falce passionis: Sarmentum enim, ait Dominus, quod in me dat fructum, purgat illud Pater meus, ut majorem fructum afferat. Unde? nisi quia haerens in diffusione vitis, radicem non deseruit unitatis. Nam, etsi traderet corpus suum ut arderet, charitatem autem non haberet, nihil ei prodesset [(1) 15Kb] .«



ARTICULUS. III. DE USU SANCTI CYPRIANI IN RE DISCIPLINARI.
[Col. XVII]

I. Nemo non sentit quam uberrimam rerum utilium copiam suppeditent divi Cypriani opera, sive de exegeticis quaestionibus consulantur, sive ad stabilienda Ecclesiae dogmata adducantur, sive in eis vera morum aetatis suae effigies ad vivum exprimatur, sive temporum ratio, annorumque vices, virorumque clarissimorum persona de tumulo excitetur in medium rediviva. Attamen, omissis quae ad Cypriani usum exegeticum, dogmaticum, moralem, historicumve attinent, ne longius prooemii-fines excedam, nonnihil profuturum pauca de ejusdem usu in re disciplinari, eaque cuncta propemodum e D. Lumperi Historia theologico-critica Patrum [(1) 1Kb] accepta obiter attingere visum est.

Sanctus episcopus Carthaginensis et martyr Cyprianus omnium sanctorum Patrum primus de disciplina Ecclesiae uberrime disseruit; in ejus operibus, praecipue vero in Epistolis, innumerae exstant magni momenti instructiones atque sententiae, ex quibus illorum temporum disciplina ecclesiastica, exteriorque Ecclesiae status luce meridiana clarius cognoscitur. Agit enim non solum disciplina in genere, sed et in particulari circa sacramenta administranda, peccatores corripiendos et reconciliandos, de disciplina antiquae Ecclesiae quoad poenitentiam, de indulgentiarum usu utque abusu, aliisque disciplinae ecclesiasticae punctis.



§ I.---De Disciplina in genere.
[Col. XVIII]

II. »In Scripturis sanctis frequenter et ubique disciplina praecipitur,« inquit S. Cyprianus in suo tractatu de Habitu Virginum [(1) 1Kb] , »et fundamentum omne religionis ac fidei de observatione ac timore profisciscitur.«---Facili negotio dignoscitur, nihil tam necessarium esse praecipue in bello persecutionis, quam debitam severitatem divini vigoris tenere, quam qui remiserit, inquit Romanus Clerus [(2) 1Kb] ad S. Cyprianum scribens, instabili rerum cursu erret semper necesse est, et huc atque illuc variis incertis negotiorum tempestatibus dissipetur, et quasi extorto de manibus consiliorum gubernaculo, navim ecclesiasticae salutis illidat in scopulos, ut appareat, non aliter saluti ecclesiasticae consuli posse, nisi si qui et contra ipsam faciunt, quasi quidam adversi fluctus repellantur, et disciplinae ipsius semper custodita ratio quasi salutare aliquod gubernaculum in tempestate servetur. Oporteret insuper Ecclesiae disciplinam uniformem esse, quantum fieri potest, in praecipuis rebus, sicuti in poenitentia: quod sane monitum suo clero praebet S. Cyprianus epistola sua trigesima quarta [(3) 1Kb] . Mandat insuper, hanc consilio omnium Episcoporum esse praescribendam, ut ex quibusdam aliis suis Epistolis colligitur [(4) 1Kb] . Haec habet sanctus Cyprianus de disciplina in genere. Videamus modo, quae de disciplina in particulari in ejus scriptis deprehenduntur.



§ II.---De Disciplina quoad baptismum.

III. Benedictio aquae quae ad Baptismum inservire debet.---Primum, quod observatione dignum occurrit in vetusto hoc Patre quoad Baptismum est, quod suo aevo jam aquam Baptismi benedictione donabat episcopus. »Oportet ergo,« inquit divus Cyprianus Epistola LXX, quae est ad Januarium et caeteros episcopos Numidas, »mundari et sanctificari aquam prius a sacerdote, ut possit Baptismo suo peccata hominis, qui baptizatur, abluere [(5) 1Kb] .« Quam disciplinam confirmat ille hoc Ezechielis oraculo: Effundam super vos aquam mundam, et emundabimini ab omnibus inquinamentis vestris, et ab omnibus idolis vestris mundabo vos [(6) 1Kb] .«

IV. Exorcismi in Baptismo.---Baptismi caeremoniam praecedebant exorcismi, prout tradunt patres celeberrimi concilii Carthaginensis, cujus veluti anima divus Cyprianus erat et habebatur. Lege quae tradunt [Col. XIX] Caecilius de Bilta, tom. III, col. 1054; Crescentius de Cirta col. 1058, editionis Oxoniensis; et Lucius de Thebeste, qui omnes de hac praxi testantur. Mos erat pariter exorcismos instituere super eos qui obsessi erant a daemoniis, qui adjurati in nomine veri Dei cedere cogebantur, et de illis corporibus exiere. »Hi tamen adjurati per Deum verum a nobis,« inquit S. Cyprianus in suo tractatu de Vanitate Idolorum [(1) 1Kb] , »statim cedunt, et de obsessis corporibus exire coguntur. Videas illos,« subjungit S. Doctor, »nostra voce, et operatione majestatis occulta, flagris caedi, igne torreri; incremento poenae propagantis extendi, ejulare, gemere, deprecari; unde veniant, et quando discedunt, ipsis etiam, qui se colunt audientibus, confiteri; et vel exsiliunt statim, vel evanescunt gradatim, prout fides patientis adjuvat, aut gratia curantis aspirat.« Habebantur igitur duplicis generis exorcismi; hi quidem super eos qui praeparabantur Baptismo, illi vero super energumenos. Primi in ecclesia peragebantur, coram fidelibus; reliqui ibidem communiter non peragebantur, quia, ut vidimus, ethnici quandoque ipsi aderant. Exorcistae itaque, quoniam sic opus erat, ad illos migrabant qui eorum indigebant ministerio.

V. Signum crucis in fronte eorum qui abluebantur.---Signum crucis in fronte eorum qui tingebantur, erat alia caeremonia adhibita in collatione Baptismi. De hac praxi testimonium perhibet luculentissimum sanctus Cyprianus 1o in suo tractatu de Lapsis: ibi siquidem de illis verba faciens qui in persecutione confessores exstiterant, ait frontes crucis signo consecratas. »Frons cum signo Dei pura, diaboli coronam ferre non potuit, coronae Domini se reservavit [(2) 1Kb] .« 2o In tractatu de Unitate Ecclesiae disserens de Ozia, qui leprae varietate in fronte maculatus est, tradit hanc esse eam corporis partem, ubi signantur qui Baptismi aqua abluuntur: »Ubi signantur, qui Dominum promerentur [(3) 1Kb] .« 3o In tractatu adversus Demetrianum apertissime cum Ezechiele [(4) 1Kb] asserit, quod ii soli salvi erunt qui renati et signo Christi signati fuerint [(5) 1Kb] .«

VI. Editoris Oxoniensis nota hac super re refellitur.---Observavimus jam in superioribus tomis ex nonnullis Patribus, praecipue vero ex Tertulliano, signum crucis apud veteres fideles frequentissimo in usu fuisse. Oxoniensis divi Cypriani editor idipsum fatetur, et tradit in quadam nota in unum ex supra recitatis S. Doctoris testimonium: »Non tantum [(6) 1Kb] , inter Baptismi solemnia, frontibus crucis signum imprimebant Christiani, sed ad omnem progressum [Col. XX] atque promotum, ad omnem aditum et exitum, ad vestitum et calceatum, ad lavacra, ad mensas, ad limina, ad cubilia, ad sedilia, quacumque illos conversatio exercet, frontem Crucis signaculo terebant.« Verum subdit episcopus iste, qui inter Protestantes haud ultimum locum habet, quod nondum cultus religiosus praestabatur Cruci: »Interim cultus religiosus aberat:« hancque falsitatem ut comprobet, quemdam profert textum Minucii Felicis, in quo Octavius observat et asserit Christianos nequaquam adorare Crucem: »Cruces nec colimus.« Quem sane textum suo loco protuli et explicavi, illicque lectorem remitto [(1) 1Kb] . Unum solummodo hic addam, usum videlicet alicujus rei in quocumque religionis actu signum esse, quo majus non datur aliud religiosi cultus erga rem eamdem. Ast Oxoniensis episcopus, Tertulliani auctoritate coactus, fatetur, Christianos primis Ecclesiae saeculis id peregisse: Catholici ergo in cultu, quem praestant Cruci, beatorum illorum temporum praxim hodie sequuntur.

VII. Sal in ore eorum qui baptizabantur.---Caeremoniarum Baptismi una pariter est, quod sal ponitur in ore, aut super lingua illius qui baptizatur; dumque id peragit minister haec profert verba: »Accipe salem sapientiae, etc.« Ego autem reor, inquit cl. Bernardus Marechall noster [(2) 1Kb] , hanc praxim designari in celeberrimo concilio Carthaginensi, de quo superius verba feci; in eo siquidem Lucius de Castrogalba, ut probet schismaticos legitime non baptizare, eos ait non posse dare salem sapientiae spiritalis: »Schismaticos non posse condire sapientia spirituali, cum ipsi ab Ecclesia recedentes infatuati . . . facti sint [(3) 1Kb] « Quibus sane verbis respexisse videtur tum caeremoniam de qua sermo est, tum haec verba: »Accipe salem sapientiae.«

VIII. Interrogationes in Baptismo.---A neophytis priusquam in aqua immergerentur, inquirebatur inter caetera, num crederent vitam aeternam, et remissionem peccatorum per sanctam Ecclesiam. Ipse divus Cyprianus luculentissimum de hac re testimonium perhibet Epistola LXIX, energicam praefatae interrogationis vim adhibens, ut ostendat interrogationem hanc non posse ab illis fieri qui ab Ecclesiae communione sunt separati: »Nam cum dicunt« (S. Cypriani ipsissima sunt verba, qui de haereticis et schismaticis loquitur): »Credis remissionem peccatorum et vitam aeternam per sanctam Ecclesiam? mentiuntur in interrogatione, quando non habeant Ecclesiam [(4) 1Kb] .« Hujus ejusdem consuetudinis alibi meminit hisce verbis: »Ipsa interrogatio quae fit in Baptismo, testis est hujus veritatis (quod sola Ecclesia remittit peccata): nam, cum dicimus: Credis in vitam aeternam, [Col. XXI] et remissionem peccatorum nonnisi in Ecclesia dari, apud haereticos autem, ubi Ecclesia non sit, non posse peccata dimitti [(1) 1Kb] ?«

IX. Abrenuntiatio saeculo, ejusque deliciis ac pompis.---Illud pariter exigebatur a neophytis, ut abrenuntiarent diabolo, mundo ejusque deliciis ac pompis. Probatur id luculentissime auctoritate divi Cypriani, qui in tractatu de Habitu Virginum, divitias mundi tam contemnendas esse inquit, quam mundus ipse contemnitur »cujus pompis et deliciis jam tunc renuntiavimus [(2) 1Kb] .« »Saeculo« inquit alio loco [(3) 1Kb] »renuntiaveramus, cum baptizati sumus.« Et in tractatu de Lapsis, quosdam Christianos tam perversos adinventos fuisse admiratur, qui ausi sint renuntiare Jesu Christo, qui jam diabolo et saeculo renuntia verant. »Stare,« inquit sanctus Doctor [(4) 1Kb] , »illic potuit Dei servus . . . et renuntiare Christo, qui jam diabolo renuntiaverat et saeculo.«

X. Baptismus collatus per immersionem.---In more positum erat primis Ecclesiae saeculis, ut in aqua ii immergerentur qui baptizabantur, quemadmodum eruitur ex Epistola LXIX divi Cypriani, quae est ad Magnum [(5) 1Kb] . Nullibi autem in vetustissimo hoc Patre mentio occurrit trium immersionum, etsi certo certius sit has in usu fuisse, et ante et post illius tempora. Habemus hac super re indubiae fidei testimonia, Clementem Alexandrinum [(6) 1Kb] et Tertullianum [(7) 1Kb] . Quinquagesimus Canon Apostolicus mandat deinceps depositionem episcopi, aut presbyteri, qui una adhibita immersione utebantur [(8) 1Kb] . Nunc temporis vero Baptisma confertur infusione.

XI. Baptismus collatus per infusionem aut aspersionem.---Hoc modo alias baptizabantur aegroti, quos quidem ideo appellabant clinicos; absque eo quod vel levissimum oriretur dubium de validitate Baptismi tali pacto collati. Divus Cyprianus de hoc articulo a Magno consultus, respondet eos qui sic baptizantur, Dei gratiam recipere, non secus ac qui in aqua immersi sunt [(9) 1Kb] . Deinde, prolatis nonnullis Scripturarum oraculis, in quibus sermo est de infusione et aspersione aquae, concludit aspersionem aquae instar salutaris lavacri obtinere: »Unde apparet, aspersionem quoque aquae instar salutaris obtinere.« Cujus rei paucis interjectis hanc profert rationem, quod scilicet iterum non baptizabantur, qui ita fuerant baptizati; iterandum siquidem fuisset Baptisma, si dubium aliquod ortum fuisset de illius Baptismi validitate. Improbat etiam quod clinicorum [Col. XXII] nomine appellentur, ac mandat illos uti veros Christianos considerandos esse, sicut et caeteros, et in nulla re a caeteris fidelibus censendos esse diversos. Fatemur nihilominus, Romae a clericatu eos rejectos fuisse, qui baptizati fuerant per infusionem vel per aspersionem; hoc siquidem unum est ex vitiis ordinationis Novatiani, quod Cornelius Papa adducit in sua Epistola ad Fabium Episcopum Antiochenum [(1) 1Kb] . Concilium pariter Neocaesariense [(2) 1Kb] a presbyteratu excludit clinicos, eo quia juxta mentem hujus Concilii eorum fides non esset voluntaria, sed a mortis metu perficeretur. Caeterum observandum est Baptisma per infusionem in solo casu necessitatis fuisse collatum.

XII. Unctiones Baptismi.---Post immersionem baptizatus ungebatur. »Ungi quoque necesse est eum,« inquit episcopus [(3) 1Kb] , »qui baptizatus sit, ut, accepto chrismate, id est unctione, esse unctus Dei, et habere in se gratiam Christi possit.« Consecratio hujus chrismatis peragebatur super altare per gratiarum actiones: »Porro autem Eucharistia est, unde baptizati unguntur, oleum in altari sanctificatum [(4) 1Kb] .« Prima hujusce postremi textus verba nonnihil implicata videntur. Sentiunt quidem vocabulum hoc Eucharistia sumendum esse in proprio suo sensu, videlicet pro Sacramento altaris; unde conjiciunt in antiqua Ecclesia cum Baptismo collatam fuisse et Eucharistiam illic [(5) 1Kb] ; alii vero tuentur gratiarum actionem tantummodo illa voce significari.

XIII. Osculum recens baptizatis datum.---Habemus ex epistola divi Cypriani ad Fidum, Baptismi ministrum consuevisse dare osculum recens baptizato. Contendebat Fidus quod, cum vestigium infantis in primis partus sui diebus constituti mundum non esset, horrere debebat unusquisque eum exosculari, adeoque quod gratia baptismalis eidem conferri non poterat. Verum, respondet sanctus Episcopus, nec aliquis nostrum id debet horrere, quod Deus dignatus est facere: »Quando in osculo infantis unusquisque nostrum pro sua religione ipsas adhuc recentes Dei manus debet cogitare, etc. [(6) 1Kb] .«

XIV. Confirmatio immediate post Baptismum collata.---Plerumque Baptisma sequebatnr proxime Confirmatio. Ex divo Cypriano id manifesto constat; ait enim, quod in Ecclesia baptizati praepositis offerebantur, qui recipiebant Spiritum sanctum, et per eorum orationem ac manus impositionem perficiebantur. [Col. XXIII] »Quod nunc quoque apud nos geritur; ut qui in Ecclesia offerantur, et per nostram orationem ac manus impositionem Spiritum sanctum consequantur, et signaculo Dominico consumentur [(1) 1Kb] .«

XV. Baptizati infantes in nativitatis exordio.---Morem infantes in nativitatis exordio baptizandi duplici in loco commemorat divus Cyprianus, in tractatu scilicet de Lapsis, ubi scribit: »Ac ne quid deesset ad criminis cumulum, infantes quoque parentum manibus vel impositi, vel attracti, amiserunt parvuli quod in primo statim nativitatis exordio fuerant consecuti.« Et in epistola ad Fidum [(2) 1Kb] , ubi scribit hunc in modum: »Universi judicavimus, nulli hominum nato misericordiam Dei et gratiam esse denegandam . . . . Esse apud omnes sive infantes, sive majores natu, unam divini muneris aequalitatem . . . . . Nam Deus, ut personam non accipit, sic nec aetatem; cum se omnibus ad coelestis gratiae consecutionem, aequalitate librata, praebeat patrem.



§ III.---Disciplina quoad Eucharistiam.

XVI. Fideles cum Episcopo in unum conveniebant, ut Eucharistiam celebrarent.---Fideles consuevisse in unum cum episcopo convenire, ut divina mysteria celebrarent, ex tractatu divi Cypriani de Oratione Dominica eruitur [(3) 1Kb] : »Et quando,« inquit ille, »in unum cum fratribus convenimus, et sacrificia divina cum Dei sacerdote celebramus.« Hujusce conventus locus appellabatur »Dominicum,« uti ex eodem divo Cypriano erui posse videtur, qui in tractatu de Opere et Eleemosyna mulieres divites sic alloquitur [(4) 1Kb] : »Locuples et dives es; et Dominicum celebrare te credis, quae corbonam omnino non respicis; quae in Dominicum sine sacrificio venis; quae partem de sacrificio, quod pauper obtulit, sumis.«

XVII. Tempus celebrandi sanctum sacrificium.---Divi Cypriani aetate Eucharistia celebratur tum matutino, tum vespertino tempore. Probatur id Epistola sexagesima tertia hujusce sancti Doctoris; in ea siquidem contra eos disserens qui nolebant vinum in calice infundere in sacrificiis matutinis, ne fideles post communionem vinum redolentes ab ethnicis dignoscerentur; haec habet [(5) 1Kb] : »An illa aliquis sibi contemplatione blanditur, quod, etsi mane aqua sola offerri videtur, tamen cum ad coenandum venimus, mixtum calicem offerimus? . . . « Nihilominus ea est Cypriani mens, quod matutino potius, quam vespertino tempore sacrificium celebretur. Ad illud vero quod aliqui objiciebant, Dominum scilicet non mane, sed post coenam mixtum calicem obtulisse; haec reponit sanctus Episcopus: Christum offerre oportebat circa vesperam diei, ut hora ipsa sacrificii ostenderet [Col. XXIV] occasum, et vesperam mundi: »Nos autem Resurrectionem Domini mane celebramus.«

XVII. Quotidie offerebatur, et fideles Eucharistiam sumebant.---Quotidie sanctum offerebatur sacrificium. »Qui sacrificia quotidie celebramus,« inquit S. Cyprianus Epistola ad Cornelium papam [(1) 1Kb] . Fideles quotidie Eucharistiam sumebant, nisi gravis aliqua culpa intercessisset [(2) 1Kb] : »Hunc autem panem nobis quotidie postulamus, ne qui . . . Eucharistiam quotidie ad cibum salutis accipimus, intercedente aliquo graviore delicto . . . , a Christi corpore separemur.« Quotidie calicem sanguinis Christi bibebant, »considerantes,« verba sunt ejusdem sancti Doctoris [(3) 1Kb] , »idcirco se quotidie calicem sanguinis Christi bibere, ut possint et ipsi propter Christum sanguinem fundere.«

XVIII. Saepe sub sola specie panis Eucharistia dabatur.---Etsi ex dictis et innumeris aliis vetustissimis monumentis, inferri jure possit fideles sub bina specie communionem sumere consuevisse, certum nihilominus est ex divo Cypriano, fideles quandoque sub sola specie panis Eucharistia refectos fuisse.

Tribus vicibus meminit sanctus Cyprianus Eucharistiae duplici sub specie fidelibus administratae; nimirum in Epistola LIV, ad Cornelium papam, ubi scribit [(4) 1Kb] : »At vero nunc non infirmis, sed fortibus pax necessaria est, nec morientibus, sed viventibus, communicatio a nobis danda est; ut quos excitamus et hortamur ad praelium, non inermes et nudos relinquamus, sed protectione sanguinis et corporis Christi muniamus; et cum ad hoc fiat Eucharistia, ut possit accipientibus esse tutela. Dein in tractatu de Lapsis duobus in locis, et quidem statim ab initio ait [(5) 1Kb] : »Sanctificata ora coelestibus cibis post corpus et sanguinem Domini profana contagia et idolorum reliquias respuerunt.« Postea circa medium laudati tractatus scribit [(6) 1Kb] : »Tumens animus et superbus, nec quia victus est, fractus est. Jacens stantibus et integris vulneratus minatur; et quod non statim Domini corpus inquinatis manibus accipiat, aut ore polluto Domini sanguinem bibat, sacerdotibus sacrilegus irascitur.« In eodem tractatu de Lapsis plura exempla adducit, ex quibus luce meridiana clarius patescit communionem seu Eucharistiam una sub specie, modo sub vini, modo sub panis specie administratam fuisse: Et quidem sub una vini specie palam fit ex historia, quam sanctus Cyprianus libro de Lapsis., t. IV, c. 484, C, sq. refert: Exemplum Eucharistiae sub sola panis specie saepius administratae narrat sanctus Cyprianus in eod. libro, tom. IV, c. 486 B »Cum mulier quaedam arcam suam, in qua Domini sanctum fuit, manibus tentasset aperire, [Col. XXV] igne inde surgente deterrita est, ne auderet attingere.« Agitur sane hic de muliere quae Eucharistiam sumere volebat, juxta praxim fidelium illius aevi, qui corpus Domini in proprias aedes deferebant, ut propriis manibus sacro illo pane vescerentur: atqui solam panis speciem secum deferre poterant: ergo solam panis speciem in privatis communionibus sumebant. Hinc nonnisi per summam injuriam nonnulli decursu temporis exprobrarunt Ecclesiae tamquam nulla poenitentia luendum crimen, quod in fidelium communione calicem sustulerit. Iisdem momentis quibus calicem sustulit primis saeculis in privatis communionibus, idipsum praestitit procedentibus saeculis in omnibus in genere communionibus. Si vini species essentialis fuisset Eucharistiae sumptioni, quemadmodum opinabantur Hussitae, et alii inter sectarios sane Ecclesia num quam permisisset abstinentiam a calice, nec in ipsis privatis communionibus.

XIX. Fideles accipiebant corpus Christi in manibus, domumque deferebant.---Olim Eucharistiam accipiebant fideles in manibus, ut eruitur ex epistola divi Cypriani ad Thibaritanos, ut dextera, quae Domini corpus accepit, respuat funesta sacrificia. »Armemus, inquit [(1) 1Kb] , et dexteram gladio spiritali, ut sacrificia fortiter respuat . . . quae Domini corpus accepit.« »Sacrilegus irascitur,« inquit sanctus Doctor [(2) 1Kb] alio in loco, »quod non statim Domini corpus inquinatis manibus accipiat.« Narrat ibidem quod, cum quidam maculatus, sacrificio a sacerdote celebrato partem cum caeteris ausus esset accipere, »sanctum Domini edere et contrectare non potuit [(3) 1Kb] .« Tandem in tractatu de Bono Patientiae ait [(4) 1Kb] : »Nec post gustatam Eucharistiam, manus gladio et cruore maculetur.« Docet insuper sanctus Cyprianus Eucharistiam »cum timore et honore« manibus accipiendam esse [(5) 10Kb] . Ex eodem sancto Doctore discimus sua aetate in more fuisse ut Eucharistiae participes, accepta consecrati panis portione, [Col. XXVI] non solum inter sacrorum solemnia comederent; sed aliquid reservarent, domumque deferrent, ibique vel ante cibum, vel in periculis, aut rerum agendarum auspiciis, sumerent; quemadmodum cum eulogiis deinceps factum. Duplici ex loco id eruimus; nam in libro de Spectaculis scribit [(1) 1Kb] : »Qui festinans ad spectaculum, et adhuc gerens secum, ut assolet, Eucharistiam.« Et libro de Lapsis: »Cum quaedam mulier arcam suam, in qua Domini sanctum fuit, manibus indignis tentasset aperire, igne inde surgente deterrita est, ne auderet attingere.« Id jam Tertullianus ostendit libro II ad Uxorem, cap. 5: »Non sciet maritus, quid secreto ante omnem cibum gustes? Et si sciverit panem, non illum credit esse qui dicitur.« Et de Oratione, cap. 14: »Accepto corpore Domini et reservato, utrumque salvum est, et participatio sacrificii et executio officii.« Mos hic videtur perdurasse usque ad concilium Caesar-Augustanum sub Damaso.

XX. Eucharistia illis denegabatur qui solum modo morte appropinquante, poenitentiam agebant.---Videmus jam in superiori tomo [(2) 1Kb] voluisse divum Cyprianum, ut in vitae discrimine ii reconciliarentur qui, persecutionis tempore cum lapsi essent, impositam poenitentiam nondum absolverunt. Verum, etsi tanta indulgentia uteretur sanctus Episcopus erga fideles qui adhuc incolumes suorum delictorum poenitentiam inceperant; magno tamen rigore utebatur erga eos qui mortis tempore solummodo aliqua conversionis signa dabant, postquam per propriam superbiam et obdurationem thesaurizaverant sibi poenas ac supplicia in die judicii. »Et idcirco, inquit S. Cyprianus [(3) 1Kb] , poenitentiam non agentes, nec dolorem delictorum suorum toto corde et manifesta lamentationis suae professione testantes, prohibendos omnino censuimus a spe communicationis et pacis, si in infirmitate atque in periculo coeperint deprecari; quia rogare illos non delicti poenitentia, sed mortis urgentis admonitio compellit; nec dignus est in morte accipere solatium, qui se non cogitavit esse moriturum.«

XXI. Eucharistia infantibus et martyribus administrata, etc.---Pueris olim Eucharistiam non secus ac adultis administratam fuisse ex supra jam allatis divi Cypriani locis constat. Martyres protectione corporis et sanguinis Domini muniendos censuit S. Cyprianus [(4) 1Kb] . Inde conjicere licet quod eo tempore sumptio sacrae Eucharistiae, quae viaticum etiam dicebatur, in mortis articulo velut necessaria fidelibus existimabatur.

XXII. Praefatio et preces Missae.---Divi Cypriani aetate solebant episcopi in celebratione sancti sacrificii praemissa praefatione parare mentes fidelium, ut sursum corda haberent ad Dominum. »Ideo sacerdos ante orationem,« inquit S. Cyprianus in tractatu de Oratione Dominica [(5) 1Kb] , »praefatione, praemissa, parat [Col. XXVII] fratrum mentes dicendo, Sursum corda; ut dum respondet plebs, Habemus ad Dominum, etc.,« falsum igitur apprime est, in primitiva Ecclesia liturgiam Scripturarum verba solummodo comprehendisse, cum constet ex recitatis S. Cypriani verbis, preces etiam fusas esse »ante Orationem,« et praemissa praefatione ad has preces fidelium mentes parari consuevisse: quae quidem praefatio eadem intentione praemittebatur, qua hodie apud nos praemittitur, ut scilicet »admoneantur fideles, nihil aliud se, quam Dominum cogitare debere.«

XXIII. In Missae sacrificio offerebantur nomina fidelium.---In Missae sacrificio nominatim allegabantur certi fideles Deo per sacerdotes, quemadmodum hodie adhuc moris est in Canone, ubi »in Memento, Domine, famulorum famularumque tuarum« mentio certarum personarum nominatim fit. Duabus ex Epistolis S. Cypriani id manifesto constat. In quarum prima, quae est ad clerum suum [(1) 1Kb] , dolet, quod eorum nomina offerantur qui in persecutione lapsi erant, offerantur, inquam, offerantur poenitentia acta, nondum exomologesi facta, nondum manu eis ab episcopo et clero imposita: »offertur,« inquit sanctus Doctor, »nomen eorum.« In altera ad Numidas Episcopos data scribit [(2) 1Kb] : »Subdidi nomina singulorum, ut fratres scilicet nostros ac sorores, qui ad hoc opus (redemptionis) tam necessarium operati sunt, in mente habeatis in orationibus, in sacrificiis, et precibus, subdidi nomina singulorum.« In quae verba doctissimus Rigaltius haec annotat: »Non frustra, non supervacue: nam in sacrificiis orationum offerebantur nomina eorum qui ad hoc opus tam necessarium prompte ac libenter operati erant.« A privilegio hoc excludi, poenae gravissimae loco habitum, quemadmodum constat ex Epistola ad Furnitanos [(3) 1Kb] .

XXIV. Sacrosanctum sacrificium in carceribus offerebatur; parumque aquae infundebatur in calice.---Sacrosanctum sacrificium in carceribus peractum fuisse tunc temporis discimus ex Epistola quadam S. Cypriani, in qua ad suum clerum, furente persecutione, scribens ait [(4) 1Kb] : »Consulite ergo et providete ut presbyteri quoque qui illic (in carceribus) apud confessores offerunt, singuli cum singulis diaconis per vices alternent;« ne scilicet facile dignoscantur. Perdoctus Bernardus Marechall [(5) 1Kb] existimat hoc in S. Cypriani loco adversus recentiores sectarios, qui privatas Missas damnant, privatae Missae exemplum reperire; sed videtur mihi doctissimus vir haud satis exactam de Missa privata ideam sibi efformasse. Missa enim privata illa dumtaxat dicitur, ubi solus sacerdos Eucharistiam sumit, nullus ex adstantibus [Col. XXVIII] vero communicat. Parum aquae vino admixtum fuisse in sacrificio alibi jam annotavimus [(1) 1Kb] .



§ IV.---Disciplina quoad poenitentiam.

XXV. Sequenti tomo, duce doctissimo Marano, ostendemus ex S. Cypriani testimoniis Poenitentiam inter sacramenta relatam fuisse, et quam necessarium idem sanctus Doctor hoc sacramentum fidelibus judicaverit, quamque sancte administrari voluerit. Ibidem etiam discussimus primo, num in Africa ante sanctum hunc Episcopum gravissimis criminibus negata fuerit communio post poenitentiam; dein, utrum nova sub eodem S. Doctore inducta sit disciplina, ac pristina severitas in solos apostatas et desertores retenta; tertio, num S. Cyprianus lapsis in decursu poenitentiae morientibus pacem negaverit, his tantum exceptis qui libellos a martyribus acceperant. Tandem investigavimus, utrum concilium Carthaginense poenitentiam sacrificatis per totum vitae tempus imposuerit.

XXVI. Quae peccata poenitentiae canonicae subjecta. Num etiam secretiora peccata.---Verum supersunt adhuc aliae circa poenitentiae disciplinam enodandae quaestiones. Atque in primis inquirendum quaenam peccata poenitentiae canonicae subjecta fuerint tempore S. Cypriani? Testatur S. Cyprianus suis in Epistolis [(2) 1Kb] , praeter idololatriam et apostasiam a fide, alia esse crimina non adeo gravissima, quae canonicae poenitentiae subdebantur. Sic imponebatur canonica poenitentia haereticis et schismaticis, quando ad Ecclesiam revertebantur. Eamdem poenitentiam subire debebant peccatores divi Cypriani aetate ob secretiora quoque crimina, eorumque confessio publica erat, modo grave aliquod infortunium pro poenitentium vita non fuisset ex ea secuturum; hac de re uberrime disserit S. Cyprianus in tractatu de Lapsis, in quo narrat prodigiose mulctata fuisse quaedam crimina occulta, quae confessi non fuerant peccatores, nec canonicam poenitentiam pro iis egerant [(3) 1Kb] . Confitebantur pariter fideles peccata solius cogitationis, et poenitentiam pro illis agebant.

XXVII. Ordo poenitentiae canonicae.---Ordo autem qui in canonica poenitentia in genere servabatur, hic erat. Quoddam temporis spatium pro hac poenitentia constitutum erat, quam comitabantur exomologeses, seu confessiones, et examina, et per impositionem manuum episcopi et cleri finem habebat [(4) 1Kb] . Primo loco poenitens confitebatur propria crimina, ut ab eo poenitentiam reciperet qui illam confessionem audiebat: cujus quidem confessionis indubia vestigia deprehenduntur in tractatu de Lapsis, in eo scilicet loco [(5) 1Kb] in quo tradit sanctus Doctor consuevisse fideles [Col. XXIX] confiteri vel simplicem cogitationem immolandi idolis, et pro hac poenitentiam egisse: quibus verbis perspicuum fit ibidem sermonem esse de confessione, quae praecedebat Poenitentiam. Hac confessione peracta, satagebat poenitens Deo satisfacere per laboriosa opera; et hoc peragebatur per totum illud tempus, quod ab episcopo praescriptum fuerat; modo nulla supervenisset gravissima causa, ob quam aliqua poenitentiae pars remitteretur. Poenitentia seu satisfactione completa, episcopo se iterum sistebat, cui proprium crimen etiam confitebatur ante clerum. Illius dispositiones ad examen deinde revocabantur: quae si ejus naturae videbantur, quae reconciliationis gratiam mererentur, tunc episcopus manus super eum una cum toto clero imponebat, eique absolutionem impertiebatur; qua elargita, sacrorum mysteriorum particeps erat. Animadvertendum insuper est quoad impositionem manuum episcopi, hanc locum habuisse tum initio poenitentiae, tum poenitentia jam absoluta; initio quidem, ut peccatores poenitentibus accenserentur; post peractam vero poenitentiam, ut donarentur reconciliatione. Dum canonicae poenitentiae stadium percurrerent fideles, manus pariter iis imponebantur: sed haec impositio erat quaedam species exorcismorum. Divus Cyprianus hasce tres manuum impositiones memorat; saltem primam ac secundam; quoniam aliquando haec profert verba, »manus imponere,« ut initium poenitentiae designet, quandoque vero ut indigitet absolutionem.

XXVIII. Poenitentia imposita, servata cum delictis proportione.---Poenitentia seu satisfactio imponebatur habita proportione cum patratis et confessis criminibus. Major erat pro iis peccatis quae directe in Deum commissa fuerant; minor vero pro illis quae, in proximum commissa, Deum indirecte solummodo respiciebant. Hinc idololatrae severiorem poenitentiam peragere debebant quam adulteri: immo aliqua erat distinctio inter peccata ejusdem naturae. Ille, exempli causa, qui sese ultro obtulerat immolaturus idolis, majori ac rigidiori plectebatur poenitentia prae illo, qui nonnisi post diuturnam pugnam immolaverat. Major erat animadversio in eum qui idololatriae crimine se maculaverat cum suis omnibus; minor autem in eum qui periculo semetipsum exposuerat, ut caeteros liberaret [(1) 1Kb] . Alii reconciliationis gratiam obtinebant post brevissimum poenitentiae tempus, puta post quatuor vel quinque annos; alii vero non donabantur absolutione, nisi in mortis articulo, si excipias casum gravissimi morbi vel persecutionis recens exortae, quemadmodum alibi [(2) 1Kb] diximus. Ad eos quos attinet, qui reipsa non sacrificaverant, quique libellatici appellabantur, quia ethnicis magistratibus dederant libellos, quibus fatebantur se idolis immolasse, etsi de facto non immolassent, ut publici sacrificii infamiam vitarent, [Col. XXX] horum poenitentia minor erat [(1) 1Kb] . Et S. Cyprianus uno elapso anno reconciliationem illis concedebat qui immediate post lapsum poenitentiam amplexi fuerant [(2) 1Kb] .

XXIX. Episcopi aliique ministri canonicae poenitentiae subjecti. Episcopis caeterisque Ecclesiae ministris, sive idolis immolassent, sive libellatici essent, canonica aeque ac aliis imponebatur poenitentia: verum a sacerdotio, omnibusque ecclesiasticis muneribus excludebantur, nec reconciliari poterant, nisi post plenam absolutamque poenitentiam. Patet hoc ex Epistola S. Cypriani ad Fidum, in qua conqueritur de praepropera festinatione in concedenda reconciliatione Victori, quondam presbytero, et quidem antequam plenam egisset poenitentiam, et nulla urgente necessitate: »Legimus litteras tuas, frater charissime,« inquit sanctus Doctor [(3) 1Kb] , »quibus significasti de Victore quodam presbytero, et antequam poenitentiam plenam egisset . . . . . temere Therapius collega noster . . . Et praepropera festinatione pacem dederit . . . nulla infirmitate urgente ac necessitate cogente.« Videbimus in sequentibus saeculis, Ecclesiae ministris publicam poenitentiam non amplius impositam fuisse, sed tantummodo depositos, et ad laicorum communionem redactos fuisse. Verum divi Cypriani aetate, nemo hanc poenitentiam poterat evadere, nec ipsi episcopi, uti videre est in Epistola alia ejusdem sancti Doctoris ad clerum et plebes in Hispania consistentes: ibi siquidem narrat quod quidam Basilides episcopus, cum confessus fuisset se blasphemasse in Deum, episcopatum sponte deposuit, et ad agendam poenitentiam conversus est, satis gratulans si sibi vel laico communicare contingeret [(4) 1Kb] .

XXX. Libelli martyrum circa reconciliationem poenitentium.---Qui idolis immolaverant, doli plenam excogitaverunt artem, qua infirmari notabiliter poterat ecclesiastica disciplina de poenitentia. Extorquebant a martyribus et confessoribus libellos, ut ipsi reconciliatione donarentur, et tempus poenitentiae contraheretur [(5) 1Kb] . Verum, ut abusui quem creare poterant hujusmodi libelli, iretur obviam, mos erat ut qui libellos obtinuerant, episcopo se sisterent, ut examinaret tum petitiones, tum desideria eorum qui libellos dederant [(6) 1Kb] . Instituebatur hoc examen coram populo, uti eruitur ex epistola Cypriani ad plebem Carthaginensem data [(7) 1Kb] ; et praefati libelli iis solum modo proficiebant, qui maximam poenitentiae partem jam [Col. XXXI] impleverant: »Quorum poenitentiam satisfactioni proximam conspicitis,« inquit S. Doctor in Epistola quadam ad Martyres et Confessores [(1) 1Kb] , in qua eos monet ne indiscriminatim omnibus petentibus libellos concedant, sed attente considerent peractam jam poenitentiam, et singulas ponderent circumstantias.

Moderatus adeo erat et prudens divus Cyprianus quoad has indulgentias, ut nihil quoad eas ex seipso statuere vellet, sed tantum de consilio caeterorum episcoporum. »Hoc verecundiae nostrae convenit,« inquit ille in Epistola ad clerum suum de his qui ad pacem festinant [(2) 1Kb] , »ut praepositi cum clero convenientes, praesente etiam stantium plebe . . . disponere omnia consilii communis religione possimus.« Et in alia ad eumdem clerum Epistola inquit [(3) 1Kb] : »Legi universorum confessorum litteras, quas voluerunt per me collegis omnibus innotescere;« et paucis interjectis sic prosequitur: »Quae res, cum omnium nostrum consilium et sententiam exspectet, praejudicare ego, et soli mihi rem communem vindicare non audeo.« Ex quibus constat, quam ideam tunc temporis haberent fideles de disciplina quoad poenitentiam, et quantum solliciti essent, ne vel minima ejusdem pars infirmaretur. »Quid enim magis aut in pace tam aptum,« inquiebat clerus Romanus ad divum Cyprianum scribens [(4) 1Kb] , »aut in bello persecutionis tam necessarium, quam debitam severitatem divini rigoris tenere; quam qui remiserit, instabili rerum cursu erret semper necesse est, et huc atque illuc variis et incertis negotiorum tempestatibus dissipetur, et quasi extorto de manibus consiliorum gubernaculo, navim ecclesiasticae salutis illidat in scopulos; ut appareat, non aliter saluti ecclesiasticae consuli posse, nisi disciplinae ipsius semper custodita ratio quasi salutare aliquod gubernaculum in tempestate servetur.«

XXXI. De Indulgentiis.---Cum libelli martyrum quaedam species indulgentiarum sint (erant enim litterae ad martyribus datae, quibus rogabant episcopos a poenitentibus quibusdam, quos nominabant, condonari, aut abbreviari tempus poenitentiae [(5) 1Kb] : ex his facile eruitur quid S. Cyprianus de indulgentiis senserit. In primis sic de libellis martyrum loquitur sanctus Doctor tum in Epistola ad clerum Romae consistentem, de multis confessoribus, et de Luciani inverecundia et Celerini confessoris modestia, ordine XXII (t. IV, c. 282), tum et in pluribus aliis in eamdem sententiam scriptis, ut minime neget eorum meritis lapsos adjuvari posse. Nam in Epistola duodecima (t. IV, c. 259 A) edicit, »Ut qui libellos a martyribus acceperunt, [Col. XXXII] et praerogativa eorum apud Deum adjuvari possunt, si incommodo aliquo et infirmitatis periculo occupati fuerint, non exspectata ipsius praesentia apud presbyterum quemcumque praesentem, vel si presbyter repertus non fuerit, et urgere exitus coeperit, apud diaconum quoque exomologesin delicti sui facere possint, etc.« Credebat ergo Cyprianus martyrum praerogativa, vel, ut ait in Epistola decima tertia, c. 260 C, »auxilio eorum adjuvari apud Dominum in delictis suis posse.« Sic etiam in libro de Lapsis (tom. IV, coll. 481 A, 483) fatetur martyrum mandatis aliquid concedi posse, »si justa, si licita, si non contra ipsum Dominum a Dei sacerdote facienda, si obtemperantis facilis et prona consensio, si petentis fuerit religiosa moderatio.« Quare non ipsam consuetudinem, quae dudum in Ecclesia vigebat, sed abusum vituperat, et nimiam nonnullorum confessorum, in primis Luciani licentiam, qui libellos in hanc sententiam scriptos dabant (t. IV. c. 255 C): »communicet ille cum suis;« nec observabant quod Cyprianus praeceperat in Epistola decima (t. IV, c. 255 A, B), »ut diligenter inspicerent et actum et opera et merita singulorum, ipsorum quoque delictorum genera et qualitates; et quos ipsi noverant, quorum poenitentiam satisfactioni proximam conspiciebant, eos nominatim libellis designarent.« Duo autem adhuc observanda sunt: 1o Confessores non dedisse pacem, sed petiisse, ut daretur; 2o ne illud quidem ausos fuisse postulare, ut ante reditum Cypriani pax lapsis daretur, sed hac in re morem episcopo suo gessisse. Quare non eorum auctoritate quinque presbyteri, sed sua improbitate adducti sunt, ut ante reditum Episcopi, ac eo prorsus inconsulto lapsos ad communionem admitterent.

XXXII. Indulgentias in praxi primorum Ecclesiae saeculorum fundari, testantur non paucae S. Cypriani Epistolae. Sic Epistola XVII, videns S. Cyprianus facultatem redeundi Carthaginem nondum se habere, et jam aestatem coepisse, quod tempus infirmitatibus assiduis et gravibus infestatur, mandat presbyteris, et in casu necessitatis diaconis ecclesiae suae, ut aliqua »indulgentia« utantur erga lapsos, si quando in vitae discrimine sint constituti: »Ut qui libellos a martyribus acceperunt« inquit sanctus Doctor [(1) 1Kb] »et praerogativa eorum, apud Deum adjuvari possunt, si incommodo aliquo, et infirmitatis periculo occupati fuerint, non exspectata praesentia nostra apud presbyterum quemcumque praesentem, vel si presbyter repertus non fuerit, et urgere exitus coeperit, apud diaconum quoque exomologesim facere delicti sui possint; ut, manu eis in poenitentiam imposita, veniant ad Dominum cum pace, quam dari martyres litteris ad nos factis desideraverunt.« Idipsum repetit Epistola XIII: »Quoniam tamen,« inquit ille alloquens Clerum suum [(2) 1Kb] , »significastis quosdam immoderatos [Col. XXXIII] esse, et communicationem accipiendam festinanter urgere, et desiderastis in hac re formam a me vobis dari, satis plene scripsisse me ad hanc rem proximis litteris ad vos factis credo, ut qui libellum a martyribus acceperunt. . . si premi infirmitate aliqua, et periculo coeperint, exomologesi facta, et manu eis a vobis imposita in poenitentiam, cum pace a martyribus sibi promissa ad Dominum remittantur.«



§ V. Disciplina quoad Ordinem.

XXXIII. Etsi a Summo Pontifice, qui caput est ecclesiastici ordinis totiusque Ecclesiae, initium habere necesse foret, cum permulta praecedentibus articulis de eodem argumento habuimus, multoque plura in dissertationibus ad hujus tomi calcem appositis addenda sint, nemo nobis succensebit, dum ad haec lectorem remittimus, absque mora de caeteris ordinibus Cyprianica adducturi.

Electio episcoporum.---Quod attinet ad episcopos caeteros, eorum electio peragebatur ab episcopis ejusdem provinciae coram clero et populo, suum et ipsis suffragium ferentibus. Qui hoc regulari modo electus fuerat episcopus deponi non poterat, ut eligeretur alter, nisi patrato ab ipso aliquo gravissimo crimine. Hanc disciplinae partem mirifice probat superius memorata Epistola, in qua, de ordinatione Sabini in locum Basilidis sermonem habens divus Cyprianus, hanc factam dicit »de universae fraternitatis suffragio, et de episcoporum, qui in praesentia convenerant. . . judicio [(1) 1Kb] .« Contendit sanctus Doctor electionem episcoporum laudato modo factam procedere »a divina Traditione,« in latiori scilicet sensu sumpta, »et Apostolica observatione;« et ideo coram populo hanc electionem fieri dicit sanctus Episcopus, quia plebs singulorum vitam plenissime novit, et uniuscujusque actum de ejus conversatione perspexit. Eligendos autem non esse alios, quam qui immaculati et integri sancte et digne sacrificia Deo offerentes, audiri in precibus possint, quas faciunt pro plebis Dominicae incolumitate. Electionis episcopalis formam nobis exhibet Cyprianus in Epistola ad Antonianum [(2) 1Kb] .

XXXIV. Unus tantum episcopus in una ecclesia esse debebat.---Duo episcopi uni eidemque ecclesiae eodem tempore praeesse non poterant. Habemus id expresse in Epistola S. Cornelii papae ad S. Cyprianum de confessoribus ad unitatem reversis, qui declarant [(3) 1Kb] : »unum episcopum in catholica Ecclesia esse debere« hoc est, in unaquaque ecclesia. Evincitur idipsum pariter ex Epistola S. Cypriani ad [Col. XXXIV] Antonianum, in qua definiens S. Doctor electionem Cornelii esse legitimam, subdit [(4) 1Kb] : »Quisquis jam Episcopus (Romae) fieri voluerit, foris fiat necesse est:« et ille, qui creatus est post electionem primi, »non jam secundus ille sed nullus est.« Hanc episcopi unitatem urget insuper S. Cyprianus in sua Epistola ad Florentium Puppianum [(5) 1Kb] .

XXXV. Episcopi proprias regebant ecclesias, cum consensu ac consilio suorum metropolitanorum, cleri et populi.---Episcopi communicabant negotia suarum ecclesiarum non solum cum suo metropolitano, uti eruitur ex pluribus Epistolis S. Cypriani, et praecipue ex quinquagesima tertia, sed etiam cum clero ac populo; hinc cum consensu metropolitanorum, cleri ac populi suas regebant ecclesias; ab illisque consilium petebant etiam pro Ordinatione ministrorum inferiorum. Sanctus Cyprianus, nihil obstante singulari suo merito, ac suprema dignitate qua fulgebat in ecclesia Carthaginensi, protestatur et dicit in quadam ad suum clerum Epistola, statuisse se a primordio episcopatus sui, nihil sua sententia privatim gerere, et sine consilio ac consensu cleri et plebis. Monet idem sanctus Doctor clerum ac plebem suam de Ordinatione subdiaconorum, caeterorumque inferiorum ministrorum, et consilium cleri ac plebis hac super re petit. Non ille igitur erat S. Cyprianus, qui dure nimis regeret ecclesiam suam, et ex summa ejus humilitate edocemur, litteraliter et rigorose nimis non esse accipienda quae scribit idem sanctus Doctor alio loco, episcopum scilicet a nemine pendere, ipsi concessam esse libertatem, et rationem actus sui soli Domino esse redditurum.

XXXVI. Episcoporum concilium quotannis celebratum ad negotia Ecclesiae disponenda.---In Africana ecclesia episcopi simul conveniebant ad graviora Ecclesiae negotia disponenda, ut docet S. Cyprianus in quadam epistola ad suum clerum, quae est trigesima secunda editionis Oxoniensis et Pamelii [(6) 1Kb] . Hi vero conventus seu haec concilia quotannis circa festa Paschalia celebrari consueverant: »Persecutionis istius novissima haec est, et extrema tentatio,« inquit Cyprianus, »quae et ipsa cito Domino protegente transibit, ut repraesenter vobis post Paschae diem cum collegis meis, quibus praesentibus secundum arbitrium quoque vestrum, et omnium nostrum commune consilium, sicut semel placuit, ea quae agenda sunt, disponere pariter et limare poterimus [(7) 1Kb] . Quoniam scripsistis,« inquit idem S. Doctor [(8) 1Kb] , »ut cum pluribus collegis de hoc ipso plenissime tractem, et res tanta exigit majus et impensius de multorum collatione consilium, et nunc omnes fere inter Paschae prima solemnia apud se cum fratribus demorantur; quando solemnitati celebrandae apud suos satisfecerint et ad me venire coeperint, tractabo cum singulis plenius, ut de eo quod consuluistis, figatur [Col. XXXV] apud nos, et rescribatur vobis firma sententia, multorum sacerdotum consilio ponderata.«

XXXVII. Episcopi in rebus majoris momenti ab aliis episcopis suas decisiones mittebant, praecipue ad Romanum Episcopum.---In rebus majoris momenti Episcopi etiam in concilio congregati ad alios episcopos suas decisiones mittebant, praestolaturi ab iis tum consilium, tum consensum eorumdem, ad sacerdotalem auctoritatem, et ad Ecclesiae catholicae unitatem pariter ac dignitatem partim manifestandam, partim consecrandam. A Romano episcopo autem Africani praecipue petebant consilium et consensum; constat hoc ex Epistola LXXII S. Cypriani ad S. Stephanum, in qua haec occurrunt [(1) 1Kb] : »Ad quaedam disponenda, et consilii communis examinationem limanda, necesse habuimus, frater charissime, convenientibus in unum pluribus sacerdotibus, cogere et celebrare concilium, in quo multa quidem prolata atque transacta sunt: sed de eo vel maxime tibi scribendum, et cum tua gravitate ac sapientia conferendum fuit, quod magis pertineat, et ad sacerdotalem auctoritatem, et ad Ecclesiae catholicae unitatem pariter et dignitatem, de divinae dispositionis ordinatione venientem, eos qui sint foris extra Ecclesiam tincti, et apud haereticos et schismaticos profanae aquae labe maculati, quando ad nos, atque ad Ecclesiam, quae una est, venerint, baptizari oportere; eo quod parum sit eis manum imponere ad excipiendum Spiritum sanctum, nisi accipiant et Ecclesiae Baptismum . . . Haec ad conscientiam tuam, frater charissime, et pro honore communi, et pro simplici dilectione pertulimus, credentes etiam tibi pro religionis tuae et fidei veritate placere, quae et religiosa pariter et vera sunt.« Colligunt inde quidam, jam aevo Cypriani in usu fuisse, ut episcopi in synodis congregati confirmationem suorum decretorum, quae in conciliis fuerant firmata, a Romano Pontifice petierint.

XXXVIII. Nullus episcopus, nisi gravissimis de causis rescindere poterat quae ab alio episcopo acta erant.---Nec ipsi metropolitano permissum erat, absque gravissimis causis, rescindere quae ab aliquo alio episcopo acta erant. Hac de causa S. Cyprianus objurgat Therapium, ut constat ex ejus Epistola LIX (t. III, c. 1014, A). Alibi [(2) 1Kb] observat S. Cyprianus »esse non posse« inter episcopos »sensum diversum, in quibus unus est Spiritus, et ideo manifestum est eum Spiritus sancti veritatem cum caeteris non tenere, quem videmus diversa sentire.« Et tamen postea diversus inter Cyprianum et Stephanum sensus fuit in causa Baptismi haereticorum: sed haec facile reconciliantur, si dicamus laudatam S. Cypriani sententiam interpretandam esse de rebus fidei, uti contextus docet, non vero de rebus disciplinae.

XXXIX. Episcopi litteras ad se invicem mittebant.---Consueverant episcopi sibi invicem scribere in signum [Col. XXXVI] mutuae communionis; et ideo, eum novus crearetur episcopus, caeteri de ejus fide ac pietate instrui curabant. Prima hujusce disciplinae pars eruitur ex epistola LXVII Cypriani ad Stephanum, in qua (tom. III, col. 988 A), haec habentur: »Significa nobis plane quis in locum Marciani Arelate fuerit substitutus, ut sciamus ad quem fratres nostros dirigere et cui scribere debeamus.« Secunda vero ex altera ejusdem sancti Doctoris epistola ad S. Cornelium papam, quae in hac editione est numero quinquagesima quinta (t. III, col. 809 A).

Has vero epistolas mittebant per clericos, ut constat ex Epistola XXIV, ubi (t. IV, c. 287 B) haec occurrunt: »Et quoniam oportuit me per clericos scribere, scio autem nostros plurimos absentes esse, paucos qui illic sunt vix ad ministerium quotidiani operis sufficere, necesse fuit novos aliquos constituere qui mitterentur.« Et ex altera ad Successum, quae est numero LXXXII, in qua (t. IV, col. 429 B) haec scribit Successo: »Ut non vobis in continenti scriberem, frater charissime, illa res fecit, quod universi clerici sub ictu agonis constituti recedere isthinc omnino non poterant.«

XL. Clerus regebat ecclesiam absente episcopo.---Absente episcopo, non aliquis alienigena episcopus, sed clerus regebat ecclesiam. Patet hoc ex epistola XXXIV Cypriani ad presbyteros et diaconos Carthaginenses. In ea siquidem legimus quod Gaium Diddensem communione sua removerit clerus Carthaginensis [(1) 1Kb] . Dein scimus quod, defuncto Fabiano, clerus Romanus illam ecclesiam, vacante sede, direxerit [(2) 1Kb] .

Nihil poterant episcopi in dioecesibus caeterorum episcoporum absque dioecesani permissione; luculentissime id evincitur tum ex Epistola ad Chaldonium et Herculanum, quos utpote episcopos tamquam suos vicarios Carthaginem miserat S. Cyprianus, quibus etiam adjunxerat Rogatianum et Numidicum presbyteros, qui indigentibus pecuniam praeberent, eosque examinarent qui ad munera ecclesiastica essent promovendi [(3) 1Kb] ; tum ex Epistola LV (tom. III, c. 821 A), in qua disertis verbis profitetur »quod singulis pastoribus portio gregis sit adscripta, quam regat unusquisque et gubernet, rationem sui actus Domino redditurus.« Hinc etiam alibi docet caeteros episcopos non nisi in casu necessitatis, quando proprius episcopus haeresim aut schisma facit, sese regimini alterius dioecesis immiscere debere [(4) 1Kb] . Hac etiam in re summa moderatione ac prudentia utebatur S. Cyprianus, uti ex quibusdam ipsius Epistolis colligitur [(5) 1Kb] .

[Col. XXXVII] XLI. Honor episcopis extraneis delatus.---Permittit nihilominus sanctus Doctor et Episcopus suo clero communicare episcopis alienigenis, si forte aliqui ibidem existant, epistolas quas ad illum miserit. »Sed et si qui« inquit sanctus Cyprianus [(1) 1Kb] , »de peregrinis episcopis collegae mei . . . praesentes fuerint vel supervenerint, haec omnia de vobis audiant. Et si exempla epistolarum transcribere, et ad suos transferre voluerint, facultatem transcriptionis accipiant.«

XLII. Casus episcopo reservati.---Tandem quidam casus episcopo erant reservati ut nullo negotio conjicimus ex Epistola XVIII sancti Cypriani, nec non ex aliis locis ejusdem operum, in quibus facultatem tribuit suis presbyteris absolvendi quaedam peccata se absente, posito tamen casu necessitatis. Ita quidem arbitratur Cl. Bernardus Marechal [(2) 1Kb] . Sed ego hucusque in operibus divi Cypriani nullum omnino vestigium reservationis quorumdam casuum sive peccatorum deprehendere potui; neque intelligo quomodo idipsum ex Epistola XLII, t. IV, c. 255, colligi queat.

XLIII. Quales esse oporteat episcopos juxta Cyprianum.---Tradit S. Cyprianus episcopum oportere esse docilem et mitem; docibilis autem ille est qui est ad discendi patientiam lenis et mitis. Oportet enim episcopum, prosequitur S. Doctor, non tantum docere, sed et discere, quia et ille melius docet, qui quotidie crescit et proficit discendo meliora [(3) 1Kb] . Nihil episcopum tenere debet [(4) 1Kb] . Quinimmo debet tamquam victima, quae fraternitati praebet exemplum et virtutis, praesentibus fratribus immolari [(5) 1Kb] .

XLIV. Puncta disciplinae circa presbyteros.---Nonnulli post Blondellum [(6) 1Kb] ex Cypriano concludere se putaverunt episcopos presbyteris non antecellere; sed eos vehementes hallucinatos demonstrarunt tum recentiores bene multi, inter quos doctissimus Mammachius [(7) 1Kb] , tum ipse met Cyprianus in Epist. XI, XXXV, LV, etc. [(8) 1Kb] . Illud solummodo hoc loco dicendum, scilicet permissum fuisse episcopo sociare clero suo presbyteros alterius ecclesiae. Probatur id exemplo Numidici presbyteri, quem divus Cyprianus in clerum suum Carthaginensem cooptavit, fortasse ut eidem in episcopatu succederet; haec siquidem disciplina tunc temporis vigebat, ut ad episcopatum non eligerentur peregrini et extranei, et quidem ob [Col. XXXVIII] metum malae electionis, ne indigni eligerentur, cum satis non constaret de eorum vita [(1) 1Kb] . Caeterum ex laudato exemplo probe conjicimus pariter discrimen, quod ponebat S. Cyprianus inter simplicem presbyterum, et presbyterum cleri Carthaginensis; quoniam censet sanctus Doctor haud posse se melius recognoscere merita Numidici jam presbyteri, quam illum accensendo presbyteris suae Ecclesiae. Agnoscamus igitur, scribit Cl. Bernardus Marechall [(2) 1Kb] , hoc loco superiorem dignitatem presbyterorum cathedralium ecclesiarum, qui canonici appellantur, episcopo praesentes aderant in omnibus suis officiis ac functionibus, ejus consilium erant, cum ipso celebrabant sancta mysteria, ecclesiam eo absente gubernabant. Tales quidem sunt hodie canonici, ac tales erant presbyteri quos inter numeratus est Numidicus.

XLV. Origo diaconatus.---Diaconorum institutio, judice Cypriano [(3) 1Kb] est traditionis apostolicae, atque ab Apostolis diaconatus ordo est institutus. Hinc juxta S. Cyprianum ordo diaconatus non est institutionis divinae, adeoque stricte loquendo neutiquam sacramentum.

XLVI. Diaconi ministri episcoporum ac presbyterorum.---Non solum autem diaconi erant episcoporum ministri, sed et presbyterorum, uti in Epistola ad suum clerum infirmat sanctus Cyprianus his verbis [(4) 1Kb] : »Integre et cum disciplina fecistis, fratres charissimi, quod . . . Gaio Diddensi presbytero, et diacono ejus censuistis non communicandum.« Iste Gaius verosimiliter idem erat ac qui hodie appellatur parochus, qui ad sibi ministrandum diaconum secum habebat.

XLVII. Diaconorum officia.---Diaconorum officia erant, altari deservire, Eucharistiam fidelibus ministrare [(5) 1Kb] ; comites aderant presbyteris in celebratione sacrificii missae, uti eruitur ex Epistola IV (t. IV, c. 231 A), quae est ad clerum Carthaginensem: Consulite et providete, habet ille ad presbyteros et diaconos suos . . . , ut presbyteri . . . qui illic (loquitur de captivis hoc in loco) apud confessores offerunt, singuli cum singulis diaconis per vices alternent [(6) 1Kb] : Ecclesiae redditus administrabant, ecclesiasticis judiciis intererant [(7) 1Kb] , in conciliis tum Romae, tum in Africa locum ac partem habebant [(8) 1Kb] ; et quandoque ecclesias regebant [(9) 1Kb] . Hujusce rei [Col. XXXIX] exemplum exstat in Epistola LXVIII, quam divus Cyprianus inscribit Felici presbytero et plebibus consistentibus ad Legionem et Asturicae; item Laelio diacono et plebi Emeritae; siquidem si in postrema hac ecclesia vel unus extitisset presbyter, eidem, non autem diacono suam inscripsisset epistolam. Quidquid dici possit, certum est ex canone 77 concilii Eliberitani, diaconos olim ecclesiarum regimen habuisse; at solummodo, ut verisimile est, deficientibus presbyteris [(1) 1Kb] .

XLVIII. Subdiaconi, caeterique ministri inferiores.---Ad subdiaconos quod attinet, horum saepe meminit S. Cyprianus suis in epistolis. Vide, exempli causa, Epistolam III (t. IV, c. 229), quae est ad clerum Romanum; in ea enim loquitur de quodam subdiacono qui apellabatur Crementius [(2) 1Kb] ; Epistolam XXIX, in qua loquitur S. Cyprianus de alio subdiacono cui nomen erat Optatus [(3) 1Kb] ; et ejusdem sancti Doctoris Epistolam ad suum clerum de Caio presbytero Diddensi, in qua duorum subdiaconorum, Philumeni et Fortunati mentio occurrit [(4) 1Kb] : in quadam Epistola cleri Romani ad divum Cyprianum, de quodam subdiacono fit mentio [(5) 1Kb] . Acolythorum [(6) 1Kb] sicut et lectorum [(7) 1Kb] , exorcistarum [(8) 1Kb] , non semel meminit sanctus Cyprianus, et notat se »examinare« consuevisse »an congruerent illis omnia quae esse debent in iis qui ad clerum parabantur [(9) 1Kb] .« Lectores Scripturam sacram legebant, et »audientium« seu catechumenorum »doctores« erant [(10) 1Kb] , et etiam Evangelium legebant ex pulpito [(11) 1Kb] .



§ VI. Disciplina quoad matrimonium, de votis, et cultu reliquiarum.

XLIX.---Pauca admodum de matrimonio habet divus Cyprianus, cum de illo non ex professo, sed obiter verba faciat. Hinc in tractatu de Lapsis, inter mala quae ante persecutionem patrabant fideles, recensetur consuetudo ineundi matrimonia cum infidelibus: »Jungere, inquit ille [(12) 1Kb] , cum infidelibus vinculum matrimonii, prostituere gentilibus membra Christi.« Et in libro tertio Testimoniorum ostendere nititur quibusdam sacrarum Litterarum oraculis, haec matrimonia esse illicita. Hinc legitur, inquit ille [(13) 1Kb] , [Col. XL] apud Tobiam [(1) 1Kb] : Uxorem accipe ex semine parentum tuorum, et noli sumere alienam mulierem, quae non est ex tribu parentum tuorum. Item in Genesi [(2) 1Kb] : Mittit puerum suum Abraham, ut de semine suo accipiat Rebeccam filio ejus Isaac. Item in Esdra [(3) 1Kb] : Satis non fuit Deo, cum vastarentur Judaei, nisi alienigenas uxores cum filiis quoque, quos ex illis procreaverant, reliquissent. Probat insuper suam propositionem sanctus Doctor aliis Scripturae oraculis, uti sunt, exempli gratia, haec Pauli verba [(4) 1Kb] : Cui vult nubat, tantum in Domino. Verum S. Augustinus [(5) 1Kb] ait, haec Apostoli verba in duplici sensu intelligi posse, et nihil aliud significare, quam viduam hanc debere vel in christiana religione permanere, aut christiano viro copulari. Deinde subjungit, matrimonia Christianorum cum infidelibus expresse non prohiberi in Novo Testamento. »Non enim,« verba sunt divi Augustini, »tempore revelati Testamenti Novi, in Evangelio vel aliis Apostolicis litteris, sine ambiguitate declaratum esse recolo, utrum Dominus prohibuerit fideles infidelibus jungi; quamvis B. Cyprianus inde non dubitet, nec in levibus peccatis constituat, jungere cum infidelibus vinculum matrimonii, atque id esse dicat prostituere gentibus membra Christi.«

L. Continentiae volum in usu erat aetate Cypriani.---Quoad vota quae injustas novatorum censuras non effugiunt, docet S. Cyprianus haec ipsius aevo in usu fuisse. In suo tractatu de Habitu Virginum loquitur sanctus Doctor de quibusdam, »quae se Christo dicaverant, et a carnali concupiscentia recedentes, tam carne quam mente se Deo voverant [(6) 1Kb] .« Verum, haec vota non fuisse absoluta, et hujusmodi voventes potuisse in casu necessitatis inire matrimonium, quamprimum videbimus. Ast novatores saltem inficiari non poterunt, tertio saeculo in Ecclesia extitisse vota a votis Baptismi diversa.

Pomponius episcopus ad S. Cyprianum litteras miserat, postulans et desiderans ut sibi rescriberet quid illi de iis virginibus videretur quae, cum semel statum suum continenter et firmiter tenere decrevissent, detectae fuerant postea in eodem lecto pariter mansisse cum masculis [(7) 1Kb] . Sanctus Cyprianus respondet, inter caetera, virgines non solum non debere cum masculis dormire, sed nec simul vivere. Quod si ex fide se Christo dicaverunt, subdit sanctus Doctor, »pudice et caste sine ulla fabulatione perseverent. Si autem perseverare nolunt, vel non possunt, melius est ut nubant, quam in ignem delictis suis cadant.« Quod quidem egregie confirmat nostram [Col. XLI] paulo supra propositam animadversionem, vota scilicet tunc temporis non fuisse adeo absoluta, ut obligarent etiam in casu necessitatis. Caeterum tradit S. Cyprianus fieri non posse quin Christus Dominus »irascatur et indignetur, dum cernit virginem suam sibi dicatam, et sanctitati suae destinatam jacere cum altero:« et tandem asserit excommunicatione eas plectendas esse, quae in haec crimina prolabuntur, et ab Ecclesiae communione tamdiu arcendas quamdiu poenitentiam non fecerint, et proprium crimen publica confessione omnibus aperuerint.

LI. De reliquiis sanctorum.---Novatores non minus acerbe insurgunt contra cultum sacrarum reliquiarum: at in hac parte aeque adversantur toti antiquitati. Id jam demonstravimus in praecedentibus tomis [(1) 1Kb] auctoritate quorumdam Ecclesiae Patrum: nunc vero ex divo Cypriano idipsum confirmamus. Validissima, quibus sacrarum reliquiarum veneratio asseratur, momenta nobis suppeditat Epistola S. Cypriani octogesima prima [(2) 1Kb] . Sanctus Episcopus initio hujus Epistolae suae testatur confessoribus quibus Epistola illa inscripta est, testatur, inquam, laetitiam qua perfunderetur, si quando complecti posset illa membra quae eorum confessionis instrumenta fuerunt; si osculari posset ora illa quae nomen Jesu Christi gloriose confessa sunt; si posset conspici ab oculis illis qui, despecto saeculo, conspiciendo Deo digni extiterunt: »Quid mihi optatius,« inquit ille [(3) 1Kb] , »et laetius . . . . quam ut complecterer manus illas quae . . . . , Dominicam fidem servantes, sacrilega obsequia respuerunt? Quid jucundius et sublimius, quam osculari ora illa quae gloriosa voce Dominum confessa sunt?« Ridendi igitur non erimus, si ex hoc S. Cypriani testimonio concludamus sanctorum reliquias esse honorandas: nam, si eorum membra, dum adhuc in vivis erant, veneratione erant digna, majori quidem digna censeri debent postquam ad plures migraverunt, nisi dicere velimus, per gloriosam eorum mortem pretiosas eorum reliquias vilescere: at contra per mortem novum gloriae gradum acquirunt.



§ VII. Alia disciplinae puncta ex divi Cypriani operibus.

LII. De Reditibus Ecclesiae et eorum usu.---Suos Ecclesia habebat census et reditus, quos in singulos menses clericis distribuebat ad eorum sustentationem. Distributiones istae appellabantur mensurrae, ac si dicas omnium mensium distributiones, quibus carebant ii clerici qui in aliquod crimen prolapsi erant, vel proprio muneri defuerant, uti eruitur ex Epistola vigesima octava, in qua ita loquitur S. Cyprianus [Col. XLII] [(1) 1Kb] : »Desiderastis quoque ut de Philumeno et Fortunato hypodiaconis, et Favorino acolytho, qui medio tempore recesserunt, et nunc venerunt, quid mihi videatur, rescribam . . . Interim se a divisione mensurna tantum contineant, non quasi a ministerio ecclesiastico privati esse videantur, sed ut integris omnibus ad nostram praesentiam differantur.« Altera horum redituum pars impendebatur in pauperum eleemosynas; siquidem ea aetate tum pauperes enutriebat Ecclesia, praesertim eos »qui in fide stantes et fortiter militantes, castra Christi non reliquerunt [(2) 1Kb] «; tum miseros artifices juvabat, aliqua subministrando, ut propriam artem possent exercere. Hanc Ecclesiae charitatem erga pauperes satis aperte insinuat Epistola S. Cypriani ad Euchratium, in qua sermonem habens de quodam histrione, quem ab infami illa arte revocare volebat, inquit [(3) 1Kb] : »Quod si talis penuriam et necessitatem paupertatis obtendit, potest inter caeteros qui alimentis Ecclesiae sustinentur, hujus quoque necessitas adjuvari.« Verum eleemosynae illae moderatae erant et frugalioribus cibis contenti esse debebant pauperes, ut idem sanctus Doctor ibidem tradit: »Si tamen contentus sit,« inquit ille eodem de histrione loquens, »frugalioribus, sed innocentibus cibis.« Quod autem pauperes artifices juvarit Ecclesia, probatur auctoritate ejusdem sancti Episcopi, qui epistola XLI, sic eos alloquitur ad quos Epistola illa conscripta est [(4) 1Kb] : »Ego vos pro me vicarios misi, ut expungeretis necessitates fratrum nostrorum sumptibus, si qui etiam vellent suas artes exercere, additamento, quantum satis esset, desideria eorum juvaretis.« Idcirco corba, id est capsula eleemosynis excipiendis in templis ponebatur [(5) 1Kb] . Fideles, etsi pauperes, »materiam pro sacrificio« suppeditabant [(6) 1Kb] : »Decimas« etiam solvebant [(7) 1Kb] .

LIII. De Cura infirmorum.---Inter ministros Ecclesiae erant quibus cura demandata erat deferendi Eucharistiam pauperibus et infirmis, et tingendi catechumenos ad mortem aegrotantes. »Alia quae incumbunt vobis« scribit clerus Romanus [(8) 1Kb] , »etiam ipsa subdidimus; ut si qui in hanc tentationem inciderunt, coeperint apprehendi infirmitate, et agant poenitentiam facti sui, et desiderent communionem, utique subveniri eis debet: sive viduae, sive thlibomeni, qui se exhibere non possunt, sive hi qui in carceribus sunt, sive exclusi a sedibus suis, utique haberi debent, qui eis ministrent. Sed et catechumeni apprehensi in infirmitate decepti esse non debebunt, ut eis subveniatur.«

LIV. Sportulae.---Praeter superius recensitas cujusque [Col. XLIII] mensis distributiones, aliae insuper erant quae vocabantur sportulae, et qui eorum participes erant clerici, sportulantes appellabantur. Vide quae de hisce habet divus Cyprianus in sua Epistola ad Clelum Furnensem. Verum fateri debemus S. Cyprianum haud perspicue mentem suam aperuisse circa hasce sportulas; necnon auctores qui de illis loquuntur, non satis aperte seipsos explicare, ut possimus inde aliquid certi hac in re definire. Censet Rigaltius »haberi in honore sportulantium,« uti scribit S. Cyprianus, idem esse ac participem fieri cujusdam peculiaris distributionis, quae diversa esset ab illa quae appellatur ab eodem sancto Doctore »divisio mensurna,« quae erat distributio generalis: nos vero libentissime adjungimus, pauperiores solummodo clericos hujus peculiaris distributionis fuisse participes, quam efformabant illae fidelium eleemosynae quae in arcis reponebantur. Arcae istae cum instar cujusdam calathi essent, vocabantur »sportulae«: unde »sportulantes« dicti qui ab hisce eleemosynis habebant unde in parte victitarent. Opinor autem, propter peculiarem hanc distributionem pauperes clericos nequaquam rejectos fuisse a generali cujusque mensis distributione, quae constabat tum Ecclesiae reditibus, tum iis quae ad cleri sustentationem quilibet fidelis contribuere tenebatur.

LV. Horae canonicae.---Praeter tres diei horas ad publicam precem designatas, tertiam scilicet, sextam et nonam, S. Cyprianus memorat pariter matutinum, inquiens [(1) 1Kb] mane orandum, ut resurrectio Domini matutina oratione celebretur. Loquitur pariter de alia oratione ad diei finem facta; quod quidem in eam precem recidit quam vesperas appellamus. Insuper ignoro an de vigiliis interpretari posset quod habet ibidem sanctus Doctor et scribit de precibus nocturnis [(2) 1Kb] . Quibus sane positis, habemus omnes horas canonicas, si primam et completorium excipias. Praeter has publicas preces, aliae erant quae in privatorum aedibus fiebant, uti erat oratio ante cibum, cujus meminit S. Cyprianus in suo tractatu ad Donatum [(3) 1Kb] , et quam perhibet idem sanctus Doctor veluti consuetudinem suo aevo jam vetustissimam.

LVI. De visionibus fidelium.---Ex pluribus operum S. Cypriani locis apparet manifeste, aevo suo »visiones multas et manifestas factas esse [(4) 1Kb] , et etiam puerorum innocens aetas in extasi videt oculis, et audit, et loquitur ea quibus nos Dominus minore et intruere [Col. XLIV] dignatur [(1) 1Kb] .« Illos vero reprehendit quibus ea »somnia ridicula et visiones ineptae videbantur [(2) 1Kb] .«

Observare pariter possumus ex divo Cypriano, olim nigras vestes tempore luctus in usu fuisse. Scribit enim in tractatu de Mortalitate [(3) 1Kb] : »Defunctos desiderari, non plangi debere, nec accipiendas esse hic atras vestes, quando illi in coelo indumenta alba jam sumpserunt.«



ARTICULUS IV. ANNALES LITTERARII.



§ I. Litterarii minorum Patrum Annales.



SAECULO IX.



Circa annum 850.

CODEX UNICUS ARNOBIO---MINUCIANUS. »Codex tantummodo unicus hactenus repertus est, ex quo primum fluxit et iterum, iterumque Arnobius emendatus est, qui jam in bibliotheca regia Parisiensi exstat. Optandum vero esset, ut doctus aliquis, cui aditus ad codicem hunc regium patet, eum accurate describeret, quo saeculo scriptus esse videatur rationibus justis probaret, in primis vero num foedis adeo characteribus aut scripturae compendiis exaratus sit, ut toties a viris insigniter eruditis, quos suo loco nominamus, nec umquam sine nova variarum lectionum messi exerceri potuerit:« haec habet cl. vir Schoenemann, haec etsi a duobus supra saeculis uno ore requirant quotquot Minucium, Arnobiumve legerunt; neminem tamen hactenus, ni fallor, reperire fuit qui hac in restrenuam operam navaret, nec ultimus Arnobii editor J. C. Orelli, nec recens Minucii interpres Lugdunensis, quibus prae omnibus par erat hanc accipere provinciam. Caeteris ergo deficientibus, paucis pro virili de hujusce codicis unici descriptione agemus. Codex ille, olim in Vaticana, nunc ex dono Leonis Papae X, in Regia Parisiensi bibliotheca, sub num. 1661, antea 1344, vel 3975 asservatus; membranis nitidis, elegantibus et integris solide compactus; in forma 4a; duobus ferme pollicibus altior paulo quam latior; auratus in parte antica et levigatus, postica vero tribus liliolis auratis distinctus; lignea duplici tabella, avulsis utriusque fibulis, stipatus; hinc et inde tegumento vestitus vitulino, nigro, variis insperso ornamentis inter quae emicant nota Henrici II et Dianae Pictaviensis stemmata; nullo inscriptus titulo, nisi hoc solo nomine ARNOBIVS, tum operculo tum primo folio praefixo; tribus et viginti constans octo foliorum fasciculis, in quibus duo sexaginta folia Arnobium, octo vero et viginti Octavium continent. Haec autem sunt notabiliora palaeographica et grammatica signa; codex unciali seu Carolino minusculo caractere exaratur, nitido sane, puro, et apprime genuino, nulla Merovingica nec Lombardica varietate mixto; majusculis [Col. XLV] rusticis rubris ad singula capitum initia, primo tantum excepto, absque ullis litteris pseudomorphis vel ornatis, distinguitur; solent separari duo ae membra, quae tamen aliquoties, quod e Lombardica derivari videtur, una littera e cum uncinula inferiori exprimuntur; in summo turgere videntur superiores litterarum proeminentium hastae; in litteris m, n, u, anteriores tractus aliquando dextrorsum, plerumque sinistroversus inflectuntur; littera a suo inferiori circulo strictiori, ut in unciali, perficitur, nec usquam, ut in cursiva, a vertice includitur; c vero toties quoties rotunde circuit. Quoad caeteras notas orthographicas, potius quam palaeographicas, pauca addemus: puncto dumtaxat exprimitur casus dativus et ablativus in numero plurali v. g. nostris pedib.; esse, esset, sic se habent ee, eet; est vero aliquando fit ê; m plerumque omittitur; singula omissio per ductum horizontalem indigitari solet; paucae occurrunt conjunctiones, nec fere nisi in his vocibus re, ra, in copulativa et, in ultimis vocis unius litteris cum alterius primis; caeterum scatet scriptura sphalmatibus; temere interpungitur; sectionibus absonis textus distinguitur. Maximi nihilominus pretii, immo supra omne pretium est unicus ille duorum optimorum scriptorum codex; cujus aetatem definire haud ambiguum est: ex praefatis enim characteribus, in primis ex forma litterarum m, n, u, suffragantibus multis haud ultimi subsellii viris, ad primam noni saeculi partem tuto refertur, propiorque ad medium quam ad initium accedere videtur.



SAECULO XVI.



Anno 1542.

EDITIO PRINCEPS ROMANA. Minucii Felicis, una cum Arnobio, ad fidem unius exstantis in Bibliotheca Vaticana codicis, curante Fausto Sabaeo Brixiano, typ. Ferrarii et Priscoanensis, regi Francorum Francisco I, jussu, ut videtur, pontificis maximi Leonis X, nuncupata, Romae prodiit, in folo. [(1) 1Kb]



1546.

BASILEENSIS I, apud Froben., ex Sigismundi Gelenii recensione, cum Arnobio, in 8o.



1560.

BASILEENSIS II, apud Froben., in-8o, in secunda editione Arnobii Gelenii.



Eodem anno.

HEIDELBERGENSIS, prima sub proprio auctoris nomine data. Primus Franciscus Balduinus Minucio restituit Octavium hactenus Arnobii librum octavum reputatum; at, ante Balduinum fraudem detexisse Hadrianum Junium, medicum Batavum et philologum suae aetatis celeberrimum. Immo vero non Junii iste honor, sed Antonii Morrilloni, em. cardinalis Grandvelle secretario et bibliothecario, ad quem nonnullae exstant Junii Epistolae, et cui ipse Junius hanc laudem vindicat in Animadverss. lib. III, c. 1, edit. nov. Roterd. 1709. Caeterum haec Balduini editio [Col. XLVI] textum merum exhibet; cui praefatio addita est, in qua cum vindiciae pro Minucio Felice vero auctore ex Hieronymi et Lactantii testimoniis, styli et formae scribendi ab Arnobiano discrepantia traduntur, tum argumentum et analysis totius libri proponitur. Nuncupavit Balduinus Minucium suum Friderico, electori Palatino, academiam Heidelbergensem, recens tunc ab isto principe institutam, his primitiis musarum quasi consecraturus. Ex off. Lud. Lucii typ. Heidelberg., in-8o.



1580.

PARISIENSIS I, una cum Tertulliano et Arnobio, cura Laurentii de La Barre, in-fol.



1583.

ROMANA II, typ. Dom. Basae, ex Fulvii Ursini castigatione, Petri Ciacconii schedis adjuti, praeeunte Arnobio, sed nomine Minucii inscripto, in-4o. Ursinus, sive nescierit, sive nescire simulaverit verum auctorem a Balduino fuisse detectum, id sensisse primum cardinalem Sirletum affirmat.



1589.

PARISIENSIS II, in-fol., in Bibl. Bodl.



1598.

Joh. Meursii Hypocriticus Minucianus, cum ejus critico Arnobiano. Lugd. Bat., in-8o.



SAECULO XVII.



Anno 1603.

BASILEENSIS II, ex bibliopolio Frobeniano, in-8o. Marci Minucii Felicis Octavius et Cypriani de Idolorum Vanitate. Joh. a Wower recensuit. Praefatus non est. Lectiones saepe laudat, quae plerumque cum ms. regio minime concordant; nec ullam fidem habent, siquidem bonus ille vir imponi sibi passus est ab aliquo qui ita esse in optimo libro mentiebatur. Notas suas, quamvis doctas, nec praeter locum appositas, spatio decem dierum adornavit: in locis tamen difficilioribus adjutorem habuit eruditissimum virum Scaligerum.



1603.

HANNOVERANA I. Geverh. Elmenhorstii typis Wechel., in-8o, cum Arnobio, nil nisi merum textum hoc anno dedisse videtur: serius praegrandem turbam auctorum et locorum eamdem rem illustrantium, praetereaque nihil attulit. Inde tamen inter duos viros dissidia, rixae, contumeliae, de quo legendae Scaligeri epp. CCLX-CCLXIII.



1605.

PARISIENSIS II, apud Marc. Orry, in-8o, cum Arnobio Desiderii Heraldi haec Schoenemann. Quaerit tamen D. Lumper unde editionem hanc de anno 1605 habeat Fabricius (Supplem. Bibl. lat. ad lib. IV, c. 3.) et Ceillerius (Hist. génér. des Aut. eccl., t. II, p. 233). »Hoc vero, inquit, satis scio et hanc et alteram de anno 1615, cum Arnobio emissam nihili esse, si quidem Desid. Heraldus Arnobium suum jam ante Minucium ediderat, ut testatur in Praefatione ad Johan. Bochardum.«



1610.

HEIDELBERGENSIS Balduini, repetita Francof. in-8o, Fabric. Del. Argg., p. 216.



Eodem anno.
[Col. XLVII]

PARISIENSIS III, in-fol. (Cat. Bibl. Barber. t. II, f. p. 76, et Cat. Bibl. Bodl.)



1612.

HAMBURGENSIS I, in-fol., Marci Minucii Felicis Octavius ex recensione et cum commentariis Geverharti Elmenhorstii: accedunt Franc. Balduini Prolegomena in M. Min. Fel. Octavium. Elmenhorstii notationes commentariis Wowerii interspersas esse eumque saepe librum ms. citare, ubi tantummodo lectiones codicis regii appellandae fuissent Rigaltius notavit. Scilicet ex eodem Wowerio librum illum ms. laudabat, ut ex iis quae supra ad Wowerianam editionem scripsimus, disci potest. Caeterum, pro more suo, integras auctorum veterum similis argumenti paginas apponit, egregie hac testium nube Minutium illustrari censens.



1613.

PARISIENSIS IV, Lutetiae Paris., in-4o, typis P. Mettayer. M. M. Fel. Oct. Des. Heraldus ms. reg. ope emendavit et notas addidit.---Confer quae a nobis dicta sunt ad Tertulliani Apologeticum, ab eodem hoc anno editum. Textum hic expressum jam an. 1605 cum Arnobio excudendum curaverat, hic tandem notis pro more doctis et exquisitis ornavit. In summa Romanam ed. Fulvii Ursini se secutum esse profitetur ea lege, ut ab illa quam omnium fidelissimam esse censet, nisi ms. regio praeeunte, non recederet, et ea ipsa adeo, quae vel primo adspectu vitium suum proderent, retineret tamen, nec Sig. Gelenii, qui haec omnia (vitiosa intellige) mutare non dubitaverat, exemplum sequeretur. Nihilominus, quod in laudem viri dictum volo, Gelenii lectiones nonnullas utcumque bonas non deseruit, sed Romanae praetulit. Codicem regium Thuani beneficio nactus erat. Inscripsit autem hunc libellum Joanni Bochardo Sacri Consistorii consiliario, etc.---Aliam Octavii cum Heraldi animadversionibus editionem cum Arnobio, an. 1615, in-4o factam Fabricius commemorat, cujus tamen nec ipse ad Arnobium, nec praeter eum quisquam meminit. (Bibl. lat. I, IV, c. 3, ed. Ven. t. II, p. 282; et in Del. Argg. p. 216.)



1617.

VERSIO, omnium prima, Gallica I, auctore Thoma Reverendo ex typis Jacobi Lebas, in-12, XV-183-5 pp. (Bibl. Lugdun.) Nuncupata nobili viro Francisco Reverendo (Francois Le Révérend, sieur de Calix), auctoris avunculo, regi a consiliis, etc. Praemittitur monitum ad lectorem, in quo interpres sexdecim tantum annis natus, dicitur, nomenque proprium de Baali Le Révérend eo loci prae se fert; nec junior licet et omnium primus, despiciendus interpres.



1624.

ED. PARISIENSIS V. Paris., in-fol., in Bibl. PP. vol. IX, col. 1.



1627.
[Col. XLVIII]

OXONIENSIS I. Oxon., in-12. Minucii Octavius. (Bibl. Mus. Britt., voce FELIX.)



1636-1637.

VERSIO GALLICA II. Minucii Felicis Octavius gallice redditus a Nicolao Perrot d'Ablancourt; Paris. apud Joh. Camusat, in-12, XII-96 pp. privilegio regio in die 3 sept. ann. 1636 subsignata; typis absoluta 24 dec. ejusd. anni, Philandro, sub cujus nomine latitat Conrart, dedicata: prodiit anno 1637. Iterum ann. 1660, in-18; 1662, in-12; 1677, in-12; vicies deinde repetita, modo textu latino, modo notis aucta, nec umquam verior, nec fidelior quam caeterae ejusdem auctoris versiones.



1636.

VERSIO ANGLICA I. M. Minucius Felix his dialogue, called Octavius, translated into English, by Richard James of c. c. c. in Oxford, in-8o.



1637.

VERSIO GALLIGA III. Minucii Felicis Octavius gallice redditus opera Guillelmi Du Mas, canonici et decani eccles. cathedr. Alethensis. Paris. apud vid. De Toussainct du Bray., in-4o, 16-146-135 pp.



1643.

PARISIENSIS VI, RIGALTIANA I. Lutetiae, vid. Mathur. Dupuis, in-4o M. M. F. Octavius, et Caec. Cypriani liber de Idolorum Vanitate; editio nova ad fidem veterum exemplarium, ex recensione et cum observationibus Nic. Rigaltii. Notae sunt paucae, sed eruditae et aptae, ut solent Rigaltii; praemissa est de variis editionibus Octavii Minuciani praefatiuncula egregio judicio et modestia conscripta. Codicem regium quoque iterum studiosius, nec sine fructu Rigaltius adhibuit.



1645.

RIGALTIANA II. Lugd. Bat. ex off. Justi Livii, in-8o f. 12. M. M. F. Oct. Caec. Cypr. de Idolorum Vanitate, cum observationibus Nic. Rigaltii; et Julius Firmicus de profana ac vera Religione, cum notis a Jo. Wower., una cum novo Indice.---Jul. Firmicus ex recensione Wowerii peculiarem titulum habet ac seorsim sisti potest. Uterque liber pro ratione Bibliopolae curatus est. Ad Minutium pertinent, praeter Rigaltii in Minutium et Cyprianum annotationes, indiculus verborum, et Balduini prolegomena, typis iterum exscripta.



1645.

PARISIENSIS VII, RIGALTIANA II. Lutetiae, ap. Math. Dupuis, in-4o; iterata Rigaltiana Fabric. (Del Argg. p. 216.)



1648.

CLASSICA I. Rothomagi, ap. Jo. le Boullenger, in-12. M. M. Fel. Octavius. Textus in usum collegii societatis Jesu, Rothomagi exscriptus.



1652.

OUZELIANA I. Lugd. Bat. ex off. Jo. Maire, in-4o. Cum integris omnium notis ac commentariis novaque recensione Jac. Ouzelii; cujus et accedunt animadversiones; acc. praeterea liber Julii Firmici Materni [Col. XLIX] V. C. de Errore profanarum Religionum.---Futilissimi hujus commentatoris notarum colluvies immensitate sua reliquorum omnium longe superat. Ad singula Minucii verba undicumque omnia apta inepta incredibili stupore et imprudentia corrosa sunt. Nec vero ex proprio quidem lectionis penu, sed aliorum qui longe alio consilio congesti erant cumulis. Quod ad textum attinet, in distinctione et interpunctione verborum multa se egregia praestitisse gloriatur, de quibus penes alios esto judicium. Inscripsit Ouzelius opus suum Christinae Suecorum: Firmicus ex Wowerii recensione et unius Wowerii animadversionibus editus est.



1666.

EDIT PARISIENSIS VIII. Parisiis, ap. Jo. Dupuis. in-fol., cum Cypriani operibus, ex ed. Priorii.



1671-1672.

S. S. Cornelii, Lucii, Stephani et aliorum epistolae in Collect. concilior. cura P. P. Labbaei et Cossart. edita Paris., 1 vol. in-fol.



1672.

OUZELIANA II. Lugd. Bat. ex off. Hackiana: repetita Ouzeliana, nec tamen ad unguem repraesentata; sed quod ingeniose a typographis excogitatum est, notarum omnium congeries, quae in priori Ouzeliana post textum agmen ducebat, hic ipsum textum premit, ut saepius lineis iisdem sexies et amplius ad singulorum auctorum, qui numeris distinguuntur animadversiones repetitis vix textum prae textu dignoscere possis. De novo adjecerunt, membris itidem distractis, Meursii criticum Minutianum. Quod lepidissimum denique accidit, medias inter reliquorum commentatorum animadvertiones titulus variarum lectionum seorsim conspicitur, quae unde allatae sint, vix divinabis, nisi penitus tibi perspecta sit bibliopolae hujus in exornanda hac editione sedulitas. Videlicet variae lectiones sunt seorsim ad calcem editionis suae ab Elmenhorstio exhibitae, quas sicut ille ex singulis priorum editorum annotationibus collegerat, ita et suis locis singulas, et collectas iterum typis mandarunt.



1678.

OXONIENSIS II. RIGALTIANA III. Oxoniae, cum notis Nic Rigaltii. (Giornale di Roma, 1679, p. 137. Fabric. l. l.)



1682.

VERSIO ANGLICA II. A Dialogue, by Marcus Minucius Felix, translated into english, by P. Lorrain; London, in 8o. Eodem repetita anno 1695, ibid. in-12.



1683.

ED. HOLLANDICA. Amstelod. in-12, cum nova et optima omnium ac rarissima recusione versionis gallicae Ablancurtii e regione textus positae.



1685.

Petri Antonii Burchardi, Slevicensis Dissertatio de Minucio, quam thesibus ex ejus libellis excerptis et Chrestomathiae Minucianae praemisit, sub hoc titulo: M. Minucii Felicis Octavius, non octavus liber Arnobii, [Col. L] seu elegantissimus Minucii pro veritate religionis christianae dialogus, in theses digestus, quas habuit praeside B. D. Kortholto. (Kiloniae, in-4o. Vide Molleri Cimbria litter. I, 81.)



1689.

SS. Felicitatis, Perpetuae et SS. Martyrum passio, inter Acta sincera Martyrum, cura D. Theod. Ruinartii edita Paris.; in-4o, repetita Amstelod. ann. 1713, Veron. 1731.



1689.

LIPSIENSIS I. Lipsiae, in-12, cum versione gallica Ablancurtii e regione textus posita. (Fabric l. l. 217.)



1696.

VERSIO HOLLANDICA II, ex typis Elzevirianis, in-12.



1698.

L. E. Dupin, de Minucio, in nova Biblioth. Auct. Ecclesiastic., tom. l, in-4o.



1699.

HALENSIS I, CLASSICA II. Halas., sumptt. Jo. Frid. Zeitleri et Henr. Musselii, in-8o. Minucii Octavius et Cypriani; uterque recensitus et illustratus a Christophoro Cellario.---Usui scholarum, quae erat viri hujus optime meriti de juventute sedulitas, consulturus, textum Minucii ex superiorum editorum nec non Jo. Frid. Gronovii, cui primas merito defert, animadversis emendatiorem excudendum curavit annotationibusque non multis et prolixis, sed egregiis et nullo non tempore legentibus profuturis explicavit, quae vel ad lectionem ipsam, vel historiam atque fabulas, vel denique latinitatem spectarent, Cypriani libellum ad Wowerii exemplum adjecit, itemque Balduini dissertationem; denique in fine accesserunt, quod serius et textu jam exscripto demum allata essent, observata quaedam Jac. Perizonii. Postremo, quae haud minima libri dos est, in capitula et paragraphos apte textum Minucianum primus descripsit.



SAECULO XVIII.



1703.

VERS. ANGLICA III. A Dialogue, by Marcus Minucius Felix translated into englisch, by M. Combe. London, in-8o.



1707.

ED. DAVISIANA, CLASSICA III. Cantabrigiae typis academicis, impensa Jo. Oweni, in-8o.---Minucii Octavius cum integris observationibus Nic. Rigaltii et selectis aliorum recensuit suasque notas adjecit Jo. Davisius. ---Praemittitur Franc. Balduini dissertatio, rerumque et latinitatis indices subnectuntur. Quoniam autem Rigaltium reliquorum Minucii interpretum agmen ducere Davisius censebat, quamquam non ab omni halucinandi periculo eum tutum esse concedit, ejus prae reliquis curam habuit. Sed nec alios neglexit, nec adeo ea interdum effugere passus est, quae viri docti passim aliud agentes de Minucio observassent, si qua harum animadversionum utilitas esse posset. Textus distributionem a Cellario adoptavit. Caeterum admodum modeste de opera sua sentit vir doctissimus, [Col. LI] quae ad juvenum ingenia erudienda et exacuenda prae multis aliorum est utilissima.



1708.

VERS. ANGLICA IV. M. Minucius Felix's Octavius and Tertullian's Apology for the primitive Christians. London, in-8o.



1709.

ED. GRONOVIANA. Lugd. Bat. ap. Corn. Boutestein et Sam. Luchtmaur. in-8o.---Minucii Octavius cum integris Woweri, Elmenhorstii, Heraldi et Rigaltii notis aliorumque hinc inde collectis ex recensione Jac. Gronovii, qui emendationes et explicationes suas adjecit. Accedit Caec. Cyprianus et Jul. Firmicus Maternus.---Dandum nimirum erat bibliopolis hoc, puto, ut notas virorum in titulo laudatorum integras repeti pateretur Gronovius, qui de ipsis sane, si quis alius, veram sententiam tulit. Secundo vero consilio curas eruditorum foris in Minucium exercitas, id est, annotationes ad diversos auctores occasione data in Minucii loca, seu ut illustrarent seu emendarent, scriptas diligentius conquisitas excussit, quo nomine Pricaeum ad Apuleium in primis magni facit. Quid ipse studii ad Minucium contulerit, ex his ejus verbis optime puto constabit: »Insita Dialogo doctrina suppeditaverat hilarem ubertatem, inquit. Insuper quoque materiam libelli gerebam memoriae insitam, et aderat veneratio sermonis latini tam caste ab scriptore usurpati, ut sic in legendo varia secutus, ad collationem ingentem forem promptus. Etsi praeter Sabaeum et Ursinum, praeter Heraldum et Rigaltium Josephus Scaliger quoque et Salmasius operam navaverant collationi codicis ms., qui est Lutetiae, nullum tamen istuc proficisci a multo tempore intellexi, quem non ad inspiciendum rursus hortarer et instigarem. Haec ipsa fuit etiam occasio accensae acrimoniae ad varia subolfacienda et veterem manum reponendam aut proferendam sententiam scriptoris, unde aberrabant alii, quum se judicarent maxime felices et sagaces.« Ad locum cap. XXI de Diana Ephesia verubus exstructa integram Lucae Holstenii dissertat. apposuit, doctam utique et ingeniosam sane, sed cujus forte commodius summa tantum adscribenda fuisset [(1) 1Kb] . Ne vero te offendat, quod totus sit in exagitando et cavillando, qui ab eo vix nominari dignus erat Ouzelio, Jacobum Gronovium nosse debes. Nummos et figuras aere incisas aetas illa in auctorum veterum editionibus in deliciis habebat; ad usum nihil conferunt.



1709.

Ed. Prima seorsim data quorumdam Novatiani operum, sub hoc titulo: Incerti auctoris de Regula Veritatis sive Fidei, vulgo Novatiani de Trinitate liber, ad Pamelii fidem descriptus; nec ullis animadversionibus illustratus, cura William Whiston's in Sermons and essays upon several subjects.



1709-1716.

VERS. ANGLICA V. Octavius . . . translated with notes . . . [Col. LII] by William Reeves . . . printed with the Apologies of the primitive fathers. London, 2 vol. in-8.



1711.

ED. DAVISIANA II. Cantabrigiae, in-8o. Ex secunda Jo. Davisii recensione cum Variorum notis, addito Commodiano. (Cf. Acta Erud., t. IV, suppl., p. 423; Bibl. Choisie, t. XVIII, p. 341; Mem. of. Literature, t. I, p. 353; Mém de Trévoux, t. II, p. 888; Bibl. Choisie, t. XXIV, p. 120.)



1712.

VERSIO HOLLANDICA III, curante D. Gargonum, Flessing, in-8o.



1715.

D. Nicol. Le Nourry, Dissertatio in Minucii Octavium, tom. II Apparat.



Eodem anno.

SS. Cornelii, Lucii, Stephani et aliorum epistolae in Joh. Harduini Conciliorum collectione maxima. Paris., in-fol., tom. I.



1721.

Eorumdem epistolae a D. Petro Coustantio editae in eximio nec satis laudando opere cui titulus: Epistolae Romanorum Pontificum et quae ad eos scriptae sunt, a S. Clemente I usque ad Innocentium III, etc.



1724.

ED. ANGLICA II Novatiani. Oxonii, e Theatro Sheldon, in-8o. Novatiani opera quae exstant, omnia correctius longe quam umquam antehac edita, notisque illustrata per Eduardum Welchmann.

Exhibentur libelli inter Tertullianea servati et altera ad Cypr. Ep. Welchman, qui adversatur Whistono, repetiit textum Gelenianum. »Mendis universis quibus tum in vocibus, tum in clausularum disctinctionibus passim laborabat, medicam manum summa cura se apposuisse dicit.« Propter quae acrem Jacksoni nec plane immeritam censuram passus est, menda a Pamelio remota, Gelenium sequendo iterum infersisse, pluraque omnino reliquisse quam sustulisse objicientis cum tamen magnam earum partem facile emaculare potuerit, si Anglicanum ms. exemplar a Pamelio descriptum non neglexisset et Fulvii Ursini ex mss. observationes a Jo. Wowero exscriptas, quas nancisci potuerit, non penitus ignoravisset. Alterum quod addit, Welchmannum quidem luxata capita ad propria loca reduxisse; sed in hoc antecessorem habuisse Responsi auctorem contra D. Waterlandi defensionem quaestionum quarumdam, quas edidit de Trinitatis controversia, nec tamen ejus meminisse et de notulis item, unam et alteram et locorum S. Scripturae indicem valde imperfectum adjecisse: id multis fortasse paulo iniquius ab eo dictum videbitur.



1728.

ED. ANGLICA III NOVATIANI. Londini: typis Jo. Darby et T. Brown, et impensis Joannis Noon in vico dicto Cheapside, juxta sacellum Metaxariorum.---Novatiani Presb. Romani opera, quae supersunt omnia, post Jacobi Pamelii Brugensis recensionem, ad antiquiores editiones castigata, et a multis mendis expurgata: illustrata etiam copiosissimis observationibus [Col. LIII] et notis, in quibus totum argumentum auctoris de regula fidei ex veterum Patrum monumentis late discutitur. Praemittitur dissertatio de Filio Dei homousio, sive co-essentialite uni Deo Patri. Studio Joannis Jackson, Ecclesiae Anglicanae Presbyteri, et de Wherwell comitatu Hantoniae praebendarii.

Praeter ea, quae superior editio, complectitur haec etiam alteram cleri Romani ad Cyprianum epistolam, de quo supra verba fecimus. Quod rationem attinet, quam in recensendo textu secutus est, a Pameliano exemplo numquam se discessisse profitetur, nisi quando sensus et ratio auctoris emendationem plane postularet, aut vindices alios, vel exemplarium suffragium secum haberet. Qua in re Lat. Latinio et Fr. Junio nonnulla se debere plurimum vero ms. Anglicano et F. Urs. mss. notis adjutum se affirmat. Plurimum sibi laboris indulsisse narrat, ut versionibus Scripturarum diversis et veterum Patrum citationibus cum archetypo textu collatis omnes lectiones varias cujuscumque textus a Novatiano citati, inde deducendas, quae notatu dignae essent, una conquireret et lectori sisteret. »Hanc vero operam tuli, inquit, non quod me aliquid fecisse quosvis putare vellem; sed quod alios exemplo meo, si liceret, moverem ut in edendis veterum libris hac via incederent, et omnes varias lectiones locorum omnium Scripturae, qui in unoquoque scriptore citantur, congererent: atque hoc ad promovendam sacrarum Litterarum emendationem et cognitionem multum collaturum confido.«

Notae denique et observationes multae et accuratae prolegomena docta indicesque locupletissimi, nec non in rebus levioribus cura manifesta, egregie editoris vice functum Jacksonum ostendunt.



1730-1740.

Variorum notae et commentarii in Octavium Minucii Felicis, inter quos J. Jortinii, ut putat Saxius in Onomastico, notae criticae in Miscell. Observat., vol. I, t. I, p. 23; vol. II, t. III, p. 408-409; vol. III, t. I, p. 19-22; t. II, p. 177-181; t. III, p. 322-324.---Jerem. Marcklandi, in vol. II, t. I, p. 54-60.---Thom. WopKensii, in vol. IX, t. I, p. 51-73; vol. X, t. I, p. 11-54. ---Heumanni Ferculum II, in vol. VII, part. II, p. 247-272; Fercul. III, ibid. part. III, p. 421-478; Fercul. IV, vol. VIII, p. 1, pp. 115-134; Fercul. V et ult. part. III, p. 454-479.---Fr. Ott. Menckenii modesta eorum quae ad Minucium Felicem a celebr. Heumanno observata sunt. Ibid., v. in-4o, p. 729.



1730.

D. Remig. Ceillerii. O. S. B. Hist. générale des auteurs ecclésiast. art. Minuc., t. III, p. 223.



1733.

De S. Stephano papa et martyre, inter acta SS. Bollandiana, ad diem 2 aug., tom. I, p. 112-146, auctore Petro Boscho.



1736.

Chph. A. Heumanni observatio qua numero jureconsultorum eximitur Minucius Felix, in parergis seu [Col. LIV] accessionibus ad omnis generis eruditionem. Goetting., in-8o.



1738.

Marci Minucii Felicis pro se et statu suo epistola apologetica ad Fr. Ottonem Menckenium, qua Heumanni observatio refutatur in Nova Acta Eruditor., anno 1738, p. 210.



1743.

ED. GRONOVIANA I. Rotterodami, ap. Jo. Dan. Beman.---Ex recens. Gronovii, ed. a. 1709, repetita.



1750.

ED. DAVISIANA II. Glasguae. in aed. Acad. exc. Rob. et Andr. Foulis Acad. typography., in-4o. M. Octavius ex recens. Jo. Davisii. Textus cum indice solito nitore expressus.



1751.

Joh. Wern. Meiner Minucii Felicis loci aliquot perperam sollicitati, a corruptionis suspicione vindicati. Longosalissae, in-4o.



1752.

VERS. GERMANICA I. Minucii Felicis Octavius, interprete J. F. Hollander, prodiit Francof., in-8o.



1754-1755.

Gruneri observationes criticae inter Acta societatis latinae Ienensis, vol. III, p. 33; vol. IV, p. 208, v. p. 220.



1756.

VERSIO ITALICA I. In Venezia, presso Simone Occhi. in-8o, l'Ottavio di M. Minucio Felice, recato in lingua Italiana col testo latino a rincontro, e con opportune annotazioni illustrato da D. Marco Poleti. Cl. R. Somasco.---Haud inepte institutum editori cessit (Paitoni, Bibl. degli autori antichi Greci et Latini volgarizzati, II, 250. Gamba, Serie dei testi di lingua, no 2354).



1760.

ED. LINDNERANA I. Longosalissae, sumpt. Jo. Chr. Martini, in-8o.---Octavius et Cyprianus de Vanitate idolorum;---uterque recensitus et illustratus notis variorum selectis atque etiam suis a Joan. Gottlieb. Lindnero (Longosal. Schol. tum correctore) cum praefatione Jo. Aug. Ernesti. Diligentia et cura editoris prima hujus editionis virtus est; deinde altera, quod eas quas ex Gronovii inde tempore variis locis viri docti ad Minucium perpoliendum, illustrandum et obscurandum etiam contulissent symbolas, cum judicio dilectas propinat; tertia, quod crisin modestam et accuratam editor sequitur, quae ex Ernesti Summi praeceptis defendenda magis et explicanda lectione vulgata, quam conjecturis exercendis occupatur; postrema tandem, quod breviter et summatim, nec tamen cum perspicuitatis jactura aliorum bene dicta repetit omninoque sermonis maximam curam habet. Ernesti praefatio de sacrorum scriptorum lectione cum antiquioribus Graecis et Romanis scriptoribus conjungenda praecipit. Accedit denique praeter Balduini dissertationem Holstenii epistola et index triplex.



1762.
[Col. LV]

J. D. Van Hoven, ep. hist. critica de vera aetate, dignitate et patria Marci Minucii Felicis, Campis, in-4o, qui magna contentione id egit, ut Minucium ante Tertullianum et M. Antonini temporibus floruisse probaret. Recusa est haec epistola in auctoris spicilegiis critico antiquariis et in Lindneri additione secunda Minucii Felicis.



1763.

VERS. GERMANICA II. Octavii, interprete magn. Gottfr. Lichtwer, in-8o.



1766.

ED. GALLANDIANA. In collect. nova Vett. PP., t. II. Venetiis, in fol., ad duplicem Davisii recensionem, selectis variorum notis quae contextum emaculandum respicerent.



1767.

S. Cornelii et Novatiani opera in eadem Gallandii Collectione, t. III, p. 278-287, et 333-362, Venet., in-folio.



1778.

ED. LINDNERANA II. Secundis curis Cl. Lindnerus Minucium, Longosalissae evulgavit, in-8o. In nova hac editione lectiones variantes, conjecturas virorum doctorum, et ea quae ad solum spectant ne iis, quibus haec parum placent, taedio esset, exemplo virorum doctissimorum, Gesneri, Heynii, sejungenda a reliquis esse duxit. Tum annotationes, quas olim in indices conjecerat, et quas pauci vel nemo ibi quaerebat, sub textum revocavit. Singula ac curatius excussit, nec, sicubi ab eo erratum est, id fateri ingenue dubitavit. Etiam pro dissertatione Balduina, in terris nostris satis nota ubique obvia, dedit epistolam Clar. ab Hoven: Devera Minucii aetate, eique subjunxit breves aliquot excursiones, quae tamen notarum modum excessurae fuissent.



1781.

VERSIO ANGLICA VI. A Dialogue by Marcus Minucius Felix, Edimburg, in-8o. Dignus est auctor anonymus, cujus nomen detegatur, nempe David Dalrymple, de Minucio optime meritus.



1782.

ED. STAHULIANA. Wirceburgi in off. Stahel. in-8o, cum t. II Operum Cypriani curante Oberthür.



1786.

VERSIO GALLICA compendiosa Octavii, auctore D. Abb. de Gourcy, in tomo I operis cui titulus: Des anciens Apologistes de la Religion.



1786.

Fr. Ph. Gourdin, rei litterariae et antiquariae gnarus, ad D. Grappin, O. S. B., scribebat hoc anno se jamjam editurum fore novae Gallicae versionis Minucianae; quae ad hunc diem incomperta remansit.



1791.

G. F. Steph. Stierer Observationes nonnullae criticae in quaedam P. Virgilii et Minucii Felicis loca. Ausp. in-4o.



1792.
[Col. LVI]

VERSIO HISPANICA I. Octavii in opere cui titulus: Colecion de los apologistas de la Religion cristiana, reunida por el senor Abbate del Gourcy, traduceda al castellano et dedicata al sabio Clero de Espana por D. Manuel Imeno y Urriera. Madrid. t. II. in-4o.



SAECULO XIX.



1823.

VERS. GALLICA I. Octavii, auctore Ant. Pericaud, recensente C. Breghot du Lut, praeeuntibus Tertulliani libro Apologetico et tractatu de Praescriptionibus.



1824.

VERS. GALLICA V. Ejusdem Octavii, op. D. M. N. S. Guillon in III volumine Bibliothecae ejus selectae Patrum Ecclesiae latinae et orientalis.



1824.

H. Meieri Commentatio de Minucio Felice, Turici, in-8o.



1836.

VERS. GALLICA VI, auctore J. D. Buchon, qui eam inseruit in collectione dicta Pantheon, sub hoc titulo: Choix de monuments primitifs de l'Eglise chrétienne, in-4o.



1836.

ED. MURALTIANA Octavii, curante Ed. de Muralt, Turici, in-8o. Accedit commentatio de Minucii aetate,



1836.

ED. LUBKERTIANA ejusdem auctoris, cum nott.; et vers. Germanica IV, curante D. H. B. Lubkert. Lipsiae, in-8o.



1839.

VERS. GALLICA VII. Octavii inter opera selecta Patrum in gallicum versa sub nomine D. Genoude, in tomo IV collectionis; Paris., in-8o.



1843.

VERS. GALLICA IV iterum ab eodem D. Perricaud in lucem data, cum textu latino ad fidem editionis secundae Lindneri, et notis plurimis aucta ac in primis dissertationibus doctissimi viri Greppo egregie ornata.



1844.

ED. NOVA PARISIENSIS MINUCII FELICIS, haec nempe quam damus, ad fidem unius codicis exstantis diligenter collati, cum notis selectis Lindneri, Rigaltii, Heraldi, Wowerii, Gronovii, Gruneri, Elmenhorstii, Heumanni, Cellarii, Menckenii, Davisii, Ouzelii, Wopkenii, Gallandii, Meursii, etc., haud neglectis recentiorum editorum et interpretum subsidiis, praemissis D. Lumper prooemiis, Ernesti epistola, Balduini dissertatione, Lindneri synoptica et logica analysi, seduloque adjunctis Lucae Holstenii epistola et Nicolai Le Nourry dissertatione de Minucio, curante hujus Bibliothecae editore J. P. Migne, Parisiis, in-4o.



§ II. Litterarii annales Cyprianici.
[Col. LVII]


SAECULO III.



Anno 246.

CYPRIANUS, ab anno 243 Christianum se professus annis duobus in sacris litteris strenue impensis, initium scribendi pro fide sua in epist. ad Donatum facit. (Morcelli, vid. infr. col. 142.)



247-248.

Primum scripsit libellum de Vanitate idolorum. (Pearson, Morcelli.)---Adhuc presbyterum scripsisse tres libros Testimoniorum adversus Judaeos, item librum de Habitu Virginum, opinio multorum est. (Morcelli, Maran.)



249.

Oriente Deciana persecutione sub initio sui episcopatus, Cyprianus scripsisse creditur Ep. LXVI (Maran.); Ep. LXII (Morcelli); Ep. LXI, LXV (Pearson.).



250.

Saeviente persecutione, videntur scriptae fuisse Epistolae Cyprianicae III, IV, tredecim in epist. XV commemoratae, ex quibus septem supersunt, nempe V, IX, X, XII, XIII, XIV, Romam missae cum XV; tum Cypriani et confessorum Carthaginensium et Romanorum epist., in hoc fere ordine chronologico: XIX, XX; XVII, XVIII, XXII; XXI; XXIII, XXV; XXIV, XXVII; XXVIII, XXIX; XXXI, XXVI; XXXII, XXX; XXXVII; VIII; XVI, XXXV, XXXIII, XXXIV, VII, VI, XXXVI, XXXVIII, XXXIX; quibus forsan addere est Epist. XVI, XXXV. (Maran., Morcelli.)



251.

Ad hunc annum referuntur Epist. XI, Cypriano adhuc exsulante; liber de Lapsis, post reditum; legatorum Epist. LXI, XLII, XLIII, XLIV; tum liber de Unitate Ecclesiae; deinde Epist. XLV, LXVIII, XLVI, L; XLIX, XLVII LI. (Maran. Morcelli.)



252.

Ineunte anno, Epist. LII (Maran., Pearson.); paulo post LV (Morcelli); inter haec, opusculum de Oratione Dominica; circa Pascha, Epist. LIII; tum Epist. LIX, LXIV, deinde LV, LVI, LIV, LVII (Maran., Morcelli); anno exeunte, LVIII, LXXXI. (Maran., Pearson., Morcelli).



253.

Liber ad Demetrianum (Morcelli) de Opere et Eleemosynis. (Maran., Morcelli); Epist. LX (Maran.).



254.

Epist. LXIX, LXVII, LXVIII. (Maran., Morcelli, Pearson.)



255.

Circa autumnum, Epist. LXX, tum LXXI. (Maran.) Concilium Carthaginense VII, alias III, et Epistola Firmiliana ex sententia Morcelli.



256.

Paulo post Pascha, Epist. LXXII, LXXIII, LXXIV, LXXVI; Concilium praelaudatum, simul ac epist. Firmiliana ex sententia D. Marani; instante hieme, Ep. LXXV, LXIII. (Id.) Liber de Patientia et de Zelo et Livore. (Maran., Pearson., Morcelli.)



257.
[Col. LVIII]

Epist. LXXVII, LXXVIII, LXXIX, LXXX, liber de Exhortatione martyrii. (Maran., Morcelli.)



258.

Epist. LXXXII, LXXIII, paulo ante martyrium.



SAECULO IV.



Anno 300-328.

LACTANTIUS, Institut. Divin. lib. V, cap. 1.

»Unus igitur praecipuus, et clarus exstitit Cyprianus, quoniam et magnam sibi gloriam ex artis oratoriae professione quaesierat, et admodum multa conscripsit, in suo genere miranda. Erat enim ingenio facili, copioso, suavi et, quae sermonis maxima est virtus, aperto, ut discernere nequeas utrumne ornatior in eloquendo, an felicior in explicando, an potentior in persuadendo fuerit. Hic tamen placere ultra verba sacramentum ignorantibus non potest, quoniam mystica sunt quae locutus est, et ad id praeparata, ut a solis fidelibus audiantur. Denique a doctis hujus saeculi, quibus forte scripta ejus innotuerunt, derideri solet. Audivi ego quemdam hominem sane disertum, qui eum, immutata una littera, Coprianum (a Graeca voce vel , latine stercus, quasi stercoreum) vocaret; quasi qui elegans ingenium, et melioribus rebus aptum ad aniles fabulas contulisset.«

EUSEBIUS in Chron.:

, ,
.

»Cyprianus primum rhetor deinde presbyter, ad extremum Carthaginensis episcopus martyrio coronatur.«



353-368.

HILARIUS, Commentaria in Matth.:

»Cyprianus vir sanctae memoriae.«



373-390.

PACIAN., Epist. 2:

»Cyprianus in concordia omnium, in pace communi, in confessorum grege passus est; et saepe confessus iteratis persecutionibus et multa laceratione vexatus, et novissime salutari calice propinatus est.«



328-391.

S. GREGORIUS NAZIANZ., orat. XVIII, alias XXIV: »Haec sunt quae dicenda habuimus de Cypriano, atque haud scio an plura dicere necesse sit; neque enim, etiamsi orationem in longum produxerimus, quidquam tamen afferre queamus, quod illius virtutibus et existimationi, quam de eo unusquisque concepit, ulla ex parte respondeat.« Ed. Paris., p. 440 et seqq.«



400.

PRUDENTIUS Hymn. XIII:

Desine flere bonum tantum, tenet ille regna coeli,
Nec minus involitat terris, nec ab hoc recedit orbe:
Disserit, eloquitur, tractat, docet, instruit, prophetat.
Nec Lybiae tantum populos regit, exitusque in ortum
Solis; et usque obitum, Gallos fovet, imbuit Britannos,
Praesidet Hesperiae, Christum serit ultimis Iberis:
Denique Doctor humi est, idem quoque martyr in supernis,
Instruit hic homines, illic pia dona dat patronus.



SAECULO V.
[Col. LIX]


Ann. 382---420.

D. HIERONYMUS, Catalogo Virorum illustrium:

»Cyprianus Afer primum gloriose rhetoricam docuit: exinde, suadente presbytero Caecilio, a quo et cognomentum sortitus est, Christianus factus, omnem substantiam suam pauperibus erogavit: ac post non multum temporis, electus in presbyterum, etiam episcopus Carthaginiensis constitutus est. Hujus ingenii superfluum est indicem texere, cum sole clariora sint ejus opera. Passus est sub Valeriano et Gallieno principibus, persecutione octava, eodem die quo Romae Cornelius, sed non eodem anno.«

Epist. ad Paulam. Beatus Cyprianus, instar fontis purissimi, dulcis incedit et placidus: et cum totus sit in exercitatione virtutum, occupatus persecutionum angustiis, de Scripturis divinis nequaquam disseruit.«

Comment. in Jon., cap. 3: »Proponamus nobis B. Cyprianum, qui prius idololatriae assertor fuit, et in tantam gloriam venit eloquentiae, ut oratoriam quoque doceret Carthagini: audisse tandem sermonem Jonae, et ad poenitentiam conversum, in tantam venisse virtutem, ut Christum publice praedicaret, et pro illo cervicem gladio flecteret.«



430.

S. AUGUSTINUS.---Ignorat nemo quanta veneratione sanctus Augustinus prosecutus fuerit magnum hunc Carthaginensem episcopum, quanti fecerit ejus opera, quot praeclara documenta et instructiones repererit in iis etiam omnibus quae conscripsit sanctus Martyr de iterando Baptismate. Id unum sufficiat dicere, S. Augustinum dilexisse eloquentiam divi Cypriani, sed et simul asseruisse difficillimum esse eamdem assequi (lib. IV, de Doctrina Christiana, c. 14). Alio autem loco: »Non me terret,« inquit (l. II de Baptismo), »auctoritas Cypriani, quia reficit humilitas Cypriani; magnum quidem meritum novimus Cypriani episcopi et martyris.«

»Cujus reverendi episcopi et venerandi martyris Cypriani laudibus, nulla lingua sufficeret, nec si seipse laudaret« (Serm. 313 de S. Cypriano), »ego Cyprianum catholicum episcopum, catholicum martyrem, et quanto magis magnus erat, tanto se omnibus humiliantem, ut coram Deo inveniret gratiam, nullo prorsus modo crediderim, in sancto praesertim concilio collegarum aliud protulisse, quam corde gestabat« (lib. III de Baptismo, c. 3). »Ecclesiae catholicae auctoritatem cujus, ipse egregium et clarissimum membrum est, pro nostra infirmitate sectantes, adversus haereticos et schismaticos enodemus« (lib. VII de Baptism., c. 1). »Beatissimum, corona etiam martyrii gloriosissimum Cyprianum, nec Africanis atque Occidentalibus tantum, verum et Orientalibus ecclesiis fama praedicante et scripta ejus longe lateque diffundente, notissimum, etiam ipse haeresiarches istorum Pelagius, cum debito certe honore commemorat« (August., lib. IV, ad Bonifacium, cap. 8).



387-465.
[Col. LX]

S. MAXIMUS Taurinensis duplicem habet in natale S. Cypriani homiliam, unam, LXXIX, col. 255-258, alteram, LXXX, col. 259-260, edit. Rom., 1784.



492-496.

S. GELASIUS, pontifex Romanus, in ejus decreto de Script. Eccl. Opuscula Cypriani martyris et carthaginensis Episcopi, tom. IV Collect. concilior., col. 12, 62, apud Labbaeum, Harduinum, tom. II Collect. concilior., col. 942, et Mansi, tom. VIII, col. 161 et seqq. Recensentur quidem in Gelasii Decreto opera hujus Patris inter ea quae ab Ecclesia Romana, uti apocrypha rejiciuntur: Opuscula Tascii Cypriani apocrypha, inquit auctor hujus Decreti. Verum, praeter alia momenta, quae clare evincunt recitata verba Decreto Gelasii adjuncta fuisse ab aliquo extraneo; ex Gratiano id validissime demonstratur; a Gratiano siquidem non inter libros apocryphos, sed inter libros ab Ecclesia probatos recensentur opera divi Cypriani. Vide Tillemont. not. 52, sur S. Cyprien, tom. IV, p. 33.



SAECULO VI.



Circa annum 550.

PROCOP., lib. I Belli Vandal.: , , , , , . Cyprianum virum sanctum, prae caeteris Carthaginenses venerantur, ipsique templum quoddam sermone haud minimo dignum, in littore maris erectum, cultu honorantur praecipuo; annuumque agent festum, quod vocant Cypriana.



562.

CASSIODORUS. Divin. Lection., cap. XIX:

»Beatissimus Cyprianus, velut oleum decurrens in omnem suavitatem lingua composita; declamator insignis doctorque admirabilis. Quantos enim ille dubitantes non pertulit labi, lapsos vero firmissima praedicatione solidavit, confessores ad martyrium ipse perduxit? Et ne minor esset praedicationibus suis, ipse quoque martyrii corona, Domino praestante, decoratus est.

ENNOD., episc. Ticinens.:

Vatis Cypriani et martyris
Cor, lingua, sensus, dignitas
Mortem ferendo proferunt.
Vitalis ictum nex dedit,
Mucrone parta lux micat.
Dictis fuit praefulgidus,
Et ore dives unico,
Torrentis unda gurgitis
Impacta cornu spicula
Sermone vincens promulo, etc.



CODICES.



SAECULO IV-VII.

Codex Parisiensis I. In Bibl. Regia, sub num. 712 supplem. lat. olim in San-German. sub. num. 185-186, antea in Bibl. Coislin. asservatus; ab Italia forte acceptus, conjicientibus mon. Benedd., in forma 4a fere quadrata, membranis et quidem elegantibus, [Col. LXI] aevo tamen crispatis compactus; in duas coIumnas duplici linea verticali inclusas discretus; charactere unciali Romano, nitido, pleno, haud ita magno, semi-anguloso exaratus; cum litteris indistinctis, et rotundis; tenuissimis lineamentis, hastis inferioribus oblique sectis, superioribus vero in directum; uncialibus ad tres primas cujusque libri lineas, rubris et aliquando plumbatis; ad titulos vero et ad calcem in voce explicit, rubris et nigris alternatim; nullis punctis, nullis fere abbreviatis, conjunctis, aut vitiatis vocibus distinctus; nullis paginarum notis, nisi in ultimo fasciculorum folio et cum uncialibus subsignatus. Litterae mediocris sunt magnitudinis, calamo subtiliori exaratae; hastae inferiores vix descendunt, in T transversa linea, ut in G et in L inferiores ductus evanuisse videntur; in fine lineae, tantum b. pro bus; alias a e pro ae; Dms, Dmi pro Dominus, Domini; q. pro que; XPI cum litteris graecis pro Christi. His characteribus idoneis et constantibus etsi omnes attenderint, alii ad IV aut V, alii ad VI aut VII saecul. codicem adscripsere. Haec sunt in primo folio ipsamet D. J. Mabillonii manu scripta: »Codex septimi circiter saeculi;« deinde annotat tum quae in eo continentur, tum quae desunt; ea autem sunt in primis epistolae omnes; initium libri seu epist. ad Donatum; totus liber de Zelo et Livore, initium libri ad Fortunatum, recenti manu suppletum in concilio; in concilio Carthaginensi, sententiae episc. a 53 ad 69; initium libri de Laude martyrii, l. III Testimoniorum adversus Judaeos.---Haec addit Mabillonius: »Deinde sequitur Psalterium graece et latine; ita ut versio latina oppositam paginam occupet, unciali charactere, sine accentibus et spiritibus; incipit a ps. XVIII, cujus pars prior desideratur, et desinit in LXXII, cujus pars posterior deest.« Sed mala recentium tempestatum injuria ac fortasse incendio Bibliothecae Sangermanensis hoc Psalterium omnino periit. Cf. Nov. Diplom. t. III, p. 55, not. 1; Paléographie universelle, auctoribus D. Champollion Figeac et Aimé Champollion. Paris., apud Firm. Didot, 1840.

Codex Aurelianensis, litteris uncialibus, in Bibl. public. olim San-Benedict. Floriac, libr. de Mortalitate et de Sacramento calicis. (Hoenel.)



SAECULO VIII.

Codex Veronensis, majusculis litteris exaratus, ante annos mille scriptus refertur in Diario Ital. Mabill. p. 23.



SAECULO IX.

Codex Parisiensis III. Biblioth. Reg., 1647, olim Colbert. Opuscula XIV in-fol.

Codex San-Gallensis I. Cypriani et Gregorii Nazianzeni opuscula; codex bonus, membrana hinc inde sordida, compactura primaeva, memb. in-8o, maj. (S. 272, no 90).

Codex Vindobonensis, ex catologo Denis., vol. I, col. 582.



SAECULO X.

Codex Parisiensis III. Bibl. reg., 2718, olim Colbert., in-4o, forma oblonga, opuscula VII.

[Col. LXII] Codex Montispessulanus I, ex libris oratorii Trec, olim Fr. Pithaei, membranac, in-4o.

Oratio de Poenitentia. Cf. Baluz., in Capitular. regg. Fr., praefatio cap. LXXV et t. I, p. 691.



SAECULO XI.

Codex Strateburgensis, in Bibl. publica, membran. Cypriani opera.



SAECULO XII.

Codex Parisiensis IV, Bibl. reg., 1648, olim Baluzianus, in-fol., opuscula XII, spuria multa.

Codex Parisiensis V, Bibl. reg., 1653, olim Bigotianus, initio et fine mutilus.

Codex Parisiensis VI, Biblioth. reg., 1654, olim Baluzianus, a Girardo cantore S. Mauri Fossatensis exaratus, in-fol.

Codex Parisiensis VII, Bibl. reg., 1655, in-fol.

Codex Parisiensis, VIII, Bibl. reg., sub finem saeculi.

Codex Parisiensis, IX, Bibl. reg., 5248. S. Cypriani duae Epistolae.

Codex Parisiensis X, martyrologium et necrologium Carcassonense.---S. Cypriani duae epistolae ad Successum, ad Clerum et plebem Carthaginensem.

Codex Trecensis I, flores librorum SS. Ambrosii, Hieron., Cypriani, etc., membranac. in-4o (qq. III, 2).

Codex Meermanni, deinde Routhii, qui eum duodecimo saeculo assignat, annotat. in libr. Cypr. de idolorum Vanitate, p. 331.



SAECULO XIII.

Codex Parisiensis XI, Bibl. reg., 1649, olim Ludovici de Targny, in-fo.

Codex Parisiensis XII, Bibl. reg., 1650, olim Baluzianus, in-fol.

Codex Parisiensis XIII, Bibl. reg. 1651, olim Cellerianus, quondam in ecclesia S. Martini Tornacensis asservatus, in-fo.

Codex Parisiensis XIV, Bibl. reg., 1657, olim Mazarinaeus, in-fo.

Codex Parisiensis XV, Bibl. reg., 1921, olim Mazarinaeus, in-fo.

Codex Parisiensis XVI, Bibl. reg., 1689, olim Colbertinus, in-fo.

Codex Parisiensis XVII, Bibl. reg., 2653, olim Colbertinus, in-fo.

Codex Parisiensis XVIII, Bibl. reg., 3318, epist. de S. Celerino, in-fo.

Codex Parisiensis XIX, Bibl. reg., 3780, olim Colbertinus, tantum epistola de Celerino lectore, in-fo.

Codex Parisiensis XX, Bibl. reg., 5323, olim Bigotianus, in-fol.

Codex Montispessulanus de duobus abusis (vide quae supra annotantur in altero codice Montispessulani). Hoenel, in-fol.

Codex San-Audomarensis, membran. Cypriani Carmina.



SAECULO XIV.

Cod. Parisiensis XXI, Bibl. reg., 1658, olim Colbertinus.

Cod. Parisiensis XXII, Bibl. reg., 1723, olim Colbertinus, tantum liber de Unitate Ecclesiae, in folio.

[Col. LXIII] Cod. Parisiensis XXIII, Bibl. reg., 5352, epist. de Celerino lectore, in-folio.

Cod. Divionensis, Bibl. publ. Divionis, membranae, in-folio, S. Cypriani epistolae, in-folio.



SAECULO XV.

Cod. Parisiensis XXIV, Bibl. reg. 1651, olim Colbertinus, in-folio, XII, abusiva edita a B. Cypriano, Abgari, etc.

Cod. Parisiensis XXV, Bibl. reg. 1659, olim cardinalis Borbonii.

Cod. Parisiensis XXVI, Bibl. reg. 426, manu chorae corii, anno 1488, exaratus. Oratio S. Cypriano tributa cujus ope infausta quaeque non arceri possunt.

Cod. Parisiensis XXVII, Bibl. reg. 7371, olim Colbertinus, chartaceus, liber de Unitate Ecclesiae, in-folio.

Cod. Alrebatensis, Bibl. urbis publ., membran. in-4o (Hoenel, p. 41).

Cod. Sangallensis III, in Bibl. S. Galli collect. Joh. Biner, opusculorum S. Bernardi.

Cod. Sangallens. III, S. Augustini, Cypriani et alior . . . chartae in 4o.

Cod. Midlehillensis. De XII Abusionibus opuscula quaedam: frons et litterae initiales eleganter auro et coloribus sunt depictae, insignia Edwardi Browne praefiguntur.



CODICES IGNOTI AEVI.

Cod. Parisiensis XXVII, Bibl. Sangenovef. cc. 1-20. Tertulliani (verius Novatiani) et aliorum opuscula.

Cod. Avenionensis I, Cypr. opera cum pictura, membranae in folio.

Cod. Avenionensis II, membran. in-folio epistolae.

Cod. Avenionensis III, sermones cum pictura, membran. epist. Cypriani, Hieronymi et S. Bernardi.

Cod. Carolopolitanus S. Cypriani in oratione Dominica expositio inter miscellanea PP.

Cod. Carnutensis S. Cypriani et epistolae cum duobus opusculis de Habitu virginum, de Singularitate clericorum.

Cod. dioecesis Heimbr. in-folio S. Cypriani epistolae.

Cod. Metensis. S. Cypriani epistolae.

Cod. Remensis, chartae in-4o.

Cod. Strateburg. II, Cypriani epistolae, membran. in 4o.

Cod. Basileensis. Auctoritates PP. Ecclesiae orthodoxae, inter quos Cypr. in-8o.

Cod. Brugensis S. Cypriani et aliorum opera.

1. Andreas Aleriensis ex codice Parisiensi descripserat, quae in principe Romana edidit Cypriani opuscula.

2. Latino Latinio, in Romana P. Manutii suppetebat Codex vetustissimus Veronensis, de quo suo loco nobis constitit. Quibus postea in curis secundis usus sit, non diserte indicavit.

3. Pamelius usus est codicibus mss. abbatiae Affliginiensis, haud procul Bruxella. Anglico Jo. Clementis, qui ad ipsum quasdam inde castigationes miserat. Abbatiae Blandiniensis, apud Gandenses, quae D. Petri [Col. LXIV] nuncupatur, qui paulo post a sectariis crematus est. Fragmento quodam codicis ms. Ludovici Carrionis, in quo nonnulla Cypriani opuscula continebantur.

Excuso codice Jo. Canchii Ultrajectini cum castigationibus ad marginem ex mss. variis codd. Codice D. Pantaleonis apud Coloniam, quem Coloniensem vocat. Castigationibus Jo. Costerii, ad marginem adscriptae codicis Canchii. Codice ms. abbatiae Dunensis in Flandria, ex incendio sectariorum superstite. Codice ms. Jo. Harrisii Angli, ex quo castigationes haud poenitendas acceperat. Codice ms. abbatiae Marchinensis haud procul a Duacensi academia. Codice ms. D. Nicolai extra muros Tornacenses.

4. Rigaltius laudat varietates codicis Regii, Beneventani, Corbeiensis, Neapolitani, Rhemensis, Veronensis, et Thuani, librum Nic. Fabri, et exemplar Pomposianum.

5. Oxonienses denique usurparunt mss. codices: quatuor Bodleianos, quatuor Is. Vossii. Duo novi Collegii Oxoniae. Unum Collegii Lincolniensis ibidem. Unum Collegii Pembrochiani Cantabrigiae. Unum bibliothecae Lamberthanae. Unum bibl. Arundelianae. Unum bibl. Eboracensis. Unum bibl. Westmonasteriensis. Unum bibl. Salisburiensis. Unum ibl. Cottonianae. Item collationes codicis collegii Corporis Christi Cantabrigiae, et alterius Londinensis per Th. Gale factam, item alterius cujusdam Salisburiensis per episcopum Asaphensem. Collationes codd. Thuani coenobiorum S. Michaelis in periculo maris, S. Victoris Parisiensis, S. Mauritii Tossatensis, et S. Petri Corbeiensis per PP. Benedictinos Lutetiae curatas. Collationes aliquot codd. in Vaticana Veronae et Beneventi existentium, nec non regis Galliae; studio D. Rob. Rigby. Praeterea ratio habita codd. a Jac. Pamelio, Goulartio, Nic. Fabro, Lat. Latinio, etc., adhibitorum.

6. Baluzius non solum omnia priorum editionum ex codicibus mss. subsidia denuo excussit, sed complures de novo etiam consuluit, quos strictim enumerat Maranus prolegom. p. CXLVII. Multorum vero varias lectiones libris suis adscripserat, sed, quoniam citius illi distraherentur, plenam eorum notitiam colligere non licebat.



EDITIONES CYPRIANICAE,

Editionum Cypriani septem classes commode discerni possunt, quarum prima ab anno 1471, a teneris initiis Romanae principis ad editionem Remboltianam producenda est; secunda a Remboltiana ad Erasmicam; tertia Erasmicam toties repetitam habet; quartam Pamelius; quintam Rigaltius; sextam Fellus; septimam Baluzius instruxit. Inde ad nostram usque Baluzianam simul et Oxoniensem, duplex deducitur editionum ordo, quarum ad Baluzium aliae, aliae ad Fellum referendae sunt.



PRIMA EDITIONUM SANCTI CYPRIANI SERIES.


Editiones primigenae. SAECULO XV. Anno 1471.

EDITIO PRINCEPS ROMANA I. Romae in domo Petri et [Col. LXV] Francisci de Maximis per Conr. Sweynheym et Arn. Pannartz, in-folio S. Cypriani Carthaginensis episcopi epistolae ex recognitione Joh. Andreae, et cum ejusdem epistola ad Paulum II in fine:

Aspicis, illustris lector quicumque, libellos.
   Si cupis artificum nomina nosse, lege.
Aspera ridebis congnomina (sic) Teutona; forsan
   Mitiget ars musis inscia verba virum.
Conradus Sweynheym, Arnoldus Panartzque magistri
   Romae impresserunt talia multa simul
Petrus cum fratre Francisco, maximus ambo
   Huic operi optatam contribuere domum.
M. CCC. LXXI.

Ex Epistola Aleriensis liquet hanc S. Cypriani editionem praecessisse editionem sacr. Bibliorum, quorum impressionem, propter chartae majoris defectum, interrumpere coacti fuerant opifices. Has autem epistolas se descripsisse refert ex vetusto codice Parisiensi, quum studiorum causa in eadem urbe versaretur. Haec ejus epistola, cui inseruit explanationem multorum vocabulorum a S. Cypriano adhibitorum, quae »propere perlegendo,« ut ipse ait, »alicujus interpretamenti, propter tyrunculos quosdam litterariae facultatis, indigere crederet,« cum indice, qui immediate subjicitur, occupat paulo minus quam tria folia. Exempla quatuor in bibliothecis Romanis se tractasse Audiffredi acerbe docet Lairium, qui praeter Grevennae exemplar aliud haud vidisse, nec facile occurrere dixerat. Enumeratur in Cat. Bibl. Chig.


1471.

ED. VENETA I, vulgo SPIRENSIS. Venetiis, apud Vendelinum de Spira [(1) 2Kb] , in-fol. S. Cypriani Epistolae. In fine:

Loquitur lector ad Vindelinum Spirensem artificem qui Epistolas Beati Cypriani reddit in lucem.


M. CCCC. LXXI.
Quamquam non ex verbis, reddit in lucem cum docto editore Catalogi biblioth. Crevennae 1776, in-4o, tom. I, p. 59, hanc editionem Romana recentiorem esse probem; certiori tamen argumento illud esse hac occasione possit, quod cum Romana editio cod. ms. unde expressa sit, indicet, Veneta contra de simili praesidio sileat, et hoc ipso silentio editionem antiquam ante excusam repraesentare se testetur. [Col. LXVI] Gravius momentum textus inter utramque convenientia, quae, testante eodem viro docto, tanta est, ut, praeter menda quaedam typographica, quae Vindelinus e Romana sustulisse videri debeat, prorsus illam haec referat [(1) 1Kb] .---Nitore et elegantia artis Romanam vincere putatur. Caret, ut omnes fere hujus aetatis editiones, paginarum foliorumve numeris, custodibus ac signaturis. Textui, quem praecedunt folia duo, indicem praeferentia [(2) 1Kb] titulus superscriptus:



Incipiunt Epistolae Caecilii Cypriani ad Cornelium Papam, et prima de Confessione, feliciter.

In hac editione Veneta habentur etiam Testimoniorum adv. Judaeos ad Quirinum libri, sed duo tantum, et multis lacunis laborantes; haud dubie eosdem jam Romana sub epistolis complectitur.


1483.

VENETA II., Venetiis apud Lucam Venetum, in-fol. Epistolae et opuscula: in fine: Divi Caecilii Cypriani viri sanctissimi et eloquentissimi epistolas exactissime recognitas Lucas Venetus, Dominici filius, solita diligentia impressit Venetiis anno salutis MCCCCLXXXIII, pridie nonas decembres (Goetze Merkwürd. der Dresd. Bibl.). Exstabat etiam in Bibl. Pinelliana. Cf. Cat. Morelli, tom. I, p. 95, n. 578. Tractatus et sermones nonnullos accessisse propriis adhibitis verbis Audiffredi in Cat. Bibl. Casanat., tom. II, p. 524, prodit. At major certe pars eorum quae Remboltiana ed. praebet, jam hic vulgata est, ut ex praefatione C. de P. ad Jac. Grasolarium civem Venetum, qui hanc editionem maxime flagitasse dicitur, in Rembolt. ed. repetita, intelleximus. Praecipuum habet hoc commodi, quod epistolis singulis et tractatibus summaria praefixa sint brevia, quaeque in tabulam compendio redacta post praefationem conspiciuntur.

His proxime adjungendas puto editiones quasdam hoc saeculo absque anni, vel loci etiam nota factas.


Incerto anno.

Sine anno, Brixiae, in-4o. Caecilii Cypriani sermo de Oratione Dominica, scilicet, Pater noster, in quo docet qua potissimum oratione uti, et qualiter ad eam accedere et quo gestu corporis et modo vocis conveniat, qui se christianum esse asserit.---(Cat. de la B. d. R., p. 366, n. 502, ubi additur: vetus editio, circa annum 1490). Alibi legere illam non memini.


Incerto anno.

EDITIO INNOMINATA I. Sine loco et anno et typographo. Prima hujus generis. Sancti Cypriani epistolae, in-folio. Ab initio occurrit: »Tabula materiarum epistolarum beati Cypriani martyris secundum ordinem alphabeti« (i. e. index rerum mirabilium satis [Col. LXVII] locuples) »incipit feliciter.« Subnectitur indiculus contentorum cum brevibus argumentis. Sunt vero Epp. LXXIII.---Ad Quirinum libri tres.---Sermo B. Augustini de B. Cypriano.---Oratio Cyp. martyris.---Item oratio ejusdem quam sub die passionis suae dixit.---Passio B. Cypriani.---Sex libri ad Quirinum agmen claudunt. Occupant haec folia XVIII cum signaturis A et B VI. Folium XIX album fere totum conspicitur praeter pauca, quae in paginae secundae extremis ex Hieronymo impressa leguntur hoc titulo: Ex libro beati Hieronymi de viris illustribus, de beato Cypriano. Incipiunt epistolae a fol. XX et proferuntur a signaturis a I usque ad R inclusive quinis ferme plagulis consertis subscriptum: »Explicit epistolae gloriosi martyris Cypriani Cart. episc., quanta eloquentia quantaque doctrina inter cathol. doctores refulserit, epistolae ejus splendidissime verborum ornatu sententiarumque ubertate optime testificantur.« Hinc novo signaturarum ordine A-D quaterniones sequuntur hac inscriptione:


Incipit prologus in libros beati Cypriani martyris contra Judaeos editos. Qui quidem prologus est epistola quaedam ad Quirinum scripta.

In fine libri:


Explicit liber tertius Caecilii Cypriani gloriosi martyris, archiepiscopi Carthaginiensis, oratoris excellentissimi, ad Quirinum. In quo libro, sicut et in duobus prioribus, fides catholica contra Judaeorum perfidiam et gentilium errores sacrarum Scripturarum testimoniis fortissime munitur et corroboratur. Deo gratias.

Characteres typorum similes esse iis quae in editione Officiorum Ciceronis Moguntina, 1465, conspiciantur praeter litteras paucas majusculas Deburius sen. qui accuratissime hanc editionem descripsit in Cat. de la Bibl. du duc de la Val., tom. I, p. 131 sq. affirmat. Mediae sunt inter gothicum et romanum characterem. Propter librum tertium Testimoniorum adversus Judaeos ad hanc editionem adverti velim, cum vulgo primus ex cod. ms. monast. Gemblacensis emisisse existimetur Erasmus. Editio haec adeo nec Erasmo innotuit nec editorum sequiorum ulli, praeter Pamelium, qui quod ex comparatione annotatt. ejus ad tertium hunc librum discas, ut multi potius, qui manu versavisse ejus exemplar professi sunt, constanter duorum tantum adversus Judaeos librorum mentionem faciant, aliosque etiam circumspectae mentis viros in partes traxerint. Nimirum autem aliud hic latet; duplex exstat editio innominata, quarum alteram, quam jam descripsimus adhibitam seu cognitam dicemus editorum hactenus nulli; altera, de qua statim exponamus, omnium ore jactata, sed quia ne verbo quidem describeret aliquis, magnum errorem peperit. Pamelius, qui nihil amplius quidem retulit de ea, quam statim post inventam artem typographicam excusam videri, censet tamen multo Erasmi castigatiorem.

EDITIO INNOMINATA II.---Sine loco et anno, in-fol. Incipit ab indice contentorum inscripto:


Caecilii Cypriani episcopi Carthaginensis et martyris dignissimi libri et epistolae.---Incipiunt feliciter. Ad Donatum [Col. LXVIII] de Vanitatibus et Spectaculis [(1) 1Kb] .---Ad Demetrianum.---De pietatis Opere et Eleemosyna XIII.---Ad Fortunatum de Exhortatione martyrii.---De Zelo et livore.---De Bono patientiae.---De Mortalitate.---De Habitu virginum.---Ad Caecilium de Sacramento Dominici calicis [(2) 1Kb] .---Adversus Novatianum schismaticum de Ecclesiae Unitate.---De Lapsis.---De Oratione Dominica.---Quod idola dii non sint.---De Singularitate clericorum [(3) 1Kb] .---De montibus Sina et Sion adversus Judaeos [(4) 1Kb] .---Ad Anthonianum, de Cornelio et Novatiano [(5) 1Kb] .---Ad Thibaritanos Exhortatoria [(6) 1Kb] .---Ad Magnum, de his qui in lecto gratiam consequuntur [(7) 1Kb] .---Ad Quirinum, contra Judaeos libri duo. Incipiunt Epistolae Caec. Cypr., etc.

In fine:


Expliciunt Epistolae Caec. Cypr., etc., nil amplius.

Character litterarum est gothicus, textus impressus est columnis sectis, signaturas habet plagularum quaternarum ab A. IIII.---R. III.



SAECULO XVI.


1500.

ED. PARISIENSIS I. Parrhisiis, apud Jodocum Badium. Cypriani epistolae et opuscula tractatus de Cardinalibus Christi operibus. De hac editione non nisi per conjecturas statuere licet. Commemorat Fabricius in Del. SS. pro Ver. R. Chr. p. 222, librum Cypriano adscriptum de Cardinalibus Christi operibus, etc., Paris. 1500 editum, nulla praeterea, nec bibliopolae nec typographi nec de editione ipsa mentione addita. Erasmus vero in annotatione ad eumdem librum editioni suae insertum meminit »editionis Badianae, in qua separatum habebatur hoc opus a reliquo volumine.« Jam Badius primum anno 1500, Parisiis librariam exercere librosque emittere coepit (Maitt. t. II, 73). Colligo ergo Parisiensem illam, quam Fabricius notavit, editionem esse Badianam; nec vero istud solum opusculum, sed plura, forsan etiam epistolas Cypriani esse complexam; tamdiu autem a recensueditionum Cypriani eam sejungi velim, donec certius aliquid erit compertum.


1501.

ED. VENETA I. Venet., ap. Aldum., in-4o. Cypriani Carmen de Ligno Crucis: inter poetas Christianos (Cat. Bibl. Casanat., tom. II, pag. 525).



CLASSIS II. Ab editione Remboltiana ad Erasmicas.


1512.

ED. REMBOLTIANA. ED. PARISIENSIS, II. Parisiis, in-4o. Beatissimi Caecilii Cypriani Carthaginensium praesulis, oratoris, verbique divini praeconis eloquentissimi: ac trini uniusque Dei proclamatoris vehementissimi opera hinc inde recepta, et in unum vigiliis et sumptibus magistri.


Bertholdi REMBOLT et Joannis WATERLOES, calcographorum [Col. LXIX] peritissimorum ac veracissimorum, collecta et impressa: quorum distinctio fronte sequenti notatur.

Haec in summa pagina, cujus maximam partem insigne Rembolti impressum, subjecto ad lectores tetrasticho occupat. In fine (fol. CLXXX):


Beati Cypriani opuscula noviter Parrhisiis in Sole aureo vici sancti Jacobi impressa. Expensis magistri Bertholdi Rembolt et Joannis Waterloes. In intersignio sancti Georgii commorant. Anno Domini M. D. XII. Die vero XIII novembris.

Contenta hujus editionis ex tabula a tergo tituli impressa haec sunt: Cardinalia Christi opera usque ad ejus ascensionem et de Spiritu S. (post Arnoldo Abbatis Bonae Vallis vindicata).---Epistolarum libri IV. Primus liber habet epp. XII. Secundus XII. Tertius XXV. Quartus X.---Tractatus ejusdem sex. Primus in Demetrianum. Secundus, de Habitu virginum. Tertius, de Praelatorum Simplicitate, i. e. Unitate Ecclesiae. Quartus, de idolorum Vanitate. Quintus de Montibus Sina et Sion adversus Judaeos. Sextus, de Revelatione capitis Joannis Baptistae.---Liber sermonum ejusdem beati Cypriani sermones sex continens. Primus, de Eleemosyna. Secundus, de Zelo et livore. Tertius, de Bono patientiae. Quartus, de Mortalitate. Quintus, de Lapsis et jam coronatis martyribus. Sextus, de Oratione Dominica.---Ejusdem symboli Apostolorum expositio.---Libellus ejusdem ad Fortunatum, de Martyrii exhortatione.---Ejusdem lib. de Singularitate clericorum.---Ejud. lib. duo adversus Judaeos ad Quirinum; primus, in XXIII cap. distinctus; secundus, in XXIX.---Passio ejus per Pontianum ejus diaconum edita.

Quae + signo notantur, de novo accessisse putanda sunt, reliqua ex edit. Veneta anno 1483, desumpta videntur. Ita quidem, inquit Rob. Fortunatus Macloviensis in epistola in recommandationem operis praemissa ad Lodoicum Ruvicium (Rusicium v. Ruscium) Blesensem (data Parrhisii ex aed. Plesseiis ad kal. novembres):

Adjiciendam etenim tuis illis quae dedisti Cardinalia Christi opera usque ad ascensum ejus ad Patrem, una cum ejusdem auctoris in Symbolum apostolorum expositione et per Pontianum ejus diaconum passione curavimus, aliquibus, uti de aleatoribus et caeteris paucis (quia parum sibi constabant) praesens in tempus omissis [(1) 1Kb] .
Nec tamen tractatus ille de Cardinalibus Christi operibus una cum illo de Spiritu S. qui folia XXXII occupare deberent [(2) 1Kb] , ut numeri adscripti significant, in nostro exemplari, certe non mutilo comparent, sed textus Cyprianici initium ab Epp. libro I, numeratur, fol. 1 sqq.---Quod reliquum est Guilielmus Potetus Biscutinus per vices Fortunati curam sustinens relegisse, emaculasse annotatiunculis, locorumque Bibliorum aliorumque ad marginem donasse dicitur, et excipit proxime quidem Fortunati epistolam hujus Poteti ad lectores carmen, quod deinceps sequitur aliud Hier. Alexandri, profess. [Col. LXX] Paris. in commendationem impressoris Rembolti . . . . . ubi obiter impressores monentur officii . . . . . tum Venetae ed. praefatio Hieronymi et Lactantii de Cypr. testimonia. Summaria in epistolas et tractatus reliquos, denique indiculus rerum sub nomine Emporiorum Epistolarum, tractatuum, etc, et materiarum. Typorum character similis est fere eorum librorum characteri, qui apud Jo. Parvum prodierunt, sed paulo nitidior.



1519.

ED. BASILEENSIS I, Basilicae in-fol. Hujus anni et loci editionem commemorat Sandius, unde et qualem, non expedio.



CLASSIS III. Editiones Erasmicae.


1520.

ED. BASILEENSIS II, ERASMICA I, Basileae ex officina Froben, in-fol. Opera sanctissimi martyris Caec. Cypriani ep. Carth. . . . . . studio curaque D. Erasmi Roterodami.


Prodit Cyprianus (sunt verba Erasmi in praeclara praef. ad Laurent. Puccium Card. D. Lovanii 1519, pridie kal. augusti, versus finem) et emendatior multo sublatis opera nostra mendis: et aliquanto purior, semotis iis quae illi falso tribuebantur: et auctior, adjectis aliquot ex vetustissimis exemplaribus, quae hactenus desiderata sunt. Postremo prodit opera Frobenii nitidior simul et augustior: prodibit autem et feliciter si T. R. D. nostrae industriae favebit. Addita sunt ex vetustis codicibus.


Epp. ad Jubaianum, de haereticis baptizandis (in ed. Pam. et Ox. ep. LXXIII). Ad Pompeium contra ep. Stephani (l. l. LXXIV). Ad Quintinum, de haereticis et schismaticis baptizandis sententiae episcoporum concilii Carthaginensis (l. l. LXXI).

Abjudicavit Cypriano, retinuit tamen ex edd. prioribus:


De montibus Sina et Sion, adv. Judaeos.---De Revelatione cap. S. Joan. Bapt.---Expositio in symb. quod vocant Apostolorum.---De Singularitate clericorum.---Ad Corn. pap., de Cardinalibus Christi virtutibus.

His insuper adjunxit ex descriptis calamo libris, notha eadem:


Ad Moysen Maximum et caeteros, de Laude martyrii.---De Disciplina et bono pudicitiae.---Ad Novatianum haeret., quod lapsis spes veniae non est deneganda.---Duas orationes B. Cypriani.---Sermonem B. Augustini de S. Cypriano mart.

Annotationes Erasmi admodum paucae una cum duplici indice operum Cypriani, altero ordinis quo invicem se excipiunt, altero juxta litterarum ordinem digesto, nec non de Passione Cypriani per Pontium, cujus tamen ipsissimum opus non esse sed a recentiore quopiam ex ejus opere decerptum Erasmus monet, textui praemittuntur, cui alius insuper sententiarum index subjunctus est.


1520.

ED. ERASMICA II, Coloniensis I. ap. Henr. Alopecium.


1521.

ED. ERASMICA III. Ibid., ap. eumd. (mense novembri) in-fol.---Opera ab innumeris mendis repurgata, adjectis nonnullis libellis ex vetustissimis exemplaribus, quae hactenus non habebantur, ac semotis iis quae falso videbantur inscripta una cum annotatiunculis. Atque haec omnia nobis praestitit ingenti labore suo Erasmus Roterodamus, vir juvandis optimis studiis [Col. LXXI] natus. Hanc notavit Sandius, p. 42; pleno titulo laudavit Hamberger, p. 599, t. II, praeter hos autem ab omnibus ignorata aut neglecta fuit.


1522.

ED. ERASMICA IV. Apud inclytam Coloniam. Jo. Soter excudebat mense martio, 2 vol. in-8o. Opera D. Caec. C. E. C. Volumen primum ex recognitione Erasmi Rot. vol. II, varios complectens et tractatus et sermones, quorum tibi catalogum sequens exhibebit pagella, etc., etc.


1525.

ED. ERASMICA V. Ibid., per eumd. (mense februario) in-fol. Opera sanctissimi Mart. Caec. Cypr. Episc. Carth., jam tertium habes, lector, a mendis repurgatiora, ex variarum editionum ac vetustissimorum codicum collatione, adjectis pluribus, quae vulgata non fuerant, annotatis, quae vel notha ferebantur, vel ambigua, studio curaque D. Erasmi Roterodami.


1527.

Haganoae, S. Cyprianus de Eucharistia. (Bibl. Barb.)


1528.

ED. LUGDUNENSIS I. Lugduni, apud Seb. Gryph. 2 vol. in 8-o. Fabric. 220.


1528.

Sine loco in-12. Cyprianus de Oratione dominicali. (Mus. Brit.).


1530.

ED. ERASMICA VI. Bas. ex. off. Froben. in-fol.---Opera jam quartum accuratiori vigilantia a mendis repurgata per Des. Erasmum Rot. Accessit liber ejusd. apprime pius ad Fortunatum de duplici Martyrio antehac numquam excusus. (Cat. Bibl. du R. p. 365.)

Dicit Erasmus se hunc tractatum in vetustissima bibliotheca invenisse. Sed artificem hujus libelli ipsissimum esse Erasmum, ac ingenii sui opus subdidisse pronuntiat Henricus Gravius, cui assentire videntur Pamelius et Ceillierius. Certe hactenus nec bibliotheca, ex qua hunc libellum eruit Erasmus cognita cuiquam fuit; nec codex, quo se usum esse indicat, cujusquam in manus pervenit. Et res, et verba stylum Erasmi redolent, et quod suspicionem magis auget, nonnulla Scipturae testimonia, ut observat Pamelius, ita prorsus in hoc libro, ut in aliis Erasmi elucubrationibus redduntur. Lumper, Hist. theolog. crit. PP., t. XII, p. 387.


1535.

ED. LUGDUNENSIS. II. Lugd., apud Gryphum, in-8o, testibus Dupinio, Ceillierio et Lumper.


1537.

ED. LUGDUN. III. Ibid., apud eumdem, in-8o, testibus DD. Nourrio, Marano, Ceillierio et Lumper.


Eodem anno.

ED. ERASMICA. VII. Basileae, ex off. Froben., 2 vol. Fabric. 220.


1538.

Versio Germanica I. Tractatus de Singularitate clericorum, qui vulgo inter Cypriani opera habetur, a celeberrimo Cochloeo Theodisce evulgata fuit, teste Ceillierio, qui autem nec locum nec formam editionis adnotavit.


[Col. LXXII] 1540.

ED. ERASMICA VIII. Bas., in off. Herwagiana, in-fo (Fabr. ib.). Hujus quatuor exemplaria c. mss. coll. in bibl. Baluziana erant.


1541.

ED. PARISIENSIS III. Paris. ap. Arnulph. Langelerium. in-fol.---Editio foede interpolata et contaminata licet repurgationem jactet in titulo eoque impudentiae progressi sint curatores, ut Erasmi praefationi datae Lovanii, 1519, subscripserint Paris. 1541. Pamelius hac de re queritur in annott. ad librum de Oratione Dominica, ad verba: Excusatio tibi nulla, etc., quae leguntur etiam apud Caveum p. 129. Hujus exemplaria coll. c. mss. codd. exstabant in Baluziana.


1541.

ED. PARISIENSIS IV. Paris., ap. Oudin. (Audoenum) Parvum, haud dubie in-fo (Bibl. Barb. Cat. ed. secunda).


1541.

ED. PARISIENSIS V, ERASMICA IX. Ibid., ap. Franc. Reynault, in-fo.---Ex ed. et cum ann. Erasmi. (Cat. Bibl. Reg. p. 365.)


1541.

ED. PARISIENS. VI. Apud Nicolaum Guigant. in f-o (Ceillier., III, p. 218).


1541.

ED. ERASMICA X. Antverp. in-8o. Cyprianus. (Cat. Bibl. Mus. Britann. Lond. 1787 in-fo.)


1541.

ED. ERASMICA. XI. Basileae, ex offic. Herwagii, laudante Nourrio.


1542.

ED. ERASMICA XII. Antverpiae, exc. Jo. Crinitus. D. C. Cypr. Ep. Carth. et Martyris Opera, in duo tomos divisa. Est Coloniensis an. 1522, indicibus tamen exilioribus.


1544.

ED. ERASMICA XIII, vulgo GRAVIANA. Coloniae, ex officina typ. Petri Quentel, mense augusto. D. Caec. Cypr.---Universa, quae quidem exstare sciuntur, opera: jam novissime ex castigatione Des. Erasmi Roterod. diligentius multo quam hactenus umquam, exemplarium manuscriptorum subsidio a mendis vindicata. Cum accessione libelli Cypriano inscripti, eruditi admodum ac pii, de Martyrio duplici, ad Fortunatum. Accesserunt et annotationes Erasmi, non quidem unum in locum, praecipitatae, sicuti hucusque factum est: sed suis quaeque locis diversa characterum specie nunc primum insertae: partim ut lector quaerendi taedio levaretur, partim, ut commodius et acutius, quid sibi velint Cyprianus et Erasmus, quasi ex opposito inspiceretur. Et annotatiunculae seu castigationes aliquot doctissimi utriusque linguae viri Henrici Gravii, breves illae quidem et paucae, sed opportunae tamen et eruditae. Et index novus, copiosior longe vetusto illo et magis digestus, jam recens opera Bartholomaei Laurentis adjectus. Quid huic editioni tribuendum sit, facile sentient ii qui vel anteriores Cypriani edd. probe norint, vel hanc cum quavis conferre non fuerint gravati.

[Col. LXXIII] Erasmianarum annotat. aliquot tamen quia privatim suis locis aptari non volebant, ab initio seorsum cum castigationibus Gravii relictae. Ad librum de dupl. Martyrio Gravius suspicatur: phrasim Erasmum ipsum aut quempiam Erasmo similem referre potius auctorem, quam Cyprianum. In eamdem sententiam ivit postea Pamelius alios etiam assentatores nactus. Errat vero Pamelius, dum utramque Frobenianam hunc librum proferre inquit, siquidem, ut suo loco professus est, versa verit editiones an. 1520 et 1525 [(1) 1Kb] . . . . . Baluzio auctore, non ipse Gravius hanc ed. curavit, sed alius, qui exemplari edito, conjecturis et variis lectionibus ex codd. mss. a Gravii manu notato uteretur. Quod ex totius editionis adornatione concludere mihi vir sagacissimus visus est quae sane huic suspicioni favet.


1544.

ED. ERASMICA XIV, GRAVIANA II. Basileae, in Quenteliana officina Henrici edita fuerunt eadem Cypriani opera, referente D. Nourryo nostro et post eum Lumper.


1544.

ED. LUGDUNENSIS IV. Lugduni, apud Gryph. in-8o, 2 voll. Vide superiores.


1546.

ED. VENETA II. Venet., in-4o. Cypriani Exorcismi. (Barb.)


1547.

ED. VENETA III. Venet., ad signum Spei, in-8o (Fabr. teste.). Opera adjectis ejusdem Carminibus de Cruce Redemptoris. (Cat. Bibl. Chig.)


1549.

ED. ERASMICA XV, GRAVIANA III. Coloniae, (in-fol. puto), ex ejusd. Gravii recensione. Fabricio teste.


1549.

ED. ERASM. XVI. Basileae, apud Froben., testibus Dupinio, Nourryo, Ceillierio et Lumper.


1549.

ED. LUGDUNENSIS V. In-8o, referentibus iisdem testibus.


1550.

ED. ERASMICA XVII. Basileae, apud Herwagium, teste Nourryo.


1550.

ED. LUGDUNENSIS VI, in-8o, apud Gryphum, teste Dupinio et Ceillierio.


1553.

Versio Germanica II, a Melch. Ambachio in lucem prolata, sub hoc titulo: S. Caecilii Cypriani, des alten Christl. Lehrers u. Bischofs Predigten u. Schriften mit Summarien u. Erklarungen etlicher dunkler Sprüche u. Worter, deren S. Cyprianus gebraucht, aus S. Cypriani selbst u. Anderer Christl. Lehrer Scriften erlaeutert. Zeugniss, urtheil u. Lob der fürnemsten Lehrer vom Leben, Lehre u. leiden S. Caecili Cypriani, Norimb.---Non omnia scripta germanice exhibentur.


[Col. LXXIV] 1554.

ED. LUGDUNENSIS VII. Lugduni, apud Gryphum, in-8o, teste Marano.


1556.

ED. LUGDUNENSIS VIII. Ibidem, in-8o, testibus Nourryo et Ceillierio.


1557.

S. Cypriani, liber de Unitate Ecclesiae, cum annotationibus, itidem cum Augustini libro ejusdem argumenti, praemissa G. Calixti introductione, Helmst., in-8o.


1558.

ED. ERASMICA XVIII. Basileae, apud Herwagium, in fol., ex ed. et annotationibus D. Erasmi. Hanc laudant Dupinius, Ceillierius et Maranus.


1560.

Paris., forma non significata. Carmina de Genesi et Sodoma (Barb.).


1563.

ED. MANUTIANA, ROMANA II. Romae, apud Paul. Manutium Aldi F. in-fo. D. C. C. Ep. C. et gloriosissimi martyris Opera, ad veritatem vetustissimorum exemplarium summa fide emendata, addito etiam quinto epistolarum libro, antea numquam edito. Alia eidem Cypriano adscripta. Cum indice rerum ac verborum memorabilium maxima diligentia collecto.

Recensuit Latinus Latinius, adhibito vetustissimo codice ex Veronensi bibliotheca advecto, ac litteris capitalibus, ante annos mille exarato, aliisque mss. exemplaribus, de quibus singulis tamen affirmare non ausim, ad manum fuerint, in prima hac recensione, nec ne. Dominic. Macrus in Vita ejus: »Multis, inquit, vigiliis ac laboribus quam plurima collegerat ad illustranda loca aliqua obscuriora. Paraverat etiam quasdam annotatiunculas, in quibus, post varias codicum lectiones indicatas, quam ipse maxime esset secutus, significabat; additus etiam ab eo fuit sincerus epistolarum liber, multa denique summa fide restituta fuerant. Sed, quia contra scriptorum codicum fidem, nonnulla retenta, aliqua addita, quam plurima immutata (operarum etiam incuria) considerabat, non est passus nomen suum a Manutio ullo modo in ed. adscribi, ne fidem suam vel levissime infirmaret.«---Recensuit deinde secunda vice ad edit. Pamelianam, quae ejus curae in Bibl. Sacra et Prof. pp. 174 sqq. exhibentur, in quibus satis de Manutio queritur, simulque aegre fert Manutio hujus editionis laudes a Pamelio tributas. Habet haec ed. omnia quae vulgata erant in Erasmianis et Gravii edd. praeter Firmiliani ad Cyprianum epistolam contra epistolam Stephani papae in Pamel. et Ox. n. 75, de quo Latinus Latinius in Bibl. p. 177, contra annotata Pameliana: »Ego Latinus omisi, inquit, non Manutius, cum majorum exempla secutus, tum hominis petulantiam detestatus.« Accessit autem de novo praeter librum V epistolarum, qui XV constat, inter illa quae adscribi Cypriano solent, dubiae tamen fidei visa sunt, liber de Spectaculis, [(1) 1Kb] tum Vita Cypriani per [Col. LXXV] Pontium conscripta, una cum Actu passionis, cujus ipse Pontius meminit et Passione Cypr., quae in superioribus edd. exstabat et hic Paulo diacono tribuitur. Quod ad habitum hujus ed. externum spectat, nescio an splendidam potius quam nitidam dicere debeas; is certe typorum in epistola dedicatoria ad cardin. Borromeum---adhibitorum est honos et ut vel summis, quibus hodie Italia gloriatur, contendere possis hujus artis monumentis; nec reliqui textus, minor licet, multo inferior est character. In bibl. Acad. exemplar cum collatione codd. Ver. Vat. Benevent., etc. exstat cujus olim possessor fuit Joseph Smith, consul Britannus apud Venetos. In bibl. Baluz. hujus exempla duo cum mss. collata exstabant.


1564.

ED. MORELLIANA, PARISIENSIS V. Parisiis, apud Guil. Desbois, in-fo.---Opera omnia, veterum exemplarium collatione repurgata, editio aucta et observationibus illustrata, diligentia et labore Guiliel. Morellii. Praefatus est Hadr. Turnebus, restituta ep. Firmiliani, add. ep. IV int. Pamel. Praeterea accessere adscripta Cypriano: liber de Aleatoribus, quem Cypriani esse vix dubitat Pamelius; Carmina: Genesis, Sodoma, ad Senatorem, de Pascha Domini.---Ad Vigilium Celsi in altercationem Jasonis et Papisci praefatio.---Adversus Judaeos, qui insecuti sunt Christum.---De duodecim Abusionibus saeculi.---Dispositio coenae.---Hujus ed. septem exemplaria c. mss. codd. coll. in bibl. Baluziana habebantur.


1564.

Soli tractatus Cyprianici, post Leonis Magni opera, Parisiis, apud Claudium editi fuerunt, referente Nicolao Nourryo.


1565.

Versio Gallica I. Sermones S. Cypriani gallice reddidit Franciscus de Belleforest, teste eodem Ceillierio. Paris, in-8o.


1566.

Anonymi Vita Cypriani, Paris., in-8o, mentionem ejus faciunt Fabricius, Bibl. lat., vol. III, p. 384; Walchis, Bibl. Patrist., c. 1, § 6, p. 44; Ienae, 1834.


1567.

Vers. Italica I. Tractatum de duplici Martyrio, inter S. Cypriani opera apocrypha, italice vertit D. Raphael, monachus Florentinus, additis Vita et Passione ejusdem sancti episcopi et martyris. Ex Argelato et Paitono, Florentiae.



CLASSIS IV. Editiones Pamelianae.


1568.

ED. PAMELIANA I. Antverpiae, ap. viduam et haered. Joan. Stelfii. in-fo. Opera . . . . . . jam denuo quam accuratissime recognita collatione facta editionum Pauli Manutii et Guil. Morellii ad exemplaria aliquot manusc. vetustissima, certoque ordine, habita temporum ratione in tres tomos nunc primum distincta. [Col. LXXVI] Annotationes Jac Pamelii . . . . . toti operi sparsim interjectae; quibustum castigationum ratio et lectionum varietas obiter indicatur, tum quidquid ad antiquitatem ecclesiasticam pertinet, paucis explicatur. Ab eodem recens adjecta D. Cypr. Vita e scriptis ipsius collecta, et Scripturarum citatarum index locupletisssimus desideratus hactenus.---Refrictum quo ex longo satis annorum spatio Pamelius Cypriano operam dederat, studium, dum primum in theologicis studiis esset occupatior, mox Gallica profectione impeditus, incendit ecce iterum duplex hujus scriptoris, quae eodem pene tempore prodiisset P. Manutii et G. Morellii editio. Ac superavit quidem utriusque virtutes (egregia etiam ipsius laude mactatas, ita tamen ut Manutianae primas daret), cum iterata et novis praesidiis adjuta textus cura; tum caeteris copiis, quas titulus pollicetur, primus Cyprianum instruxit ac decoravit, in primis argumentis praeclaris et lucidis singulis libris ac epistolis praefixis, et industria qua singulorum libellorum ac epistolarum seriem chronologicam indagare studuit. Codd. usus est mss. plurimis ex omni fere Belgio conquisitis. Ex edd. antiquioribus praecipue innominatam I, de qua supra diximus, et Remboltianam evolvit. Latinus Latinius, cujus supra laudavimus curas secundas, nimium saepe Manutii confisum esse correctionibus Pamelium censet. Ipse praeter 700 et eo amplius locos restitutos in sola Scripturarum citatione marginali, ab innumeris insuper mendis perpurgatum Cyprianum sua opera prodire affirmat, ita, addit, ut sperem (si citra invidiam dicere liceat) nulla posthac ejus recognitione opus fore. Praevertit vero hac opera Jo. Harrisium Anglum, Th. Moro a secretis quondam, a quo invicem anteverti cupit in Tertulliano evulgando. Vitae Cypriani a Pamelio conscriptae praemissa sunt, quae Pontii et Pauli diaconi nomine de vita ejus et passione feruntur, item Augustini oratio et Agobardi quaedam de translatione corporis D. Cypr. in Galliam.---Ac cum tota editio divisa sit in tres tomos, primus epp. continet, numero LXXXIII, hac serie: 1o Epp. statim a Baptismo D. Cypr.; 2o in secessu ejusd. toto biennio; 3o sub pontificatu Cornelii et Lucii; 4o miscellaneas in pace Ecclesiae variis temporibus; 5o sub pontificatu Stephani de baptizandis haereticis; 6o in exsilio et sub finem vitae conscriptas. Secundus, libros et tractatus varios numero XV. Tertius, Opera Cypriano adscripta.---Ac in contextu nonnulla quidem proprio arbitrio aut a se omissa aut posita esse Pamelius fatetur, nonnumquam etiam contra mss. codd. auctoritatem, et hac ingenua professione liberoque de Manutii ac Morelii mutationibus judicio malae fraudis suspicionem a se amovit.


1569.

Versio Italica II.---Annibal Caro italo sermone donavit tractatum S. Cypriani de eleemosyna, impressum apud Aldum cum duabus orationibus S. Gregorii Nazianzeni pariter italice versis, teste Eudoxio Philenio. Venet, in-4o.


[Col. LXXVII] 1572.

Versio Italica III.---S. Cypriani plures sermones a monacho Florentino italice versis cum aliorum SS. PP. orationibus et tractatibus, apud Junta, Florentiae, in-4o, teste Ceillierio.


1574.

ED. PAMELIANA II. Paris, ap. Nivellium, in-fol. Pameliana recusa; in Bibl. Baluz. coll. c. mss. codd. manu Nic. Fabri.


1574.

Versio Gallica II.---Opera D. Cypriani in idioma gallicum a Jacobo Tigeon Andegavo, canonico Metensi, reddita et edita fuere, teste Ceillierio.


1574.

Versio Gallica III.---Tractatus D. Cypriani de Lapsis gallice transtulit Simon Goulartius, teste Ceillierio.


1575.

ED. PAMELIANA III, recusa Coloniae Agrippinae, in-fo, teste Baluzio.


1577.

Versio Italica IV.---Liber seu sermo de Mortalitate, sine anno, loco et typographi nomine, italice versus. Exstat, teste Eudoxio Philenio in bibliotheca Zeniana D. PP. habetur et in Rhetorica Jasonis de Norres et typis impressus Patavii.


1579.

Pragae. in-4o. Cypriani dispositio coenae cum explicationibus. (Cat. Bibl. Barb.)


1589.

ED. PAMELIANA IV. Antuerp., in-fol. recusa Pameliana, apud Bellerum.


1593.

ED. GOULARTII I. Paris., excudebat Jo. Le Preux, in-fo. eadem recusa, eadem cum inscriptione ac supra. Editio ultima prioribus emendatior, cui nunc primum accesserunt nova breviaria singulis Epp. et tractatibus praefixa; perpetuae notae ad marginem, quae auctoris methodum indicant; responsiones passim interjectae ad ea quae Pamelius pro dogmatum pontificiorum confirmatione ex Cypriano et veteribus theologis protulit. Chronologiae item et theologiae Cypriani novus index, cum epistola dedicatoria Simonis Goulartii ad ecclesias in Hollandia et Zelandia collectas. (Cat. Bibl., Casanat. t. II, p. 523.) Cf. Possevin. App. S. T. I, p. 396, et Sand. Exstat etiam in Bibl. Leidensi, et in Mus. Britt.

De hac Goulartii editione Ceillierius et Baluzius sequens tulere judicium: ordinem Pamelii et contextum secutus est, sed de suo addidit longas et operosas ad legendum observationes, quibus Pamelium refellere et S. Cyprianum calvinistam facere conatus est.


1593.

ED. GOULARTII II. Genevae, in-fol., cum notis Jac. Pamelii et Simonis Goulartii ad eas observationibus. Haec exstat in bibl. Barberiniana (Cat., t. I). Rom., 1687, 2 vol. in-fol.


SAECULO XVII. 1600.

Thom. Jamesii Cyprianus redivivus, hoc est Elenchus [Col. LXXVIII] eorum quae in opusculo Cypriani de Unitate Ecclesiae sunt addita, detracta lapsu typographico, alio quovis modo supposita; London, in-4o.---Ubi legendus est Andreas Rivetus, lib. II Critic. sacrae., cap. 14, t. II opp. Theolog., p. 1095.


1603.

ED. PAMELIANA IV. Parisiis, in-fo, apud Sebastianum Nivellium (Bibl. Barb., t. I. Bibl. Bodl. Catal. edit. secunda).


1603.

ED. PAMELIANA GOULARTII III. Parisiis, in-fo. Edit. Pamelii recusa cum observationibus Goulartii.


1603.

Cypriani de idolorum Vanitate, in-8o, sine loco (Bibl. Barber.)


1603.

Theod. Petreii Confessio Tertullianea et Cyprianianea, quatuor lib., Paris, in-8o, partium studio admodum laborans, inquit Walchius, Bibl. Patrist., cap. 9, § 94.


1607.

ED. PAMELIANA V. Paris., in-fo, Apud. Seb. Nivell. Cf. ed. 1603.


1616.

ED. PAMELIANA GOULARTII IV. Paris. Apud Sebastianum Chapelet, cum annotationibus Goulartii, et Pauli Manutii, Guillielmi Morellii editionum ope emendata, teste Nourryo.


1617.

ED. PAMELIANA, GOULARTII V. Genevae, in-fo, cum notis Goulartii et Pamelii, teste Ceillierio.


1617.

ED. PAMELIANA VI. Colon., in-fo. Hanc editionem referunt Maranus et Fabricius. (Bibl. Bodl.)


1620-1664.

Hermanni Rotlimauni Theosophia priscorum patrum Tertulliani et Cypriani, etc., quater sub variis titulis evulgata, Vitemb., in-4o. Cf. Annal. Tertullianeos in tom. I hujusce Biblioth., ad ann. 1620, 1636, 1655, 1664.


1623.

ED. PAMELIANA VI. Paris, in-fo. (Tom. III Bibl. Chig.)


1629.

Versio Germanica III.---Tractatus D. Cypriani de Mortalitate, germanice versus per Ludovicum Lavaterum, sub hoc titulo: Traktaetlein den heil. Cypriani von der Pestilenz. Tiguri., in-8o. (Catal. Tigur.)


1632.

ED. PAMELIANA VII. Colon., in-fo. (Bibl. Barb.)


1632.

ED. PAMELIANA VIII. Paris, in-fo. (Dupin, Ceillier, Maran.)


1632.

Cyprianus, de Unitate Ecclesiae, cum mss. coll. et annott. illustratus studio Jeremiae Stephani. (Catalog. Bibl. Leidens. et Tigur. t. III.)


1633.

ED. PAMELIANA IX. Paris, in-fo. (Bibl. Casanat.)


1633.

De Bono Patientiae, cum notis Jeremiae Stephani, Oxon. in 8o.


[Col. LXXIX] 1643.

Cyprianus, de Idolorum vanitate, cum observatt. Rigaltii. (Bibl. Bodl. et Barb.)


1644.

ED. PAMELIANA GOULARTII IV. Eam laudant Dupinius, Nourryus et Ceillierius.


1645.

Versio Gallica IV. Tractatus de Lapsis gallice redditus ab Arnoldo, seu gallice: Traité des Chrétiens qui étaient tombés durant la persécution, traduit par M. Arnault. (Catal. Bibl. Bunav., p. 50.)



CLASSIS V. Editiones Rigaltianae.


1648.

ED. RIGALTIANA I, PARISIENSIS XII. Lutet., Paris., ap. vid. Mathurini Dupuis, via Jacobaea, sub signo Coronae. in-fol.---1o S. C. C. opera Nicolai Rigaltii observationibus ad veterum exemplarium fidem recognita et illustrata. 2o Nic. Rigaltii Observationes ad C. C. Ep. et Tractt. Diss. anonymi scriptoris antiqui de Baptismo haereticorum nunc primum edita ex Bibl. Remigiana.


Ad Epistolas et Tractatus, Rigaltius inquit, ostendi praecipua veteris scripturae lineamenta, ab ipsius auctoris stylo servata fideliter in optimis exemplaribus Veronensi et Beneventano collatis olim a Marcello (II papa) et Antonio Augustino episcopo tunc Allifano: quae in Cypriani volumine manu Car. Monchalli Tolosatum archiepiscopi summa diligentia ac fide descripta, perpetuo nobis usu fuere. Atque hic illa quidem in ipso Cypriani operum contextu repraesentari omnia debuisse non inficior; nec me hujusce consilii ambiguum fuisse umquam existimari velim; tristissime tuli, quod festinantibus operis typographicis adesse mihi non licuerit.

Observationes ergo, inquit Schoenemann, partim in lectionis varietate codd. laudatorum dijudicanda versantur, partim scholiorum vicem sustinent, quae ut brevia sunt pleraque, ita frugi plenissima et a recto et eleganti judicio et egregia conspicua. Accedit praeterea in Tertullianum antea superioribus annis editum obss. spicilegium, et famosus ille de Corporis Christi pulchritudine tractatus. Ordo idem ac in Pameliana, quamquam non in tres tomos distincti sunt libri. Epistolam etiam primam seu fragm. epistolae potius, quod primus vulgaverat Pamelius, omisit Rigaltius. Hujus ed. quatuor exempla c. mss. codd. coll. in Bibl. Baluziana exstabant.

De Rigaltii editione ita censet Dupinius: »Ad ejus exemplum D. Rigaltius, Tertulliano in lucem emisso, Cyprianum edidit, nihilque in ordine a Pamelio observato mutans, hujus auctoris opera tantum correxit ex duobus Italiae manuscriptis, quae de Monchal, archiepiscopus Tolosanus, ad marginem Cypriani sui adscripserat, notasque conscripsit ad loca difficilia explicanda, et observationes ad disciplinam horum temporum illustrandam; harum observationum nonnullae audaces quidem videntur, at eas in praefatione excusare conatur. Addit Remigius Ceillier, quod liberalis Rigaltii audacia, qua suis Commentariis loca quaedam D. Cypriani praerogativas Romanorum Episcoporum stabilientia enervare studuerit, non paucos eidem adversarios conflarit, inter quos praecipue Albaspinaeus, qui, teste Hugone Grotio (Epist. [Col. LXXX] ad Salmas., p. 323), eumdem tamquam haereticum denuntiasset, nisi mors ejusdem conatibus intervenisset. Male quoque audit apud theologos, quod Baptismum infantium traditionis esse apostolicae inficiatus fuerit.


1649.

ED. RIGALTIANA II.---Ibid., apud eumdem, in-fo, repetita. C. ms. collata in Cat. Bibl. Bodl.


1650.

Londini, in-8o, Cypriani opuscula varia: Epistolae, de Habitu et disciplina Virginum, de Lapsis, de Unitate Ecclesiae, de Oratione Dominica, etc., inter Franc. Rous Mella Patrum, p. 843-944. (Cat. Bibl. Bunav.)


1664.

Versio Gallica V. D. Cypriani tractatus de Oratione Dominica et de Mortalitate, gallice redditi per Dominum Laval, i. e, per ducem de Luynes, teste Ceillierio.


1664.

Versio Gallica VI. Referente eodem Ceillierio, tractatus D. Cypriani de Eleemosyna habetur ad finem voluminis secundi abbatis San. Cyrani de Eleemosyna christiana, inter praefati abbatis opuscula.


1666.

ED. PRIORIANA, PARISIENSIS XV.---Paris. ap. Jo. Dupuis, in-fo. Ex editione Rigaltii, cum ejusdem annotationibus integris Jac. Pamelii et aliorum commentariis seorsum antea editis. Accedunt M. Minucii Felicis Octavius; Arnobii Afri lib. VII adv Gentes; Julii Firmici Mat. lib. de Errore profanarum Religionum; Commodiani instructiones adv. Gentium deos cum ejusd. Nic. Rigaltii notis, et variorum Commentariis ed. aucta et notis illustrata studio Philippi Priorii.


1667.

Ludov. Thomassini presb. congreg. Orat. Dissertatio in synodos sub Stephano papa in causa Baptismi haereticorum, Romanam, Carthaginensem, etc., ann. Christi 256, 257, etc.; inter Dissert. in concilia tum generalia, tum particularia. Lutet. Paris., in-4o.


1669.

Sebast. Niemanni Dissertatio de Libellaticis, Ienae.


1681.

Altorfii, typis et imp. Hen. Meyeri, in-4o, Cypriani et aliorum quorumdam ad ipsum vel in simili causa scriptae Epistolae XXCIII, ordine Pameliano locatae, ex edit. Goulartiana in sectiones divisae, et cum S. Augustini ad Cypriani argumenta de Baptismo haereticorum responsionibus suo loco subjunctis, variis etiam Pamelii, Rigaltii, aliorumque lectionibus et conjecturis, ut et Gratiani in Decreto, Lombardi in libris Sententiarum, ac Thomae Aquinatis in Summa theologiae allegationibus in margine notatis, et aliquot denique utilibus judicibus seorsim editae studio Lucae Frid. Reinhardi, theologi in Universitate Altorf. P. P., etc. Textus uti ordo epistolarum est Pamelianus, additis in margine varietatibus omnium fere codd. apud Pamelium, Rigaltium et Goulartium obviis. Plurium mss. e Germania [Col. LXXXI] obtinendorum desiderio se flagrasse, ait editor; omnes autem fautores, quos eo nomine interpellaret, eorumdem questos esse inopiam; accepisse tamen e bibl. Norimbergensi utendas editiones Romanam et Venetam 1471, et innominatam; quas saltem excutere debuisset curiosis, earumque varias lectiones disertius indicare. Haec editio, judice Dupinio, nihil habet, quod in aliis non inveniatur, nisi quod ex bene multis manuscriptis recensita sit.



CLASSIS VI. Editiones Oxonienses.


1682.

Oxonii, e theatro Scheldoniano, in-fo, S. Cypriani Opera recognita et illustrata per Joannem Fellum Oxoniensem episcopum. Accedunt Annales Cyprianici, sive tredecim annorum quibus S. Cyprianus inter Christianos versatus est, brevis historia chronologice delineata per Joannem Cestriensem. Prima hujus editionis dos est, quod tractatus Cypriano suppositi et a prioribus etiam editoribus quasi gradu submoti et seorsim repositi, ita tamen, ut aut quaestionem de statu eorum intactam praeterirent, aut pro aliquibus ipsi fidejuberent, ut Pamelius, prorsus sunt ex reliquo scriptorum numero eliminati; ne vero a quibusdam lectoribus desiderarentur universi, cum ineditis adhuc quibusdam aliis seorsim excudi curavit editor, tali etiam forma, ut cum geminis commode jungi possent. Quod ad genuina ista spectat, Epistolas novo ac longe a Pamelii dissidente ordine digessit; annotationibus, quae commode a superioribus editoribus, in primis a Rigaltio, consignatae erant, ipsis eorum verbis, charactere tamen peculiari descriptis suas addidit, de quibus fere nimis modeste sentit, admonens etiam lectores, ut, si cui forte Cypriani placitis videatur aequo addictior, reputent se notas ad Cyprianum non in eum scripsisse. Tutelae quoddam genus suscipere editorem, nec propriam liberare fidem, nisi auctoris sui tueatur. Ad dispositionis laudes pertinet, quod insigni lectorum commodo textui variae lectiones primum, deinde annotata subjiciantur; praeterea textus ipse in breves paragraphos distinctus singulisque eorum sunt adjuncti indiculi marginales. Praeter ea quae titulus pollicetur, praemissi sunt Vitae Cypriani indices Pameliani cum indicibus contentorum, quibus editiones Erasmi, Manutii, Pamelii et Oxoniensis inter se comparantur. De nitore et ornatu typographico hujus editionis monere supersedeo.


1684.

Vers. italica V. Tractatus adversus feminarum luxum excerptus ex libro de Disciplina et habitu Virginum italice redditus, teste Eudoxio Philenio, Romae, ex typographia R. C. A.


1684.

Dissertationes Cyprianicae ab Henrico Dodwell. A. M. Dubliniensi, Oxoniae, e theatro Sheldoniano, in-12.


1688.

Versio Gallica VI. Selectae D. Cypriani Epistolae ad confessores ac martyres in idioma gallicum translatae [Col. LXXXII] cum observationibus historicis atque moralibus a celeberrimo Lenfant, auctore Historiae conciliorum Pisani, Contantiensis ac Basileensis. (Catalog. bibl. Bunav. Ceiller.)


1689

Joh. Clerici Summarium vitae S. Cypriani, quod cum in illius bibliothecam universam XII, 212, translatum esset, separatim prodiit, non tantum gallice, Amstelod, in-12., sed etiam germanice in Clerici deutsch übersetzten lebensbeschr. einiger kircheuvaeter, pag. 138.


1690.

ED. OXONIENSIS II. Bremae, sumptt. Herm. Brauer, gymn. typograph. Oxoniensis ad unguem recusa. Subjunctis Dodwelli Diss. Cyprianicis.


1694.

Com. Danielis Frichii de Libellaticis in Ecclesia vetere; Lipsiae.


1697.

Romae, in-fol. S. Cypriani opusculum de Unitate Ecclesiae catholicae in Jo. Thomae de Roccaberti Bibl. Max. Pontif. Rom., t. VI, p. 903-911.


1699.

ED. OXONIENSIS III. Amstelodami, ap. Jo. Lud. de Lorme, in-fol. Ed. tertia, cui additae sunt Dissertat. Cyprianicae H. Dodwelli. Repetitio Bremensi per omnia similis.


SOECULO XVIII. 1700.

ED. OXONIENSIS IV, Amstelod., in-fo, eadem ac supra. (Catalog. bibl. Casanat. t. II.)


1709.

Caecil. Cyprianus de idolorum Vanitate, cum notis Nic. Rigaltii et Jac. Gronovii, Lugduni Batavorum, cum Minutii Felicis Octavio, p. 392-401. Cat. Bibl. Bunav. et Tigurin.


1710.

Romae, in-8o. S. Caecilii Cypriani Testimoniorum ad Quirinum liber tertius in Institut. Theologic. antiquor. Patrum., t. II, p. 4-90, ex typographia S. Congregat. de Propag. fide, edente B. Josepho Maria Thomasio S. R. E. cardinali.


1716.

Versio gallica VII. Prae omnibus praeclara cum hoc titulo: Les Oeuvres de S. Cyprien, évêque de Carthage et martyr, traduites en français par Pierre Lombard, avec des remarques; une nouvelle Vie de S. Cyprien, tirée de ses écrits, et une table des matières. Rothom., in-4o.


1717.

La Vie de S. Cyprien, docteur de l'Église, évêque de Carthage et martyr, dans laquelle on trouvera l'abrégé des ouvrages de ce Père, des notes critiques et historiques et des dissertations théologiques sur les différentes contestations de son temps. Paris., in-4o. Opus hoc sine auctoris nomine ad publicum usum translatum est; illum autem D. Jacobi Gervasii esse omnes jampridem animadverterunt.


1717.

Versio Anglica I. Cyprianus, editus textu latino et versione anglica et notis a Nat. Marshallo, Lond., in-fo.


[Col. LXXXIII] 1719.

Versio Gallica VIII. Tractatus de Singularitate Clericorum, inter opera dubia S. Cypriani, gallice prodiit Paris., ap. Lottin., teste Ceillierio.


1721.

Parisiis., in-fol. Cypriani Epistolae ad Cornelium et Stephanum, summos pontifices, et alia quaedam in Epp. Rom. Pontif. per Petrum Coustant e congregatione S. Mauri. a p. 126.


1724.

De Dissidio inter sanctum Stephanum et sanctum Cyprianum super Baptismate haereticorum exorta dissertatio dogmatica, ab auct. anonym. Paris., apud vid. Raymondi. Mazieres et Joh. Bapt. Garnier, via Jacob., sub signo Providentiae, partim quidem a D. Lumper, t. XII Hist. theolog. critic. PP., ex integro vero tum in opere Soardi de suprema Romani Pontificis auctoritate hodierna ecclesiae gallicanae doctrina; Avenione, 1747; tum in hoc volumine novae Bibliothecae Patrum.



CLASSIS VII. Editiones Baluzianae.


1726.

ED. BALUZIANA I. Parisiis, ex typographia Regia fol. max. S. C. Cypriani Episcopi Carthaginensis et Martyris Opera omnia ad mss. codices recognita et illustrata studio et labore Stephani Baluzii, Tutelensis. Absolvit post Baluzium ac praefationem et Vitam Cypriani adornavit unus ex monachis congregationis S. Mauri (D. Prudentius Maranus).

Genuinis Cypriani scriptis spuria omnia sic adjungere instituerat Baluzius, ut habentur in editione Oxoniensi, omisso solum computo Paschali, ut tamen inter genuina referret de Spectaculis, de laude Martyrii et quod inscribitur Anonymi de Rebaptismate. Itaque textum variarum lectionum a superioribus editionibus congestarum et triginta fere novorum codd. mss. ope insigniter et multis in locis emendaverat, notisque instruxerat partim emendationum causas reddentibus, partim explicando sermoni, vel illustrandis rebus inservientibus. Absoluta jam erat plurima operis pars, duobus aut tribus foliis tractatus de Cardinalibus Christi operibus exceptis, cum subito mors in medio labore occupat. Cum igitur Marano in reliquis tantum esset elaborandum, et vicariam tantummodo operam se gerere sensisset (quippe qui, si nova Cypriani editio sibi fuisset adornanda, fatetur non pauca ex tam gravi sarcina se fuisse deoneraturum) retinuit, quia sic Baluzio visum, quidquid habuit editio Pamelii, sed ex iis quibus Angli Cyprianum onerarunt, Arnoldi B. V. elucubrationes (de opp. VI dierum, de laudat dat. B. Virginis et Meditationes) expunxit. Confessionis Cypriani, quam Angli latina interpretatione, pluribus locis hiulcam, innumeris aliis corruptam dederant, graecum textum ex bibl. comitis de Seignelay suppeditatum nova interpretatione substituta exhibuit. Spuria porro Cypriani opera, quae Baluzius ita dare constituerat, ut habentur in Onoxiensi editione, quod plures naevos per ipsas crebras Cypriani editiones traxisse ea viderat, ad vetustas editiones et [Col. LXXXIV] codd. mss. emendavit, variantibus ad marginem appositis. Baluzii contra emendationes, eo quod explicationibus et illustrationibus saepe distinguuntur, separatim post textum subjiciuntur. Praefationis quoque loco Maranus de operibus, editionibus, doctrina et rebus gestis Cypriani prolixe disseruit, ita tamen ut saepe ab Oxoniensibus discederet et receptis ab Ecclesia catholica placitis Cyprianum conformaret.


1727.

Dissertation théologique sur la célèbre dispute entre le pape S. Estienne et S. Cyprien, sine auctoris nomine data, D. Corgne adscripta.


1728.

ED. BALUZIANA II. Venetiis, recusa fuit Baluzii editio in-fol., teste Eudoxio Philenio in Tricaletii Bibl. Ecclesiae PP. Latio donata.


1733.

Paris., in-fol. Carmen D. Cypriani ad Felicem, de Resurrectione Mortuorum in Bibl. Tigur., t. III, in t. IX Edm. Marten. et Ursini Durandi, VV. SS. et Monument. collect. ampl.


1733.

Fr. Raymondi Missorii Disputationes criticae in duas celeberrimas epp. Firmiliani et Cypriani adv. decretum S. Stephani.---Ejusdem disputatio in epistol. ad Pompeium, inter Cyprianicas LXXIV, qua illam una cum aliis quinque et concilio Carthaginensi III hactenus pro Cyprianicis habitis nunc primum abjudicat ac Donatistis tribuit. Venet., in-4o.


1734.

P. Tourneminii Conjectura in iisdem epistolis. (Mém de Trévoux, ann. 1734, pag. 2246.) Hanc doctissimi Patris conjecturam critico examini subjecit Malleville in opere cui titulus: La Religion naturelle et la révélée établie, etc. Diss. VIII, art. 8, p. 528.


1738.

Georg. Gottl. Preu Dissert. critico-theolog., quae Cypriani et Firmiliani epistolarum adv. Stephani I papae decretum de haereticor. Baptismo vindicias, oppositas Raymondo Missorio exhibet; Ienae, in-4o.


1741.

Fr. J. Henric. Sboralea ex libello contra Missorium ejusdem ordinis, germanam S. Cypriani et Afrorum, nec non Firmiliani et Orientalium opinionem de haereticorum baptismate exposuit. Bonon., 1741.


1750.

J. F. Cotta Exercitatio historico-critica qua conjectura Renat. Jos. Tourneminii, etc., examini subjicitur; Tubing., in-4o.


1751.

Bononiae, D. Cypriani Exhortatio ad poenitentiam cum notis J. C. Trombellii, inter ejusd. Opuscula veter. Patrum Latin., p. 3-32, in-4o.


1751-1754.

F. J. Reuchlin Dissertationes tres, de Doctrina Cypriani; Argentor., in-4o.


1753.

De SS. Cornelio papa et martyre et S. Cypriano ep. et mart., inter acta SS. Bollandiana, ad diem XIV sept., t. IV, p. 143-350, auctore Constantino Suyskeno.


1758.

ED. BALUZIANA III. Venetiis, ex typographia Hieronymi [Col. LXXXV] Dorigoni in-fol., Opera omnia D. C. Cypriani. Est Repetitio editionis Baluzio-Maranianae, sed mendis typographicis foede maculata.


1759.

Florentiae, expensis Antonii Zatta Veneti, in-fol., D. Cypriani Epistolae ad Cornelium, Lucium et Stephanum summos pontifices, et alia quaedam in Mansi collectione nova et amplissima Conciliorum, t. I, a p. 793-865, et p. 881-885, 928.


1760.

Longosalissae, in-8o, sumpt. Jo. Martini. D. Caecilii Cypriani de Idolorum vanitate liber recensitus et illustratus notis variorum selectis atque etiam suis a Jo. Gottlieb Lindnero, cum Minucii Felicis Octavio editus. Vide Acta Eruditor. Lips. an 1760, p. 275 et seqq.


1763.

F. E. Boysen Acta inter S. Cypr. et Stephanum in disceptatione de haereticis baptizandis; Lips. et Qued-Linb., in-4o.


1771.

Chr. Gfr. Muller Programma observatt. in quinque loca Cypriani; Gerae, in-4o.


1771.

Ant. Sandini Dispp. hist. in Vitas Pontificum Rom., disp. VII, VIII, in-8o, Ferrar.


1773.

Longosalissae, in-8o. D. Caec. Cypriani de Vanitate Idolorum liber, editio secunda Lindneri priori longe emendatior.


1782.

ED. BALUZIANA V, in-8o, Wirceburgi, ex offic. Stahel., t. II, S. Cypriana opera. Curante Oberthür. Tomo secundo, praeter tractatus Cypriano olim adscriptos ex Oxoniensi et Benedictinorum editionibus auctos etiam nonnullis, accesserunt Minucii F. Octavius et Novatiani opuscula. Consilium, quod secutus fuit cl. Oberthür hisce verbis ipsemet exponit: »Refert ea editionem Marani non quidem Parisinam illam anni 1727 (corrige 1726), nec Venetam anni 1728, sed alteram Venetam anni 1758, apud Hieronymum Doringonium, factam; cum priores, hac postrema certo meliores, ad manum non fuerint: hujus autem errores, quibus scatere eam fecit editor negligentior, magna prius impensa opera, et frequenti ad Parisiensem aliam Cypriani editionem per Rigaltium factam, quae mihi praesto est, recursu, correxi, antequam nostro prelo eam recudendam darem: Marianam operum D. Cypriani recensionem, quam hic repeterem, Rigaltianae praetuli, quia est ista novior, et locupletior, licet ad prodigalitatem usque, atque ita, ut confusum chaos variorum operum exhibeat, aliorum quae Cypriano non ita certo attribui possint, aliorum quae Cypriano potius abnegari sanior crisis jubet, aliorum quorum auctor ignoratur, aliorum quae certis quidem a nostri tamen Cypriani aevo remotissimis auctoribus debentur: negotiique mihi non parum facesserit, quo selectum instituerem, quid ex hac farragine libellorum ad hanc novam editionem recudendum assumerem, quidve praeterirem, secernens, [Col. LXXXVI] ac quemdam inter selecta ordinem jussum componerem.«


1784.

Ulmae, typis Christ. Udalrici Wagneri, 12. D. Caecilii Cypriani episcopi Carthag. et martyris opuscula de Lapsis, de Oratione Dominica et Bono Patientiae, dominis confoederatis congregationis B. V. Mariae in imper. monasterio S. Georgii Hercyniae sylvae in xenium oblata.


1790.

Versio Germanica IV. Vindobonae, in-8o, cura CC. V. Hohenbalken, prodiit sub hac inscriptione: Die Achten Werke der heilig. Caecilius Cyprianus, Bisch. zu Carthago u. martyrers.


1790.

F. Marcellini Molkenbuhr O. S. F. strictioris observantiae binae dissert: prima, de S. Firmiliani Caesariensis ep., epistola ad S. Stephanum, aliisque ejus operibus, etc., monasterii Westphalorum, in-4o; secunda, de S. Firmiliani anno emortuali.


1791.

Dissertatio anonyma Francofurti et Lipsiae data, sub hoc titulo: Weder die christliche Religion, noch die romisch. katolische Kirche ist die alleinseligmachende.


1791.

Dissertatio anonyma cui titulus: Doctrine de S. Cyprien sur l'unité de l'Eglise et sur le schisme, appliquée au temps présent. Paris., apud Dufraine, in Palatio, in-12, 111 pag.


1793.

Fr. Marcellini Molkenbuhr Dissert. XVIII: Quod epistolae S. Cypriani et quinque synodi Africanae confictae sunt. Monast. Westphall., in-4o.


1794.

Ejusdem dissertatio critica XIV de Eusebio Caesariensi et S. Hieronymo interpolatis quoad S. Cyprianum et Dionysium Alexandrinum rebaptizantibus male annumeratos, ac de epistolis SS. Cypriani et Corneli ad haeresin Novatianorum et disciplinam recipiendi lapsos episcopos spectantibus, in-4o. Monast. Westphal.


1796.

Epistolae Cyprianicae inter epist. RR. Pontificum D. Coustantii ex editione C. Tr. Gottl. Schoennemann, Gotting, in-8o.


1815.

Concilia Carthaginensia, in Reliq. sacr. auctorum secundi tertiique saeculi ad codd. mss. recensuit, notisque illustravit Martinus Jos. Routh, S. T. P. collegii S. Magdalenae praeses; Oxon., in-8o.


1818-1820.

Versio Germanica V, cura M. Feyerabend, Monach. IV, in-8o.


1822-1823.

Authentia epistolarum Cyprianicarum de Baptismo haereticorum impugnata in Litteras. Zeitung. F. Katholik Religionslehrer, ann. 1822, fasc. VII, p. 79, 102, et ann. 1823, fasc. IV, p. 33.


1831.

Fr. Guill. Rettberg Thascius Caecil. Cyprianus Dargestellt noch seinem Seben und Wirken, Gotting, in-8o.


1832.

S. Caecilii Cypriani libri de Idolorum Vanitate, de [Col. LXXXVII] Mortalitate sive de peste, de Opere et eleemosynis, de Zelo ut livore, nec non et Firmiliani epistola . . . . . . recens, notasque suas et aliorum addidit Mart. Jos. Routh, S. T. P. coll. S. Magd. praeses. Oxon., in-8o, ed. altera et auct. ibid. ann. 1840.


1834.

Fred. Schem Excursus ad tractatum de Lapsis una cum versione germ. ejusdem libri et aliorum trium. Monast., in-8o.


1835.

S. Cypriani opera in collectione selecta SS. Patrum, accurant. DD. Caillau et Guyon, Paris, incoepta et Mediol. translata, 2 vol. in-12.


1836.

S. Cypriani opera ad normam editionis Baluzianae, semotis notis, ed. duplex, altera in-8o, altera in-12, separatim Paris et Vesont., apud Gauthier fratres et soc.


1838.

ED. LIPSIENSIS. Th. C. Cypriani opera genuina ad optimorum librorum fidem expressa, brevique annotatione instructa, curante D. J. H. Goldhorn, t. 2; in-12 Lipsiae, sumptibus et typis. Bernh. Tauchnitz jun.


1840.

Conr. Steph. Matthies Expositio biblica, historica, dogmatica Baptismatis, in-8o, Berolin.


1841.

Versio anglica, II. S. Cyprian's Treatises, 2 ed., Oxon., in-8o.


1841.

De Anabaptisticis Cypriani epistolis et synodis, saecul. tertio in gratiam rebaptizantium habitis.


1842.

Vita S. Cypriani anglico sermone conscripta, auctore Poole, et in gallicum versa, cur. Fr. Z. Columbet Lugdun.


1844.

Nova edit. Baluziana et Oxoniensis.---Paris., curante J. P. Migne, hujus bibliothecae editore. Ex uno hujusce editionis conspectu in prima t. IV pag. praefixo quisque deprehendet quid editioni Baluzianae addiderimus, quid amoverimus, vel mutaverimus. Addita porro fuere: 1o In toto textus Cyprianici decursu tum selectarum lectionum variarum spicilegia praecipue ex ed. Oxoniensi excerpta; 2o hinc et inde annotationes nonnullae ex Pamelio, Fello, Routh, Godhorn mutuatae; 3o In libro de Idolorum Vanitate uberior notarum seges ex editione Lindneri ad nostros usus adducta; 4o In opusculis dubiis notae Pamelianae ab Oxoniensi editore servatae; 5o Opuscula tria, quorum a Baluzio unum omissum, nempe de Pascha Computus, in appendice apud Oxoniens. editus; alterum a J.-C. Trombellio primum in lucem scilicet S. Cypriani Exhortatio ad Poenitentiam erutum; ultimum deinde, Carmen, ad Felicem, de Resurrectione mortuorum in Veterum Script. et monum. amplissima Collectione, t. IV, ab Edmundo Martene evulgatum; 6o Dissertatio D. Nicol. Le Nourry, magna rerum ubertate praestans, in Cypriani libros ad Demerianum et de Idolorum Vanitate; 7o Demum in ultima [Col. LXXXVIII] editionis coronide apposuimus satis multam copiam selectarum Oxoniensium et Routhii notarum, quibus exinde non tantum Baluziana, sed et in optima parte Anglicana editio in hac nostra rediviva exhiberetur.

Haec autem vel alias ponenda, vel penitus omittenda duximus: 1o S. Cypriani Vita a Pontio diacono scriptam, Actaque proconsularia seorsim et infra, suo nempe anno dantur; 2o Epistolas Pontificis, sive Cornelii ad Cyprianum sive Cypriani et aliorum ad Romanos Pontifices, in hoc tertio tomo, ubi de SS. Cornelio, Lucio, Stephano, inserere debuimus, nec tamen monere toties lectorem, immo et omissa breviatim perstringere negleximus, quoties quicquam alias referre oportuit; 3o Epistolas Synodicas in eodem tomo, ac praesertim inter acta de Baptismate haereticorum et concilia Carthaginensia seposuimus; 4o Duos anonymorum auctorum in eadem disceptatione scriptos libros ex opere Cyprianico amovimus, et alia dedimus; 5o Celsi cujusdam in altercationem Jasonis et Papisci de Judaica incredulitate ad Vigilium episcopum praefationem, quae inter opera Cypriani ideo forsan praecipiti nimium judicio adoptata fuit, quod in codice Colbertino 1403 signato, hoc ejus initium sit: »Cyprianus Vigilio fratri salutem;« in tomis sequentibus, ubi integra hujusce disputionis acta dandae sunt, emendavimus; 6o Expositio in Symbolum, quae merito Ruffino Aquileiensi adscribitur, et tractatus de Operibus Christi cardinalibus, ab Arnaldo Bonnevallensi abbati aperte compositus, propriis suis auctoribus restituti in sua loca recedunt; 7o Carmina Genesis et Sodoma supra habes in Tertullianeis appendicibus.

Immo, ad hujusce editionis cumulum, ut videtur, accessit sive in hoc tertio, sive in quinto volumine longa rerum, monumentorum ac dissertationum series, tum nempe, quae modo sequuntur, in coaetaneos Cypriani Pontifices Romanos, in celeberrimam rebaptizationis causam instrumenta omnis generis, sive vetera, sive recentia, tum ea quae operibus Cyprianicis proxime succedent, selectae scilicet tres Henrici Dodwelli dissertationes; quibus, ni fallor, haec nostra editio caeteris quae usquedum prodiere, integrior et locupletior facillime evadit.

Sat ergo Cypriano, aliis quae ejusdem aetatis Patribus datum. His proinde quasi valedicturi, lectoresque nostros extremum jam alloquentes, nil potius, nil sanctius habemus, quam, ut antea, cum de Tertulliano finem fecerimus, Deo Deique Parenti grates agamus, Ecclesiaeque in terris matri amantissimae, hanc qualemcumque opellam iterum dare, dedicareque audeamus; eo praecipue auxilio ac fausto numine fidentes, quod grata SS. Apostolorum Petri ac Pauli festivitate modo inchoanda, haec absolvimus; quos idcirco nobis, nostrisque rebus ut boni adsint, nosque ad lectores nostros eodem patrocinio tutos et in columes servent, placidique ac felices in perpetuum juvent, enixe obsecramus.

Scribebatur Parisiis, IV kalendas julii, anno Domini M. D. CCC. XLIV. EDITORES.




SAECULO III, CIRCA ANNUM CHRISTI CCIII.
ACTA SS. PERPETUAE ET FELICITATIS MARTYRUM.




[Col. 0009]
PROLEGOMENA
EX ACTIS MARTYRUM SINCERIS V. C. THEODORICI RUINART, PAG. 77, SQQ.



SYNOPSIS.

    [Col. 0009A] I. De horum Actorum editis et mss.
    II. Perpetua et Felicitas an Tuburbitanae?
    III. Non Tuburbii, sed Carthagine martyrium passae noscuntur.
    IV. Tempus passionis inquiritur.
    V. De horum Actorum auctore, seu potius collectore. An Tertullianus?
    [Col. 0010A] VI. Non fuit Montanista: contra Valesium.
    VII. Exploditur iterum commentum de auctoris montanismo.
    VIII. De harum Martyrum cultu et memoria.
    IX. Ejusmodi Acta adversus Samuelem Basnagium a viro doctissimo dudum vindicata. Quanti facienda sint. Acta proconsularia deinceps omittenda.


I. MULTUM desiderata, et frustra in variis bibliothecis diu conquisita, Acta germana sanctarum Perpetuae et Felicitatis, invenit tandem studiosissimus sacrae antiquitatis indagator, Lucas Holstenius, in codice ms. [Col. 0009B] sacri monasterii Casinensis: unde eruta et Romae vulgata, eadem postea cum ejusdem Holstenii notis, Parisiis edidit Henricus Valesius. Nos vero ea proferimus ex duobus codicibus mss. cum eadem editione collatis: quorum unus est Ecclesiae Salisburgensis; cujus codicis varias lectiones sapientissimi viri Antonii Faure, theologi Parisiensis et Remensis ecclesiae praepositi, beneficio accepimus: alter vero qui ad annos 800 accedit, est bibliothecae nostri monasterii sancti Cornelii Compendiensis. Invenimus etiam in schedis Mabillonii nostri excerpta ex iisdem Actis non contemnenda; sed e quo codice ea descripta sint, non indicatur. Porro in iis locis in quibus codices mss. inter sese vel ab editis dissident, et tamen utraque lectio [Col. 0009C] ferri potest, varietatem in notulis apposuimus, ne temere in tam pretioso Ecclesiae monumento aliquid immutasse videremur. Eadem etiam cautela usi sumus, si quando in mss. codicibus ubi eadem Acta vitiata habentur, aliquid notatu dignum occurrit.

II. Tria inquirit eruditus Valesius in praefatione ad haec Acta: primo, ubinam hae mulieres sanctae passae sint; secundo, quo tempore martyrium consummarint; ac tandem quisnam horum Actorum auctor, seu potius collector fuerit: de quibus omnibus etiam heic paucis agendum est. Quod ad primum attinet, priusquam [Col. 0010A] quam sincera harum martyrum Acta reperta fuissent, nemo fere in dubium revocabat quin eaedem ipsae fuerint quas sub Sanctarum Tuburbitanarum nomine [Col. 0010B] varii auctores celebrabant. Id persuadebat, praeter quorumdam, etiam veterum, martyrologiorum auctoritatem, Acta quae sub Perpetuae et Felicitatis nomine circumferebantur, in quibus eas Tuburbii passas fuisse disertis verbis expressum erat: et quamvis in his Actis nonnulla viris eruditis vitiosa ac depravata viderentur, nullus tamen de loco martyrii hactenus quaestionem moverat. Verum, quum Holstenianae editionis occasione res exactius discuteretur, aliter viris doctioribus visum est, ac prae caeteris Henrico Valesio; qui, libratis quae ex utraque parte afferri poterant momentis, has martyres, non Tuburbii, sed Carthagine martyrium consummasse asseveranter pronuntiavit. Hanc sententiam probat V. C. tum ex ipsis Actis, tum etiam ex antiquorum scriptorum auctoritate. [Col. 0010C] Ex Actis evincitur has martyres proconsulari potestate damnatas fuisse; ac proinde, ut ait, non Tuburbii in Mauritania, quum in ea provincia nullum jus proconsules haberent. Verum, ut in nova editione Augustiniana observatum est, quum duplex fuerit Tuburbium in proconsulari provincia situm, atque in alterutra earum civitatum fortassis amphitheatrum esset, quumque ex iis una, Tuburbium majus diceretur, parum valet ea Valesii ratio: nisi dicatur martyrologia fere omnia Tuburbium in Mauritania expressisse.

[Col. 0011A] III. Certius est argumentum quod ex auctoritate veterum qui de sanctis Perpetua et Felicitate scripserunt, deducitur. Nam, praeterquam quod Victor Vitensis eas »Carthagine in basilica majori sepultas fuisse« affirmat [(1) 1Kb] , Prosper in Chronico Labbaeano, Beda in libro de sex Aetatibus Mundi, immo et in Martyrologio sincero (quamvis illud quod sub ejus nomine circumfertur, aliter habeat), Regino, Rabanus in Martyrologio, aliaque bene multa martyrologia, cum edita tum mss., ut videre est apud Bollandianos ad diem VII martii, expressis verbis has sanctas martyres apud Carthaginem passas fuisse asserunt. Nec reponere juvat ab Augustino in Sermone XXXII, a Sirmondo edito, qui est novae editionis CCCXLV, has martyres Tuburbitanas appellari: nam in codice ms. ex quo [Col. 0011B] desumptus est iste sermo, non Tuburbitanarum, ut correxit Sirmundus, sed Suburbitarum legitur. Diceret forte aliquis eas Suburbitanas fuisse dictas, quod in suburbio Carthaginis passae fuissent. Sed, etsi detur hunc locum recte a Sirmundo emendatum fuisse, nihil inde contra Valesii sententiam deduci potest. Fatetur quidem de Tuburbitanis martyribus heic Augustinum agere; at negat plane eas esse Perpetuam et Felicitatem: de quibus alias saepe agens Augustinus, numquam eas Tuburbitanas, sed proprio semper nomine Perpetuam et Felicitatem appellavit. Contendit vero vir eruditus Tuburbitanarum nomine heic a sancto Augustino Maximam, Donatillam ac Secundam designatas fuisse, quae quidem Tuburbii sub Valeriano et Gallieno imperatoribus passae dicuntur. Et quidem [Col. 0011C] id Valesii responsum confirmari posset ex vetusto kalendario Carthaginensi apud Mabillonium, ubi sanctarum Tuburbitanarum festum recolitur III kalendas augusti: quo die nusquam Perpetua et Felicitas; Maxima vero et sociae in omnibus martyrologiis mortem obiisse referuntur.

IV. Diu non immorabimur in assignando tempore quo istae beatae martyres passionem consummarunt. Acta et martyrologia quae eas sub Valeriano et Gallieno passas fuisse referunt, vel ex eo convincuntur falsi, quod Tertullianus qui in libro de Anima, Perpetuae meminit, diu ante horum imperatorum tempus e vita excesserit. Melius itaque in Martyrologio genuino Bedae aliisque antiquis, id martyrium ad Severi imperatoris tempus revocatur: quibus Acta sincera [Col. 0011D] consentiunt; siquidem ibi [(2) 1Kb] sanctae martyres die natali Getae Caesaris bestiis objectae sunt: quod anno Christi CCII aut sequenti, idibus martii, contigisse existimamus. D. THEOD. RUINART.

V. Inquirendum tandem quisnam fuerit horum Actorum auctor, seu potius collector, quum eorum maximam partem a Perpetua et Saturo scriptam fuisse nemo inficiari possit. Id opus Tertulliano attribuit auctor epistolae Biturigibus scriptae ad Henricum Valesium: quod ut probaret, collatis multis Actorum locis cum aliis Tertulliani operibus, ostendit eumdem [Col. 0012A] omnino stylum, easdem loquendi formulas, ac etiam saepius eadem verba in utrisque reperiri. An vero rem omnino evincat, alii judicabunt.

VI. At Valesio assentiri non possum, haec Acta a Montani sectatore, quisquis ille fuerit, collecta fuisse existimanti. Id tamen certissimis indiciis colligere sibi videtur vir eruditissimus. Quae quidem indicia haec sunt, quod auctor ille novas prophetias recipere se profiteatur, et eas Veteris Testamenti prophetiis longe anteponat. Id probat ex collectoris ipsius verbis, qui sic in praefatione loquitur: »Itaque et nos qui sicut prophetias ita et visiones novas, pariter repromissas, et agnoscimus et honoramus.« Et paulo ante dixerat: »Sed viderint qui unam virtutem Spiritus unius sancti pro aetatibus judicent temporum, quum majora [Col. 0012B] reputanda sint novitiora quaeque ut novissimiora.« Verum, etsi haec verba primo aspectu Montani errores sapere videantur, si tamen paulo accuratius dispiciantur, nihil in ipsis contineri nisi orthodoxum et fidei catholicae plane consonum reperies. Non enim iste auctor visiones novissimas cum Scripturis canonicis, ut putavit Valesius, sed solummodo cum veterum martyrum visionibus et revelationibus comparat; asseritque non minori veneratione habendas esse quae suo tempore, quam quae priscis temporibus, id est primo aut secundo Ecclesiae saeculo, contigerant: immo et aliquatenus has novas revelationes majori studio suscipiendas esse dicit, quum exempla eo efficaciora sint, quo magis praesentia: tum deinde quod hae novissimae visiones, quae aliquando veteres futurae [Col. 0012C] erunt, aliqua auctoritate fulciendae essent, ut a posteris crederentur. Id patet ex eadem ipsius auctoris tota praefatione, ubi ne unum quidem verbum de Scripturae sacrae cum visionibus martyrum comparatione habetur: »Si vetera, inquit, fidei exempla . . . propterea in litteris sunt digesta ut lectione eorum, quasi repensitatione rerum, et Deus honoretur et homo confortetur, cur non et nova documenta aeque utrique causae convenientia et digerantur? etc.« Porro, etsi iste auctor harum martyrum visiones, ex iis quas Deus per Joelem repromiserat, existimaverit, non tamen inde consequitur quod eas Scripturis sacris aequipararit: sicut nec Ecclesia fidelium dicta vel scripta inter has Scripturas canonicas computavit, quamvis non dubitaret ab eo processisse a quo alii [Col. 0012D] dantur genera linguarum, alii prophetiae, alii sermo sapientiae, aliis alia dona, quae laudato Joelis testimonio praenuntiata et promissa fuisse certum est.

VII. Sed, ne fortassis aliquos moveant auctoris praefationis verba, qui eas visiones quasi divinitus inspiratas laudat, ea de re audiendus est Augustinus, qui, licet expressis, ut aiunt, verbis has Perpetuae visiones a canone Scripturarum excludat [(3) 1Kb] , eas tamen »divinas revelationes« appellat, atque a fidelibus religione honorandas asserit [(4) 1Kb] . »Exhortationes earum,« inquit (Perpetuae et Felicitatis), »in divinis revelationibus, [Col. 0013A] triumphosque passionum cum legerentur, audivimus; eaque omnia verborum digesta et illustrata luminibus aure percepimus, mente spectavimus, religione honoravimus, charitate laudavimus.« De iisdem visionibus pluribus aliis in locis agit Augustinus, quas in ecclesia publice lectas fuisse testatur [(1) 1Kb] . Sed tandem, ut uno verbo rem conficiam, qua ratione haereticus et Montani sectator, ad communionem cum his feminis servandam suos adhortaretur, quas in catholicorum quos Psychicos vocabant, communione obiisse sciebant? Nec id poterant ignorare ii ad quos haec auctor scribebat, siquidem eos qui martyrio praesentes fuerant, alloquitur: »Annuntiamus, inquit, vobis, fratres et filioli, ut et vos qui interfuistis, rememoremini gloriae Domini, etc.« Sed de his satis. Jam [Col. 0013B] paucis de illis quae in harum martyrum laudes a variis auctoribus dicta sunt, agendum est [(2) 1Kb] .

VIII. Celebris semper fuit in Ecclesia, praesertim Africana, sanctarum Perpetuae et Felicitatis memoria; in quarum die natali tres tractatus sanctum Augustinum habuisse testatur Possidius in Indiculo, qui in nova editione sunt Sermones CCLXXX, CCLXXXI et CCLXXXII. Aliquamdiu haesi an hos sermones integros huc proferrem: at, quum in omnium fere manibus habeantur Augustini opera, visum est satis si, iis omissis, ea quae ad Acta peculiarius referuntur, in notulis ad textum adnotarem. Pluribus aliis in locis de iisdem martyribus earumque sociis agit idem sanctus Doctor. »Fortissimae Perpetuae et commartyrum« meminit Tertullianus lib. de Anima, cap. 55, ut jam diximus. [Col. 0013C] Omnia martyrologia earum festum ad diem VII martii referunt, qua die hactenus apud nos celebratur. [Col. 0014A] Memorantur praeterea earum nomina in canone Missae Romanae, in vetustissimo Sacramentario Gallicano, quod edidit noster Mabillonius. Item in canone Missae Sacramentarii Gregoriani, quamvis harum sanctarum festivitas inter alias ibi notatas non habeatur, quod fortassis ea tempore Quadragesimae contingat. Abest etiam a vetustissimo kalendario Mabilloniano ecclesiae Africanae: sed, quum ex Augustino certum sit earum festivitatem ejus tempore celebratam fuisse, dicendum quod, si in eo Tuburbitanarum nomine non designentur, kalendarium istud integrum non sit, in quo revera februarii dies duodecim ac martius et aprilis menses integri desiderantur. Quod autem earum festivitas etiam primis temporibus Romae celebrata fuerit, patet ex missali Gelasii et ex antiquo [Col. 0014B] martyrologio Bucheriano, ubi haec habentur: »Nonis martii Perpetuae et Felicitatis Africae.« Idem habent caetera martyrologia, cum vetera, tum recentiora. Celebrantur cum sociis in Menologio Graecorum Basilii imperatoris die II februarii. Harum reliquiae tempore Vandalicae persecutionis ex Africa Romam delatae dicuntur, quas postmodum exinde Rodulfus Biturigensium archiepiscopus accepit saeculo IX, easque in monasteriis Doverensi et Bellilocensi, ab ipso conditis, deposuit. Certe hodieque monachi Benedictini, qui, destructa Dovera, Virsionem migrarunt, se beatae Perpetuae reliquias habere gloriantur.

Sed jam ipsa Acta proferenda sunt: quae quantum ex nostris codicibus emendatiora prodeant, quisque, si ea cum editis conferre voluerit, facile animadvertet. [Col. 0014C] Id certe spernendum non est, quod Saturnini nomen et martyrium eorum ope restituerimus. Huc usque Cl. RUINARTIUS.





[Col. 0013]
PASSIO [a 1Kb] SANCTARUM MARTYRUM PERPETUAE ET FELICITATIS.
(Acta sinc. Martyr. D. Ruinart, p. 77 sqq. Acta SS. Boll. Mart. III, 633. Galland. Bibl. Vett. PP. t. II, p. XXIII-174).
(C,G,S)



PRAEFATIO.

[Col. 0013C] 1Kb] Si vetera fidei exempla, et Dei gratiam testificantia [Col. 0014C] et aedificationem hominis operantia, propterea in litteris [Col. 0015A] [228Kb] sunt digesta, ut lectione eorum, quasi repensitatione rerum, et Deus honoretur et homo confortetur; cur non et nova documenta aeque utrique causae convenientia et digerantur? vel quia et haec vetera futura quandoque sunt et necessaria posteris, si in praesenti suo tempore minori deputantur auctoritati propter praesumptam venerationem antiquitatis. Sed viderint qui unam virtutem Spiritus unius sancti, pro aetatibus judicent temporum, quum majora reputanda sint novitiora quaeque ut novissimiora, secundum exuberationem gratiae in ultima saeculi spatia decreta. In novissimis enim diebus, dicit Dominus, effundam de Spiritu meo super omnem carnem; et prophetabunt filii filiaeque eorum. Et super servos et ancillas meas de meo Spiritu effundam: et juvenes visiones [Col. 0015B] videbunt, et senes somnia somniabunt (Joel, II, 18, 19; Act., II, 17, 18) Itaque et nos qui sicut prophetias, ita et visiones novas pariter repromissas et agnoscimus et honoramus, ceterasque virtutes Spiritus sancti ad instrumentum Ecclesiae deputamus, cui et missus est idem omnia donativa administrans in omnibus, prout unicuique distribuit Dominus, [Col. 0016A] necessario et digerimus, et ad gloriam Dei lectione celebramus; ut ne qua aut imbecillitas aut desperatio fidei apud veteres tantum aestimet gratiam divinitatis conversatam, sive martyrum, sive in revelationum dignatione: cum semper Deus operetur quae repromisit, non credentibus in testimonium, credentibus in beneficium. Et nos itaque, quod audivimus et contrectavimus annuntiamus et vobis, fratres et filioli, ut et vos qui interfuistis, rememoremini gloriae Domini, et, qui nunc cognoscitis per auditum, communionem habeatis cum sanctis martyribus, et per illos cum Domino Jesu Christo, cui est claritas et honor in saecula saeculorum. Amen.



INCIPIT PASSIO. CAPUT PRIMUM.

[Col. 0016B] ARGUMENTUM.---Apprehensis sanctis, S. Perpetua patrem vincit, cum aliis baptizatur, detruditur in tetrum carcerem; sollicita de infante, ex visione sibi facta, scalae in coelum erectae, et ascensus S. Saturi et sui, et buccellae oblatae, intelligit martyrium propediem futurum.

I. Apprehensi sunt adolescentes catechumini, Revocatus [Col. 0017A] [151Kb] et Felicitas conserva ejus, Saturninus [a 1Kb] et Secundulus. Inter quos et Vivia [b 1Kb] Perpetua, honeste nata, liberaliter instituta, matronaliter nupta, habens patrem et matrem et fratres duos, alterum aeque catechuminum, et filium infantem ad ubera. Erat autem ipsa annorum circiter viginti duorum. Haec ordinem totum martyrii sui jam hinc ipsa narrabit, sicut conscriptum manu sua et suo sensu reliquit.

[Col. 0018A] II. »Cum adhuc, inquit, cum persecutoribus essemus [c 1Kb] , et me pater avertere [d 1Kb] et dejicere pro sua affectione perseveraret: Pater, inquio, vides, verbi gratia, vas hoc jacens, urceolum, sive aliud?« Et »dixit: Video.« Et ego dixi ei: »Numquid alio nomine vocari potest quam quod est?« Et ait: »Non.« »Sic et ego aliud me dicere non possum, nisi quod sum Christiana.« Tunc pater motus in hoc verbo, misit [Col. 0019A] [39Kb] »se in me ut oculos mihi erueret: sed vexavit tantum, et profectus [a 1Kb] est victus cum argumentis diaboli, Tunc paucis diebus quod caruissem patre, Domino gratias egi, et refrigeravit [b 1Kb] absentia illius. [Col. 0020A] In ipso spatio paucorum dierum baptizati sumus; mihi autem Spiritus dictavit nihil aliud petendum in aqua [c 1Kb] , nisi sufferentiam carnis. Post paucos dies recipimur in carcerem, et expavi, quia [Col. 0021A] [314Kb] numquam experta eram tales tenebras. O diem asperum! aestus validos [a 1Kb] turbarum beneficio concussurae militum: novissime macerabar sollicitudine [Col. 0022A] infantis. Ibi tunc Tertius et Pomponius, benedicti diacones, qui nobis ministrabant, constituerunt praemio ut, paucis horis emissi, in meliorem [Col. 0023A] [221Kb] locum carceris refrigeraremus. Tunc exeuntes de carcere universi sibi vacabant. Ego infantem lactabam jam inedia defectum. Sollicita pro eo adloquebar matrem, et confortabam fratrem, commendabam filium [a 1Kb] . Tabescebam ideo quod illos tabescere videram mei beneficio. Tales sollicitudines multis diebus passa sum, et usurpavi ut mecum infans in carcere maneret; et statim [Col. 0024A] convalui, et relevata sum a labore et sollicitudine infantis: et factus est mihi carcer subito quasi praetorium, ut ibi mallem esse quam alibi [b 1Kb] .

»III. Tunc dixit mihi frater meus: Domina soror, jam in magna dignitate [c 1Kb] es; et tanta ut postules visionem, et ostendatur tibi an passio sit, an commeatus. Et ego, quae me sciebam fabulari cum [Col. 0025A] [113Kb] Domino, cujus beneficia [a 1Kb] tanta experta eram, fidenter repromisi ei dicens [b 1Kb] : »Crastina die tibi renuntiabo.« Et postulavi, et ostensum est mihi hoc: Video scalam auream [c 1Kb] mirae magnitudinis pertingentem usque ad coelum et angustam, per quam non nisi singuli ascendere possent: et in lateribus scalae omne genus ferramentorum infixum. Erant ibi gladii, lanceae, hami, machaerae; ut si quis negligenter, aut non sursum adtendens ascenderet, laniaretur et carnes ejus inhaererent [Col. 0026A] ferramentis. Et erat sub ipsa scala draco cubans mirae magnitudinis, qui ascendentibus insidias parabat [d 1Kb] , et exterrebat ne ascenderent. Ascendit autem Saturus [e 1Kb] prior, qui postea se propter nos ultro tradiderat, et tunc cum adducti sumus, praesens non fuerat: et pervenit in caput scalae, et convertit se ad me [f 1Kb] , et dixit mihi: »Perpetua, sustineo te. Sed vide ne te mordeat draco ille.« Et dixi ego: »Non me [Col. 0027A] [15Kb] nocebit in nomine Domini Jesu Christi.« Et de sub ipsa scala quasi timens me, lente [a 1Kb] elevavit caput: et cum primum gradum calcassem, calcavi illius caput. Et ascendi et vidi spatium horti immensum, et in medio horti sedentem hominem canum, [Col. 0028A] in habitu pastoris, grandem, oves mulgentem; et circumstantes candidati millia multa. Et levavit caput et adspexit me, et dixit mihi: »Bene venisti, tecnon.« Et clamavit me, et de caseo quod mulgebat dedit mihi quasi buccellam, et ego accepi [Col. 0029A] [71Kb] junctis manibus, et manducavi: et universi circumstantes dixerunt, Amen. Et ad sonum vocis experrecta sum, commanducans adhuc dulcis nescio quid. Et retuli statim fratri meo, et intelleximus passionem esse futuram: et coepimus nullam jam spem in saeculo habere.



CAPUT II.

ARGUMENTUM.---Perpetua, a patre oppugnata, confortat eum; cum aliis ad tribunal ducta, confitetur se christianam, damnatur cum reliquis ad bestias; orat pro fratre Dinocrate mortuo, quem in visione intelligit a purgatorii poenis affligi et liberari.

»I. Post paucos dies rumor cucurrit ut audiremur. Supervenit autem et de civitate pater meus, consumptus taedio, ascendit ad me ut me dejiceret, dicens: [Col. 0029B] »Miserere, filia, canis meis; miserere patri, [Col. 0030A] si dignus sum a te pater vocari. Si his te manibus ad hunc florem aetatis provexi; si te praeposui omnibus fratribus tuis, ne me dederis in dedecus hominum. Aspice ad fratres tuos, aspice ad matrem tuam et materteram, aspice ad filium tuum qui post te vivere non poterit. Depone animos, ne universos nos [a 1Kb] extermines. Nemo enim nostrum libere loquetur, si tu aliquid fueris passa.« Haec dicebat pater pro sua pietate basians mihi manus; et se ad pedes meos jactans, et lacrymis non filiam sed dominam me vocabat. Et ego dolebam canos [b 1Kb] patris mei, quod solus de passione mea gavisurus non esset de toto genere meo; et confortavi eum, dicens: »Hoc fiet in illa catasta quod Deus voluerit. Scito enim nos non in nostra potestate esse constitutos, sed in Dei.« Et recessit a [Col. 0030B] me contristatus.

[Col. 0031A] [485Kb] »II. Alio die cum pranderemus, subito rapti sumus ut audiremur: et pervenimus ad forum. Rumor statim per vicinas fori partes cucurrit, et factus est populus immensus. Ascendimus in catasta [a 1Kb] . Interrogati caeteri confessi sunt. Ventum est et ad me, et apparuit pater illico cum filio meo, et extraxit me de gradu, et dixit supplicans: »Miserere infanti [b 1Kb] .« Et Hilarianus [c 1Kb] procurator, qui tunc, loco proconsulis Minucii Timiniani defuncti, jus gladii acceperat: »Parce, inquit, [Col. 0032A] canis patris tui: parce infantiae pueri. Fac sacrum pro salute imperatorum.« Et ego respondi: »Non facio.« Hilarianus, »Christiana es?« »inquit. Et ego respondi: »Christiani sum.« Et cum staret pater ad me dejiciendam, jussus est ab Hilariano dejici, et virga percussus est. Et doluit mihi casus patris mei, quasi ego fuissem percussa: sic dolui pro senecta ejus misera. Tunc nos universos pronuntiat, et damnat ad bestias: et hilares descendimus ad carcerem. Tunc, quia [Col. 0033A] [70Kb] consueverat a me infans mammas accipere et mecum in carcere manere, statim mitto ad patrem Pomponium [a 1Kb] diaconum, postulans infantem: sed pater dare noluit: et quomodo Deus voluit, neque ille amplius mammas desideravit; neque mihi fervorem fecerunt, ne sollicitudine infantis et dolore mammarum macerarer.

»III. Post dies paucos, dum universi oramus, subito media oratione profecta est mihi vox, et nominavi Dinocratem: et obstupui quod numquam mihi in mentem venisset nisi tunc, et dolui commemorata casus ejus. Et cognovi me statim [Col. 0034A] dignam esse, et pro eo petere [b 1Kb] debere. Et coepi pro ipso orationem facere multum, et ingemiscere ad Dominum. Continuo ipsa nocte ostensum est mihi hoc in oromate [c 1Kb] : video Dinocratem exeuntem de loco tenebroso, ubi et complures erant [d 1Kb] , aestuantem et sitientem valde, sordido vultu et colore pallido, et vulnus in facie ejus quod cum moreretur habuit. Hic Dinocrates fuerat frater meus carnalis, annorum septem, qui per infirmitatem, facie cancerata [e 1Kb] , male obiit, ita ut mors ejus odio fuerit omnibus hominibus. [Col. 0035A] [47Kb] Pro hoc ego orationem feceram: et inter me et illum grande erat diadema [a 1Kb] , ita ut uterque ad invicem accedere non possemus. Erat deinde in ipso loco ubi Dinocrates erat, piscina plena aqua, altiorem marginem habens quam erat statura pueri, et extendebat se Dinocrates quasi bibiturus. Ego dolebam quod et piscina illa [Col. 0036A] aquam habebat, et tamen propter altitudinem marginis bibiturus non esset. Et experrecta sum, et cognovi fratrem meum laborare. Sed confidebam [b 1Kb] profuturam orationem meam labori ejus, et orabam pro eo omnibus diebus quousque transivimus in carcerem castrensem; munere enim castrensi eramus pugnaturi. Natale tunc Getae Caesaris: [Col. 0037A] [34Kb] et feci pro illo orationem die et nocte gemens et lacrymans ut mihi donaretur.

»IV. Die autem quo in nervo mansimus, ostensum est mihi hoc: Video locum illum quem retro videram tenebrosum, esse lucidum; et Dinocratem mundo corpore, bene vestitum, refrigerantem. Et ubi erat vulnus, video cicatricem; et piscinam illam quam retro videram, summisso margine usque ad umbilicum pueri; et aquam de ea trahebat sine cessatione, et super margine phiala erat [a 1Kb] , plena aqua; et accessit Dinocrates, et de ea bibere coepit, quae phiala non deficiebat. Et satiatus abscessit de [Col. 0038A] aqua ludere more infantium gaudens: et experrecta sum. Tunc intellexi translatum eum esse de poena.



CAPUT III.

ARGUMENTUM.---Perpetua a patre iterum tentatur; visio ejus tertia, in qua abducitur ad luctam contra Aegyptium, proposito praemio; pugnat, vincit et praemium accipit.

»I. Deinde post dies paucos Pudens [b 1Kb] , miles optio, praepositus carceris, qui nos magni facere [c 1Kb] coepit intelligens magnam virtutem Dei esse in nobis, multos fratres ad nos admittebat, ut et nos et illi invicem refrigeraremus. Ut autem [Col. 0039A] [123Kb] proximavit dies muneris, intravit ad me pater meus consumptus taedio, et coepit barbam suam evellere, et se in terram mittere et prosternere se in faciem, et improperare annis suis, et dicere tanta verba quae moverent universam creaturam. Ego dolebam pro infelici senecta ejus.

»II. Pridie quam pugnaremus, video in oramate huc venisse Pomponium diaconum ad ostium carceris, et pulsare vehementer. Exivi ad eum, et aperui ei: qui erat vestitus distinctam candidam, habens multiplices calliculas [a 1Kb] . Et dixit mihi: Perpetua, te exspectamus, veni.« Et tenuit mihi manum, et coepimus ire per aspera loca et flexuosa. Vix tandem pervenimus anhelantes ad amphitheatrum, et induxit me in media arena, et dixit mihi: [Col. 0039B] Noli pavere, heic sum tecum, et collaboro tecum, [Col. 0040A] et abiit. Et adspicio populum ingentem attonitum. Et, quia sciebam me ad bestias datam esse, mirabar quod non mitterentur mihi bestiae. Et exivit quidam contra me Aegyptius, foedus specie, cum adjutoribus suis pugnaturus mecum. Veniunt et ad me adolescentes decori adjutores et favitores mei, et exspoliata sum, et facta sum masculus. Et coeperunt me favitores mei oleo defrigere [b 1Kb] , quomodo solent in agonem, et illum contra Aegyptium video in afa [c 1Kb] voluntatem. Et exivit vir quidam mirae magnitudinis, ut etiam excederet fastigium amphitheatri, discinctam habens tunicam [d 1Kb] et purpuram inter duos clavos per medium pectus, habens et calliculas [e 1Kb] multiformes ex auro et argento factas, et ferens [f 1Kb] virgam [Col. 0040B] quasi lanista, et ramum viridem in quo [Col. 0041A] [108Kb] erant mala aurea. Et petiit silentium, et dixit: Hic Aegyptius si hanc vicerit, occidet illam gladio; et si hunc vicerit, accipiet ramum istum. Et recessit. Et accessimus ad invicem, et coepimus mittere pugnos. Ille mihi pedes apprehendere quaerebat [a 1Kb] : ego autem ille calcibus faciem caedebam, et sublata sum in aere, et coepi eum sic caedere quasi terram conculcans. At ubi vidi moram fieri, junxi manus, ita ut digitos in digitos mitterem. Et apprehendi illi caput, et cecidit in faciem; et calcavi illi caput. Et coepit populus clamare, et favitores mei psallere. Et accessi ad lanistam, et accepi ramum. Et osculatus est me, et dixit mihi: Filia, pax tecum. Et coepi ire cum gloria ad portam Sanavivariam. Et experrecta sum: et [Col. 0041B] intellexi me non ad bestias, sed contra diabolum esse pugnaturam; sed sciebam mihi victoriam imminere [b 1Kb] . Hoc usque in pridie muneris egi: ipsius autem muneris actum, si quis voluerit, scribat.«



CAPUT IV.
[Col. 0042A]

ARGUMENTUM.---S. Saturus, in visione sibi facta, et S. Perpetua ab Angelis in lucem magnam portati, vident martyres; ducti ad thronum Dei, osculo excipiuntur, Optatum episcopum et Aspasium presbyterum conciliant.

I. Sed et Saturus benedictus hanc visionem suam edidit, quam ipse conscripsit. »Passi, inquit, eramus, et exivimus de carne, et coepimus ferri a quatuor Angelis in orientem, quorum manus nos non tangebant. Ibamus autem non supini sursum versi, sed quasi mollem clivum [c 1Kb] ascendentes. Et liberati primam jam vidimus [d 1Kb] lucem immensam; et dixi: Perpetua (erat enim haec in latere meo), hoc est quod nobis Dominus promittebat: [Col. 0042B] percepimus promissionem. Et dum gestamur ab ipsis quatuor Angelis, factum est nobis spatium grande, quod tale fuit quasi viridarium arbores habens rosae [e 1Kb] , et omne genus floris. [Col. 0043A] [202Kb] Altitudo autem arborum erat in modum cypressi, quarum folia cadebant [a 1Kb] sine cessatione. Ibi autem in viridario, alii quatuor Angeli fuerunt clariores caeteris, qui ubi [b 1Kb] viderunt nos, honorem nobis dederunt, et dixerunt caeteris Angelis: Ecce [c 1Kb] sunt, ecce sunt; cum admiratione. Et expavescentes quatuor illi Angeli qui gestabant nos, deposuerunt nos: et pedibus nostris transivimus stadium via lata [d 1Kb] . Ibi invenimus Jocundum et Saturninum [e 1Kb] et Artaxium qui, eamdem persecutionem passi, vivi arserunt; et Quintum, qui et ipse martyr in carcere exierat; et quaerebamus ab illis [f 1Kb] ubi essent caeteri. Dixerunt autem nobis Angeli: Venite prius, introite, et salutate Dominum.

[Col. 0043B] II. Et venimus prope locum, cujus loci parietes tales erant quasi de luce aedificati; et ante ostium loci illius quatuor Angeli stabant, qui introeuntes vestierunt stolas candidas. Et nos vestiti introivimus, et vidimus lucem immensam, et audivimus [g 1Kb] vocem unitam dicentium: Agios, agios, agios; sine cessatione. Et vidimus in medio loci illius sedentem quasi hominem canum, niveos [Col. 0044A] habentem capillos et vultu juvenili, cujus pedes non vidimus. Et in dextra et in sinistra seniores viginti quatuor, et post illos caeteri complures [h 1Kb] stabant. Introivimus cum magna admiratione, et stetimus ante thronum; et quatuor Angeli sublevaverunt nos, et osculati sumus illum, et de manu sua trajecit nobis in facie [i 1Kb] . Et caeteri seniores dixerunt nobis: Stemus. Et stetimus, et pacem fecimus. Et dixerunt nobis seniores: Ite, et ludite. Et dixi: Perpetua, habes quod vis. Et dixit mihi: Deo gratias, ut, quomodo in carne hilaris fui, hilarior sum et heic modo.

III. Et exivimus, et vidimus ante fores Optatum episcopum ad dexteram, et Aspasium presbyterum doctorem ad sinistram, separatos et [Col. 0044B] tristes, et miserunt se ad pedes nobis, et dixerunt nobis: Componite inter nos quia existis, et sic nos reliquistis [j 1Kb] . Et diximus illis: Non tu es papa noster [k 1Kb] , et tu presbyter, ut vos ad pedes nostros mittatis? et misimus nos [l 1Kb] , et complexi illos sumus. Et coepit Perpetua [m 1Kb] cum illis loqui, et segregavimus eos in [n 1Kb] viridario sub arbore rosae. Et dum loquimur cum eis, dixerunt [Col. 0045A] [355Kb] illis Angeli: Sinite illos, refrigerent [a 1Kb] ; et si quas habetis inter vos dissensiones, dimittite vobis invicem; et conturbaverunt eos. Et dixerunt Optato: Corrige plebem tuam; quia sic ad te conveniunt quasi de circo redeuntes, et de factionibus [b 1Kb] certantes. Et sic nobis visum est, quasi vellent claudere portas. Et coepimus illic multos fratres cognoscere [c 1Kb] , sed et martyres. Universi odore inenarrabili alebamur, qui nos satiabat. Tunc gaudens experrectus sum.«



CAPUT V.

ARGUMENTUM.---S. Secundulus in carcere moritur. S. Felicitas gravida, fusis precibus, octavo mense, [Col. 0046A] parit sine dolore. Invictus animus S. Perpetuae et S. Saturi.

I. Hae visiones insigniores ipsorum martyrum beatissimorum Saturi et Perpetuae, quas ipsi conscripserunt. Secundulum vero Deus maturiore exitu de saeculo, adhuc in carcere evocavit, non sine gratia, ut bestias lucraretur. Gaudium [d 1Kb] tamen etsi non anima, certe caro ejus agnovit.

II. Circa Felicitatem vero (nam et illi gratia Domini ejusmodi contigit), cum octo jam mensium suum ventrem haberet (nam praegnans fuerat apprehensa), instante spectaculi die, in magno erat luctu [e 1Kb] , ne propter ventrem differretur, quia non licet praegnantes poenae repraesentari: et ne inter aliquos [f 1Kb] postea sceleratos, sanctum et innocentem sanguinem [Col. 0047A] [146Kb] funderet. Sed et commartyres ejus graviter contristabantur, ne tam bonam sociam, quasi comitem, solam in via ejusdem spei relinquerent. Conjuncto itaque unito gemitu, ad Dominum orationem fuderunt ante tertium diem muneris. Statim post orationem dolores eam invaserunt. Et cum, pro naturali difficultate octavi mensis, in partu laborans doleret, ait illi quidam ex ministris Cataractariorum: Quae sic modo doles, quid facies objecta bestiis, quas contempsisti cum sacrificare noluisti? Et illa respondit: »Modo ego patior quod patior, illic autem alius erit in me qui patietur pro me, quia et ego pro illo passura sum.« Ita enixa est puellam, quam sibi quaedam soror in filiam educavit.

III. Quoniam ergo permisit, et permittendo voluit [Col. 0047B] Spiritus sanctus ordinem ipsius muneris conscribi, [Col. 0048A] etsi indigni ad supplementum tantae gloriae describendum; tamen, quasi mandatum sanctissimae Perpetuae, immo fidei commissum ejus exsequimur [a 1Kb] , unum adjicientes documentum de ipsius constantia et animi sublimitate. Cum [b 1Kb] a tribuno castigatius eo tractarentur, quia ex admonitionibus hominum vanissimorum verebatur ne subtraherentur de carcere incantationibus aliquibus magicis; in faciem respondit Perpetua, et dixit: »Quid utique non permittis refrigerare noxiis nobilissimi Caesaris [c 1Kb] scilicet, et natali ejusdem pugnaturis? Aut non tua gloria est, si pinguiores illo producamur?« Horruit et erubuit tribunus; et ita jussit illos humanius haberi [d 1Kb] , ut fratribus ejus et caeteris facultas fieret introeundi et refrigerandi cum eis; jam et [e 1Kb] ipso [Col. 0048B] optione carceris credente.

[Col. 0049A] [158Kb] IV. Pridie quoque, cum illa coena ultima quam liberam vocant, quantum in ipsis erat, non coenam liberam, sed agapen coenarent [a 1Kb] ; eadem constantia ad populum verba ista jactabant, comminantes judicium Domini, contestantes passioni suae [b 1Kb] felicitatem, irridentes [c 1Kb] concurrentium curiositatem, dicente Saturo: »Crastinus dies satis vobis non est, quod libenter videtis, quod odistis. Hodie amici, cras inimici. Notate tamen nobis [d 1Kb] facies nostras diligenter, ut recognoscatis nos in die illo judicii.« Ita omnes [e 1Kb] inde attoniti discedebant: ex quibus multi crediderunt.



CAPUT VI.

ARGUMENTUM.---E carcere in amphitheatrum hilares [Col. 0049B] educuntur, maxime Perpetua et Felicitas; omnes renuunt vestes profanas induere; flagellantur; anhelant [Col. 0050A] ad bestias, objiciuntur; Saturus bis illaesus; dejiciuntur SS. Perpetua et Felicitas; revocantur in portam Sanevivariam. S. Saturus, a leopardo laesus, militem adhortatur; se invicem osculantur; gladio occiduntur.

I. Illuxit dies victoriae illorum, et processerunt de carcere in amphitheatrum, quasi in coelum, hilares, vultu decori; si forte, gaudio paventes, non timore. Sequebatur Perpetua placido [f 1Kb] vultu et pedum incessu, ut matrona Christi Dei dilecta [g 1Kb] : vigorem oculorum suorum dejiciens ab omnium conspectu. Item Felicitas salvam se peperisse gaudens, ut ad bestias pugnaret, a sanguine, ab obstetrice ad retiarium, lotura post partum baptismo secundo. Et cum delati [h 1Kb] essent [Col. 0050B] in portam, et cogerentur habitum induere i viri quidem sacerdotum Saturni, feminae vero sacratarum [Col. 0051A] [76Kb] Cereri: generosa illa in finem usque constantia repugnavit. Dicebat enim: »Ideo ad hoc sponte pervenimus; ne libertas nostra obduceretur. Ideo animas nostras addiximus [a 1Kb] , ne tale aliquid faceremus: hoc vobiscum pacti sumus.« Agnovit injustitia justitiam: concessit tribunus, ut quomodo erant, simpliciter inducerentur. Perpetua psallebat, caput jam Aegyptii calcans. Revocatus, et Saturninus, et Saturus populo spectanti comminabantur de hoc. Ut sub conspectu Hilariani pervenerunt, gestu et nutu coeperunt Hilariano dicere: »Tu nos, inquiunt, te autem Deus judicabit.« Ad [Col. 0052A] hoc populus exasperatus, flagellis eos vexari pro ordine [b 1Kb] venatorum postulavit. Et utique illi gratulati sunt, quod aliquid et de [c 1Kb] Dominicis passionibus essent consecuti.

II. Sed qui dixerat: Petite et accipietis (Joan. XVI, 24), petentibus dedit eum exitum quem quisque desideraverat. Nam, si quando inter se de martyrii sui voto sermocinabantur, Saturninus quidem omnibus bestiis velle se objici profitebatur, ut scilicet gloriosiorem gestaret coronam. Itaque in commissione spectaculi, ipse et [d 1Kb] Revocatus leopardum experti, etiam super pulpitum ab urso vexati sunt. Saturus [Col. 0053A] [206Kb] autem nihil magis quam ursum abominabatur: sed uno morsu leopardi confici se jam praesumebat. Itaque, cum aper subministraretur, venator potius qui illum aprum subministraverat [a 1Kb] , subfossus ab eadem bestia, post dies muneris obiit. Saturus solummodo tractus est. Et cum ad ursum substrictus esset in ponte, ursus de cavea prodire noluit [b 1Kb] . Itaque secundo Saturus illaesus revocatur.

III. Puellis autem ferocissimam vaccam, ideoque praeter consuetudinem comparatam [c 1Kb] , diabolus praeparavit: sexui earum etiam de bestia aemulatus. Itaque despoliatae et reticulis indutae [d 1Kb] producebantur. Horruit populus, alteram respiciens puellam [Col. 0054A] delicatam, alteram a partu recenti stillantibus mammis. Ita revocatae [e 1Kb] discinguntur. Inducitur prior Perpetua; jactata est, et concidit in lumbos: et ut conspexit [f 1Kb] tunicam a latere discissam, ad velamentum femorum adduxit, pudoris potius memor, quam doloris. Dehinc requisita, et dispersos capillos infibulavit: non enim decebat martyrem dispersis capillis pati, ne in sua gloria plangere videretur. Ita surrexit; et elisam Felicitatem cum vidisset, accessit, et manum ei tradidit, et sublevavit illam. Et ambae pariter steterunt, et, populi duritia devicta, revocatae sunt in portam Sanavivariam. Illic Perpetua a quodam tunc catechumino, Rustico nomine, [Col. 0055A] [108Kb] qui ei adhaerebat, suscepta, et quasi a somno expergita, adeo in spiritu et in ecstasi fuerat, circumspicere coepit, et stupentibus omnibus ait: »Quando, inquit, producimur ad vaccam illam nescio [a 1Kb] .« Et cum audisset quod jam evenerat, non prius credidit, nisi quasdam notas vexationis in corpore et habitu suo recognovisset, et illum catechuminum [b 1Kb] . Exinde accersitum fratrem suum, et illum catechuminum allocuta est eos, dicens: »In fide state, et invicem omnes diligites; et passionibus nostris ne scandalizemini.«

IV. Idem Saturus in alia porta militem [c 1Kb] Pudentem exhortabatur dicens: »Adsum [d 1Kb] certe, sicut promisi et praedixi; nullam usque adhuc bestiam sensi. Et nunc de toto corde credas. Ecce prodeo illo, et ab uno morsu leopardi consumar.« Et statim in [Col. 0055B] fine spectaculi, leopardo objectus, de uno morsu ejus tanto perfusus est sanguine, ut populus revertenti illi secundi baptismatis testimonium reclamaverit: »Salvum [Col. 0056A] lotum, salvum lotum.« Plane utique salvus erat, qui hoc spectaculo claruerat [e 1Kb] . Tunc Pudenti militi: »Vale, inquit, et memor esto fidei meae; et haec te non conturbent, sed confirment.« Simulque ansulam [f 1Kb] de digito ejus petiit, et vulneri suo mersam reddidit ei, haereditatem pignoris relinquens [g 1Kb] illi, et memoriam sanguinis. Exinde jam exanimis prosternitur cum caeteris ad jugulationem solito loco. Et cum populus illos in medium postularet, ut, gladio penetrante in eorum corpore, oculos suos comites homicidii adjungeret, ultro surrexerunt et se quo volebat populus transtulerunt: ante jam osculati invicem, ut martyrium per solemnia pacis consummarent. Caeteri quidem immobiles et cum silentio ferrum receperunt: multo magis Saturus, qui et prior [Col. 0056B] scalam ascenderat, prior reddidit spiritum; nam et Perpetuam sustinebat. Perpetua autem, ut aliquid doloris gustaret, inter costas [h 1Kb] puncta exululavit; et errantem dexteram tirunculi gladiatoris ipsa in [Col. 0057A] [12Kb] jugulum suum posuit [a 1Kb] . Fortasse tanta femina aliter non potuisset occidi, quia ab immundo spiritu timebatur, nisi ipsa voluisset.

O fortissimi ac beatissimi martyres! o vere vocati et electi in gloriam Domini nostri Jesu Christi! quam qui magnificat et honorificat et adorat, utique et haec non minus veteribus exempla in aedificationem Ecclesiae [Col. 0058A] legere debet, ut novae quoque virtutes, unum et eumdem semper Spiritum sanctum usque adhuc operari testificentur, et omnipotentem Deum Patrem, et Filium ejus Jesum Christum Dominum nostrum, cui est claritas et immensa potestas in saecula saeculorum. Amen.




[Col. 0059]
INDEX CAPITUM PASSIONIS SANCTARUM MARTYRUM PERPETUAE ET FELICITATIS.

    [Col. 0059D] PRAEFATIO. Nova scribenda, posteris, antiqua futura. col. 13-14
    CAP. I. Sancti Martyres, capti; quos inter Perpetua, quae res gestas litteris consignavit. S. Perpetua patrem vincit: cum aliis baptizatur. In carcerem detruditur: sollicita de infante, ex visione sibi facta scalae in coelum erectae, et ascensus S. Saturi et sui, et buccellae oblatae, intelligit martyrium propediem futurum. col. 16
    CAP. II. Rursus a patre tentatur, ipsumque confortat; cum aliis ad tribunal ducta, se Christianam profitetur. Damnatur cum reliquis ad bestias. Orat pro fratre Dinocrate mortuo, quem in visione intelligit purgatorii poenis affligiet liberari. col. 29
    CAP. III. Iterum tentatur Perpetua a patre. Visio ejus tertia: in qua ad luctam abducitur contra Aegyptium: proposito praemio, pugnat, vincit, et praemium refert. col. 38
    [Col. 0060D] CAP. IV. S. Saturus in visione sibi facta, et S. Perpetua, ab Angelis in lucem portati, vident Martyres. Ducti ad thronum Dei, osculo excipiuntur. Optatum Episcopum et Aspasium presbyterum dis sentientes conciliant. col. 42
    CAP. V. S. Secundulus in carcere moritur. S. Felicitas gravida, fusis precibus, octavo mense parit sine dolore. Invictus animus S. Perpetuae et S. Saturi. col. 45
    CAP. VI. E carcere in amphitheatrum hilares educuntur, maxime Perpetua et Felicitas. Omnes renuunt sacrilegas vestes induere; flagellantur; Anhelant ad bestias; objiciuntur. S. Saturus bis illaesus. Dejiciuntur SS. Perpetua et Felicitas. Revocantur in portam Sanevivariam. S. Saturus a leopardo laesus: militem adhortatur. Sancti Martyres se invicem osculantur. Gladio occiduntur. col. 49






[Col. 0061]
DISSERTATIO APOLOGETICA PRO SS. PERPETUAE, FELICITATIS ET SOCIORUM ORTHODOXIA, AUCTORE JOSEPHO AUGUSTINO ORSI O. P. S. R. E. PRESBYTERO CARDINALI.



CAPUT PRIMUM.
[Col. 0061A]

Externis argumentis ex Ecclesiae et veterum Patrum auctoritate petitis, SS. Perpetuae, Felicitatis et sociorum martyrum orthodoxia vindicatur.

    I. Tertulliani coaevi scriptoris pro Perpetua sociisque martyribus testimonium.
    II. Pontius diaconus eorumdem martyrum acta non obscure laudavit.
    III. Perpetuae et Felicitatis antiquissimum fuisse in Ecclesia Romana cultum, ex Bucherii pervetusto calendario demonstratur.
    IV. Sanctus Augustinus earumdem martyrum variis in locis cum laude meminit, ac tribus eas tractatibus celebravit; quorum priorem in editis levi admodum conjectura sancto Doctori Basnagius abjudicat et irrito conatu elevare et labefactare contendit.
    V. Ecclesiarum Carthaginensium celeberrima et [Col. 0061B] caeterarum matrix, Perpetuae et Felicitatis reliquiis illustrata est, et ex earum nominibus nuncupata.
    VI. In Missae canone quotidiano earumdem nomina inter celebriores martyres recensentur.
    VII. Argumentum, quod ex his testimoniis conficitur, frustra Basnagius.


NULLUM omnino est religiosi cultus et observantiae signum, quod non jam inde ab antiquis temporibus confestim in sanctas hasce ac celeberrimas martyres contulerit Ecclesiae catholicae pietas, et unanimis ubique terrarum in eas christianae religionis affectus populorumque devotio. Earum scilicet nomina vetustissima ecclesiarum tabularia exhibent et in omnibus pene martyrologiis descripta sunt: earum solemnitas et natalis dies magno christianae plebis concursu celebrata: earum Acta in ecclesiis publice lecta: in earum [Col. 0061C] honorem et super earum reliquias templa et altaria Deo consecrata: panegyricae orationes in earum anniversaria festivitate a Patribus habitae: earum denique specialis, inter quotidiana sacrificia, commemoratio ad nostra usque tempora perennavit. Haec omnia clarissimis testimoniis ostendam, quae ita disponam, ut plane et aperte constet jam inde ab earum [Col. 0062A] nece fuisse perpetua et non interrupta Ecclesiae traditione pro veris martyribus habitas, adeoque in Ecclesiae catholicae pace et communione obiisse.

I. Tertullianus, qui Perpetuae coaevus fuit et Carthaginis incola, ubi Perpetua sociique martyres neci traditi sunt, ejus in libro de Anima, cap. 55, his verbis meminit: »Perpetua, fortissima martyr, sub die passionis, in revelatione paradisi solos illic commartyres suos vidit.« Ne verbo quidem indicat fuisse illam sectae montanisticae addictam: quod certe vanissimus homo nequaquam praetermisisset, solitus inflatis buccis sceleratae factionis decora resonare. Meminit in eodem libro, cap. 9, fanaticae cujusdam mulieris Angelorum, ut putabat, et ipsius Domini visionibus assuetae; neque monere omittit suae illam fuisse communionis: »Est, inquit, hodie soror apud nos revelationum charismata sortita,« etc. Alterius meminit libro de Virginibus velandis prope finem, quam pariter sororem [Col. 0062B] nominat: et montanistam fuisse, perspicuis verbis declarat: »Nobis,« id est Paracleti discipulis, qui novas non spernimus prophetias, charismata honoramus, et visiones revelationesque suscipimus, »Dominus, etiam revelationibus, velaminis spatia metatus est. Nam cuidam sorori nostrae angelus in somnis,« etc. Nihil ejusmodi tradit ubi de Perpetua loquitur, nihil ejusmodi jactat. Martyrem tantummodo nominat, et fortissimam: non illam sororem suam, non martyrem suam praedicat, et ne verbo quidem significat fuisse illam Montanistarum superstitionibus ac deliramentis imbutam. Est-ne vero credibile adeo singulare sectae suae ornamentum sibi suisque perspicuis verbis asserere neglexisse, qui tam sollicite monitos nos esse voluit insanas etiam mulierculas, nulla virtute insignes, sed insomniis unice deditas, e Montani schola et institutione [Col. 0062C] prodiisse? Quae contra affert Basnagius, et argumentum quod ex his Tertulliani verbis in suae opinionis confirmationem exsculpit, inferius evertam.

II. Pontius diaconus, qui post Perpetuae et Felicitatis obitum quinquaginta circiter annis floruit, in Vita S. Cypriani haec habet, quae ad earum acta, mea quidem sententia, manifeste respiciunt, uti etiam viro [Col. 0063A] clarissimo Lucae Holstenio jampridem est observatum [(1) 1Kb] : »Majores nostri plebeis et catechumenis martyrium consecutis tantum honoris, pro martyrii ipsius veneratione, dederunt, ut de passionibus eorum multa, aut prope dixerim, pene cuncta conscripserint, ut ad nostram quoque notitiam, qui nondum nati fuimus, pervenirent.« Haec Pontii verba Perpetuae et Felicitatis acta digito veluti ostendunt, et in ea optime quadrant.

Plebeii hoc loco, ut idem observavit Holstenius, accipiendi sunt laici, nullum in clero ordinem adepti; sic enim paulo inferius idem Pontius: Multa sunt quae adhuc plebeius, multa quae jam presbyter fecit.

Catechumenas fuisse tum ipsas, tum earum in passione socios, Actorum collectori, ipso statim initio, diligentes est adnotatum: »Apprehensi sunt adolescentes [Col. 0063B] catechumini, Revocatus et Felicitas conserva ejus, Saturninus et Secundulus, inter quos et Vivia Perpetua, honeste nata, liberaliter instituta, matronaliter nupta, habens patrem et matrem et fratres duos, alterum aeque catechuminum,« etc. Hic esse videtur Saturus, quem fratrem suum Perpetua in hisce Actis appellat: »Tunc dixit mihi frater meus: Domina soror,« etc. Et infra: »Et retuli statim fratri meo, et intelleximus passionem esse futuram.« Loquitur autem de Saturo, ejusdem agonis commilitone. Sunt denique ejusmodi Acta ea diligentia conscripta, quam Pontius verbis superioribus laudat. Multa enim, aut, prope dixerim, pene cuncta quae ad eorum passiones pertinent, complectuntur, ad ipsas usque minutiores circumstantias, [Col. 0063C] ut plane nesciam an aliqua antiquorum martyrum Acta majori accuratione ac diligentia descripta sint. Pontii itaque verba in ea, quae prae manibus habemus, Acta ita belle conveniunt, ut nullis eorum quae modo exstant, melius. An autem Pontii aetate aliqua exstiterint, ad quae aptius ejus verba referri possent, valde equidem dubito: cum non adeo in vetustioris aevi moribus positum fuisse videatur, ut gesta martyrum adeo exquisita diligentia litteris traderentur. Fallitur enim Dodwellus cum ex laudatis verbis concludit [(2) 1Kb] , »adeo sedulos fuisse in martyrum gestis memoriae tradendis veteres, ut nihil illos fere fugerit;« ut ex actorum paucitate quae supersunt, paucitatem quoque martyrum colligat. Non enim asserit Pontius in singulorum martyrum gestis memoriae [Col. 0063D] tradendis pari diligentia veteres fuisse versatos: ejus namque proposito satis erat luculentissimum horumce Actorum exemplum queis tam sedulo ad posteros transmissa fuerat plebeiorum et catechumenorum martyrum memoria. Inde enim facile omnes intelligebant, quam non segniorem operam adhibere ipse deberet in episcopi et martyris praeclarissimis gestis litterarum monumentis consignandis. Nullus itaque dubito, quin Perpetuae, Felicitatis et sociorum Acta prae oculis Pontius habuerit. Nam et ad plebeios pertinent et catechumenos, et aetas facile convenit, antequam [Col. 0064A] scilicet Pontius ipse nasceretur, et eo quod ipse describit studio fuerunt ac diligentia concinnata: adeoque medio saeculo tertio fuisse Perpetuam ejusque socios Carthagine, ubi sanguinem fuderant, pro veris martyribus habitos, laudata Pontii verba non obscure suadent.

III. Id vero nemo mirabitur qui secum animo reputaverit sequenti, id est quarto Ecclesiae saeculo, celebrem quoque Romae fuisse Perpetuae et Felicitatis festivitatem. Id constat ex vetustissimo Ecclesiae Romanae calendario, quod Bucherius publica luce donavit, et ad Liberii tempora pertinere unanimis esse videtur eruditorum sententia. In hoc itaque venerandae antiquitatis monumento, Nonis Martii, Perpetuae et Felicitatis Africae, nomina inscripta sunt. Quod [Col. 0064B] certe indubium est vetustissimi in Ecclesia cultus argumentum. Cum enim viri eruditi Bucheranium calendarium in Liberii tempora conferunt, non ea ipsorum mens est, Romae tum primum institutas fuisse, quae in eo recensentur, martyrum solemnitates: absurda enim esset ejusmodi cogitatio. Nam Bucherianus iste, seu Liberianus indiculus ex antiquioribus dypticis et tabulariis descriptus est, quam non tum primum Ecclesiae, praesertim Apostolicae, et maxime atque imprimis Romana, sed jam inde ab initio, ut ex Tertulliano [(1) 1Kb] aliisque auctoribus discimus, sacros fastos habuerint, pro illorum temporum conditione, accuratissime digestos. Fieri itaque optime potuit, ut aliquot ante Liberium annis Perpetuae et Felicitatis natale coeptum fuerit in urbe celebrari: Carthagine [Col. 0064C] autem priusquam Romae receptum fuisse et vulgatum earum cultum, annon vero perquam simillimum est? Cum igitur medio saeculo quarto Liberius, sub quo laudatum calendarium conditum est, sedere coeperit, morosi nimium critici esset, inficias ire Carthagine, saltem ineunte saeculo quarto, Nostrarum celebrem fuisse memoriam.

Est aliud, quod circa Liberianum istum martyrum laterculum diligenter velim animadverti, ex quo nostrarum martyrum cultus non vetustas modo, sed et celebritas intelligi facile potest: Martyres scilicet in eo calendario descriptos, praeter Nostras et Cyprianum, omnes esse Romanos: neque, his tribus exceptis, ullum in eo exteris martyribus locum esse. Quod profecto clare et aperte demonstrat, quam ab [Col. 0064D] antiquis temporibus in ore famae praedicti martyres versarentur. Sanctos quidem martyres, non uni alicui Ecclesiae, sed omnibus, a primis christianae fidei saeculis, fuisse deputatos, haud inscite Oxoniensis Cypriani Operum Editor observavit; est tamen aliquid in ejus verbis, pro illorum, de quibus loquitur, temporum conditione, non satis accurate dictum: Videmus enim, inquitt [(2) 1Kb] , Acta martyrum ab una Ecclesia ad alias transmissa; et singularum ecclesiarum martyrologia non suorum modo, sed et longe dissitorum hominum nomina continere.

[Col. 0065A] Si de recentioribus martyrologiis sermo sit, puta, Hieronymiano et caeteris quae inde profluxerunt, non est cur ullam erudito viro controversiam excitemus; sed in antiquissimis calendariis suos duntaxat, paucis exceptis, aut finitimarum provinciarum unaquaeque ecclesia martyres exhibet. Sic in Romano Buccherii, praeter Nostras et Cyprianum, ut dictum est, omnes Romani; et in Carthaginiensi Mabilloniano plerique omnes Carthaginienses, aut Africani, aut, pauci tamen ex quibusdam aliis provinciis, quibuscum magnum olim christianis Carthaginiensibus commercium intercessit; progressu vero temporis ampliora semper condita fuisse martyrologia, quae non singularum ecclesiarum tantum, sed et longe dissitorum hominum nomina continerent, clarum et perspicuum [Col. 0065B] est: sicut etiam festivitatum numerum sequioribus saeculis valde fuisse auctum, et eas quoque solennitates adscitas, quibus remotissimae longeque inter se dissitae ecclesiae suos unaquaeque martyres celebrabat. Sed ut ad Perpetuam et Felicitatem redeamus, quisquamne ibit inficias dandum id esse earum famae atque celebritati, quod solae cum Cypriano, ex Africanis, imo et aliarum provinciarum martyribus, in Romano calendario locum habuerint, priscis illis temporibus, quibus unaquaeque ecclesia suis contenta martyribus, exterorum martyrum solennitates non nisi rarissimas adscribebat. Et de Cypriano quidem facile intelligitur, unde illi adeo insigne decus, ut ejus nomen cum romanis martyribus in Liberiano indiculo adscriberetur: id scilicet praeclarissimis [Col. 0065C] ejus meritis datum est, non in Ecclesiam modo Carthaginensem et universam Africam; sed in omnem qua patet Ecclesiam et imprimis Romanam longe lateque diffusis. Nostris autem unde cum Cypriano eadem gloriae celebritas, ut ex tot martyribus qui Africae arenas glorioso cruore irrigarunt, adeo mature, id est non longe post initium saeculi quarti, solae cum sanctissimo illo ac celeberrimo episcopo specialem Romae solemnitatem consequerentur? Profecto, aut ex earum actis, aut ex miraculorum ad earum monumenta frequentia. Ex miraculis non dicet utique Basnagius: igitur ex actis quae omnium proinde tum manibus terebantur. Annon vero absurdum est cogitatu, intra unius saeculi spatium ex hominum memoria excidere potuisse celeberrimas [Col. 0065D] hasce notissimasque mulieres, quarum Actorum lectione Christiani mirifice capiebantur, Montanistarum fuisse erroribus maculatas? Id eo difficilius creditu est, quo earum insignior exstitit fama: quae enim ad obscurae sortis homines pertinent, facile e posterorum memoria delet oblivio. Rem vero adeo singularem, mulieres scilicet ob invictae fortitudinis laudem et coelestes revelationes omnium admirationi habitas, Montanistarum addictas fuisse superstitionibus; neque Catholici, neque Haeretici, tam brevi temporis intervallo in oblivionem abire atque intercidere permissi sunt. Non quidem Catholici, qui ut ab haereticorum etiam gloria confessionis insignium consuetudine refugiebant, ita sollicite cavebant, ne [Col. 0066A] falsi pro veris, id est haeretici pro catholicis martyribus in sacra diptyca reciperentur. Et licet aliquando haereticorum nomina in martyrologia inrepserint; id tamen, ut inferius demonstrabitur, sequioribus saeculis et a rerum gestarum memoria remotissimis factum est; id vero de quo nunc agimus, vix elapso ab earum passione saeculo contigisset: quod certe in martyribus ejusdem celebritatis et nominis caret exemplo. Sed neque Montanistae, haud infrequens in Africa haereticorum factio, suos sibi a Catholicis subripi martyres passi fuissent. Sed de hoc alibi plenior erit et opportunior dicendi locus.

IV. Initio saeculi quinti florebat Augustinus, cujus Possidius in indiculo recenset, de Natali Perpetuae et Felicitatis tractatus tres, qui in novissima operum [Col. 0066B] ejus editione, PP. Benedictinorum congregationis sancti Mauri studio adornata, sunt inter sermones num. CCLXXX, CCLXXXI et CCLXXXII. Primum, id est ducentesimum octuagesimum, alias de diversis centesimum tertium, in dubium Basnagius revocat, imo non esse Augustini existimat, levissima ductus conjectura: Non existimamus, inquit [(1) 1Kb] , Augustini sermonem esse de Natali SS. Perpetuae et Felicitatis martyrum, ubi haec leguntur: »Exhortationes earum in divinis revelationibus, triumphosque passionum, cum legerentur, audivimus.« Quae sane non quadrant ad Augustini mentem, qui verbis expressis Perpetuae visiones Scripturis sanctis eximit [(2) 1Kb] : De fratre autem S. Perpetuae Dinocrate, nec scriptura ipsa canonica est. Quid vero magis canonicum quam divinae revelationes, quales [Col. 0066C] sermonis auctori existimantur? Verum non Augustinus modo, sed neque ullus unquam catholicus scriptor divinas heic pro canonicis accepisset. Quis enim, exceptis Montanistis, privatas hujusmodi revelationes, et privata auctoritate litteris traditas, pro canonicis habuit? An igitur sermonis auctorem aliquem fuisse dicet e Montanistarum secta declamatorem? Non puto id dicturum virum eruditum. Quisquis igitur fuerit sermonis auctor, sane doctus et catholicus et totus Augustinianus, divinas dixit, a Deo immissas, ut pie existimabat, revelationes, non autem quod eas crederet divina fuisse conscriptas auctoritate: aliud est enim divinam esse revelationem, aliud divinam esse et canonicam scripturam in qua talis nobis revelatio proponitur. Ut divinam dicamus aliquam revelationem, [Col. 0066D] sufficit ut Deum auctorem habuisse, probabiliter existimemus; sed ut canonicam dicamus scripturam in qua talis revelatio continetur, necesse est ut canonicum scriptorem, et divino afflatum spiritu habuerit. Augustinus igitur, ut deinceps videbimus, Perpetuae revelationes ex Deo fuisse probabiliter credidit: adeoque divinas hoc sensu et notione dicere potuisset. Auctori vero sermonis neque in mentem venit, Perpetuae Acta in quibus ejusmodi revelationes leguntur, canonicam esse scripturam, eorumque auctorem divino afflatum fuisse spiritu, divinaque praeditum auctoritate. Quare inter sermonis [Col. 0067A] auctorem, quicumque ille fuerit, et Augustinum optime convenit: reque tam levi inanique conjectura laudatus sermo Augustino fuerat abjudicandus.

Concedatur tamen neque hunc, neque duos sequentes sermones in Natali martyrum Perpetuae et Felicitatis, qui modo inter ejus et opera exstant, Augustini esse: an contra apertum Possidii esse testimonium negabit, tres S. Doctorem de Natali Perpetuae et Felicitatis tractatus habuisse? Adeoque eas pro veris catholicisque martyribus a sancto Doctore fuisse habitas, et quinto ineunte saeculo celebrem fuisse earum in Africa solennitatem? An negabit Augustini esse enarrationem in Psalmum XLVII, ubi S. Perpetuae meminit, et ejus acta publice in Ecclesiis lecta fuisse significat? Sicut novimus, inquit, et [Col. 0067B] legimus in passione beatae Perpetuae. Sed et in libris de Anima et ejus origine [(1) 1Kb] Perpetuam ubique sanctam appellat: et quamvis ejus passionis Acta Scripturarum canone eximat, neque ex eis testimonia proferri velit adversus fidei mysteria; eodem tamen numero ac pretio habet quo caeterorum martyrum acta, eamdem illis ac caeteris fidem adhibet, neque ullibi Perpetuae visiones pro muliercularum insomniis habet, veluti Montanistarum figmenta, aut humani spiritus ludificationes explodit: adeoque a Deo immissas fuisse et hoc sensu divinas, ea fide credit, quam hujusmodi monumentis adhibere viri prudentia et judicio praediti consueverunt.

V. Sed omnibus, quae hactenus produximus, argumentis luculentius est illud, quod ex Basilicae dignitate, [Col. 0067C] ac vetustate conficitur, quam Carthagine Perpetua ac Felicitas habuerunt. Celeberrima siquidem et antiquissima omnium ecclesiarum Carthaginensium, et, ut modo dicitur, Matrix illa fuisse videtur quae in antiquis monumentis modo basilica restituta [(2) 1Kb] , modo basilica majorum [(3) 1Kb] , modo basilica major [(4) 1Kb] , modo ad majores [(5) 1Kb] , nuncupatur. In ea utpote majori plebis Carthaginensis concursu frequentata, plerique Augustini sermones habiti sunt eorum, quos sanctus doctor Carthagine recitavit. In ea Concilium secundum Carthaginense sub Genetlio anno CCCXC, et caeterae deinceps Carthaginenses synodi celebratae sunt. De hac eadem basilica intelligendum puto sanctum Optatum Milevitanum, ubi de schismatica Majorini ordinatione loquens, haec habet [(6) 1Kb] : Interea [Col. 0067D] ad basilicam, ubi cum Caeciliano tota civitas in frequentia fuerat, nullus de supra dictis accessit. Et paulo post: Illo tempore aut reus (Caecilianus) debebat expelli, aut communicari debuit innocenti. Conferta erat Ecclesia populis: plena erat cathedra episcopalis: erat altare [Col. 0068A] loco suo in quo pacifici episcopi retro temporis obtulerunt, Cyprianus, Lucianus et caeteri. Sic exitum est foras, et altare contra altare erectum est, etc. De hac, inquam, basilica seu majorum, seu restituta, loqui hoc loco sanctum Optatum existimo, propterea quod a Victore Vitensi memoriae proditum fuit [(1) 1Kb] , Carthaginensium episcoporum sedem illic semper fuisse, ac domicilium. Porro in hac ecclesia quam omnium Carthaginensium statuere jure optimo possumus celeberrimam juxta atque antiquissimam, Perpetuae et Felicitatis condita fuisse, corpora, laudatus Victor Vitensis testis locupletissimus est [(2) 1Kb] : Basilicam majorem, ubi corpora sanctarum martyrum Perpetuae atque Felicitatis sepulta sunt . . . . Suae religioni (Vandali) licentia tyrannica manciparunt. Imo ex Perpetuae eamdem [Col. 0068B] basilicam appellatam fuisse nomine, haud obscure colligitur ex actis secundi Concilii Carthaginensis quod habitum fuisse dicitur in basilica Perpetua (forte an Perpetuae) restituta. Hoc autem esse puto antiquissimi et celeberrimi cultus, et earum orthodoxiae evidentissimum argumentum.

Vetustissimum fuisse in Ecclesia morem, et ipsi pene christianae religioni coaevum, ut catholica plebs ad memorias martyrum conveniret, et ea loca frequentaret, ac religiosa devotione coleret, ubi sacrae ipsorum exuviae conditae fuerant, nemo qui historiam ecclesiasticam vel a limine salutarit, ignorat. De romanis monumentis, in quibus sacra Apostolorum corpora deposita fuerant, id manifeste testatur Zephyrion aequalis adeoque Tertulliano, Perpetuae [Col. 0068C] et Felicitati synchronus Caius: Ego vero, inquit [(3) 127Kb] , Apostolorum tropaea possum ostendere. Nam sive in Vaticanum, sive ad Ostiensem viam pergere libet, occurrent tibi tropaea eorum, qui ecclesiam illam fundaverunt. In iisdem locis amplificata postmodum religione, et Ecclesia a persecutionibus respirante, exstructas fuisse basilicas, sacrasque domos religiosis usibus mancipatas, etiam constat. Illud denique ex antiquis monumentis compertum est, et ratio ipsa suadet, celebriores atque insigniores basilicas insignioribus atque illustrioribus fuisse martyribus aedificatas; aut saltem celebriorum atque insigniorum martyrum in celebriores et insigniores basilicas fuisse translata. Praesertim vero majores Ecclesiae ut praecipuorum martyrum reliquiis decorarentur, [Col. 0068D] cura episcoporum fuit: idque tum propter majorem ipsorum martyrum gloriam, tum propter Ecclesiarum splendorem, tum denique quia frequentior erat christianae plebis ad matrices ecclesias concursus, atque ut eo etiam frequentius praecipuorum martyrum devotione allecta conflueret. Cum igitur Perpetuae et Felicitatis corpora in majorem ecclesiam Carthaginensem illata fuisse, ex Victore [Col. 0069A] Vitensi habeamus; quin inter illustriores martyres, antequam eo inferrentur, fuerint numeratae ambigere non debemus.

Sed translationis tempus, ut de cultus antiquitate etiam constet, eruendum est. Anno CCCXC, quo secundum concilium Carthaginense habitum est, major ecclesia Carthaginensis ex Perpetuae nomine, ut vidimus, nuncupabatur. Eo igitur anno antiquiorem statuere debemus sacrorum pignorum translationem. Sub Liberio Bucherianum calendarium, ut diximus, concinnatum est. In eo, ut et in omnibus martyrologiis, Perpetuae et Felicitatis festum nonis martiis consignatur. Hunc autem non earum martyrii, sed translationis esse diem, Cl. Pagius hoc argumento probat [(1) 1Kb] . Passae sunt SS. Martyres quo die natale [Col. 0069B] Getae Caesaris colebatur: Munere castrensi eramus pugnaturi. Natale tunc Getae Caesaris. Et infra: Quid utique non permittis refrigerare noxiis Nobilissimis, Caesaris scilicet, et natali ejusdem pugnaturis? At in diem septimam martii, neque imperii Caesarei, neque Getae natale genuinum incidebat. Natus enim Geta, teste Spartiano [(2) 1Kb] , sexto calendas junias: Caesarea vero dignitate anno CXCVIII, non ante diem XIII aprilis ornatus est: Et ratio est, inquit Pagius, quia, ut mox visuri sumus, Caracalla post eum diem tribunitiam potestatem et augusteam dignitatem a patre obtinuit; et verisimile non est Getam minorem filium prius a patre Augustum nuncupatum. Utraque itaque nuncupatio vel eodem tempore post mensem martium facta, vel Caracalla prius dictus Augustus quam Geta [Col. 0069C] Caesar. Quare sanctae Perpetua et Felicitas alio die, quam quo passae sunt, in martyrologiis coluntur. Quod non raro accidisse, passim in hoc opere observabimus, diesque septima martii dies est quo Carthaginem earum reliquiae postea translatae, non vero dies obitualis. Cum itaque medio saeculo quarto Liberius sedere coeperit, hoc tempore sacratum reliquiarum fuerat peracta translatio: adeoque statuere jure optimo possumus, eam translationem non multo post initium saeculi quarti, reddita jam per Constantinum Ecclesiae pace, fuisse celebratam; et ab earum martyrio saeculo dumtaxat elapso, Perpetuam et Felicitatem praecipuarum martyrum loco habitas, et ad earum memorias Carthaginensem populum frequentissimum concurrisse.

[Col. 0069D] Vidimus quomodo ex nostrarum martyrum in majorem ecclesiam Carthaginensem translatione cultus earum celebritas et antiquitas demonstretur: videndum superest quam luculenter ex eodem principio earum orthodoxia confirmetur. Ecclesia, domus, cathedra et altare in primis episcopi, centrum erant, ut notat illustrissimus [(3) 1Kb] Albaspineus, ecclesiasticae communionis. Eo catholica plebs frequentissima confluebat, inde populum episcopus alloquebatur, ibi preces eorum et oblationes et vota suscipiebat. Hic erat locus orationis, hic locus sacramentorum, hic [Col. 0070A] denique solemnis sacrificii locus. Caetera altaria, ut idem observat Albaspineus, in subsidium communionis exstructa sunt, cujus, ut dictum est, centrum ecclesia et altare episcopi habebantur. In hoc altari quam frequentes Catholici communicabant, tam ad illud schismaticis et haereticis nullus permittebatur accessus: immo inde, vi etiam adhibita, extrudebantur qui Ecclesiae catholicae communione excidissent, ne forte, ob loci sanctitatem et amplitudinem in quo veteres catholicae communionis arcem constituerant, pro catholicis haberentur. Hujus rei argumento id esse potest, quod de Paulo Samosateno narrat Eusebius; nefarium scilicet haeresiarcham sententia synodi exauctoratum, et Antiocheno episcopatu dejectum, domo, sede et ecclesia episcopali exturbari [Col. 0070B] neutiquam potuisse quamdiu Zenobia, cujus ille favore et gratia utebatur, rerum in Oriente potita est. Tamdiu enim se pro legitimo episcopo habendum existimavit, et catholicam plebem sibi retinere posse credidit, quamdiu domum, cathedram, basilicam et altare occuparet, in quo majores sui sedere, plebem colligere, oblationes et vota populi suscipere, et sacrificia Deo offerre consueverant. Catholici vero episcopi omni ope et conatu egerunt ut, nequissimo homine expulso, Domnus, qui ei fuerat subrogatus, episcopalem basilicam obtineret, et in decessorum suorum sede cathedraque collocaretur. Quod quidem, profligata Zenobia, Aureliani ope perfectum est, qui, ut ait Eusebius [(1) 146Kb] , ab episcopis interpellatus, rectissime hoc negotium dijudicavit, iis domum dari [Col. 0070C] praecipiens quibus Italici christianae religionis antistites et Romanus Episcopus scriberent. Quae cum ita sint, omnes, puto, hoc argumento facile intelligunt quam fixa fuerit apud veteres constans certaque sententia, martyres nostras in Ecclesiae pace et communione obiisse, dum eo ipsarum corpora inferri voluerunt quo veluti ad catholicae communionis centrum et arcem Carthaginensis populus confluebat. Praecipuorum ossa martyrum ideo sub primario illo episcopi altari recondebantur, ut catholici eo convenientes, se non aliorum fidelium modo, sed et sanctorum martyrum communionis participes esse intelligerent. Contra schismatici et haeretici, quibus ad illud pietatis asylum nullus patebat accessus, nullam sibi esse scirent neque cum Ecclesia catholica [Col. 0070D] neque cum sanctis martyribus communionem. Unde sanctus Optatus Milevitanus Donatistas veluti schismaticos hoc argumento traducit, quod sanctorum Apostolorum memoriis in Urbe neutiquam communicarent [(2) 1Kb] : Denique si Macrobio (Donatistarum in urbe pseudepiscopo) dicatur, ubi illic sedeat, numquid potest dicere, In cathedra Petri? quam nescio si vel oculis novit, et ad cujus memoriam non accedit, quasi schismaticus contra Apostolum faciens, qui ait [(3) 1Kb] : [Col. 0071A] Memoriis sanctorum communicantes. Ecce praesentes sunt ibi duorum Apostolorum memoriae; dicite si ad has ingredi potuit, ita ut obtulerit illic ubi sanctorum memorias esse constat? Apud veteres igitur adeo compertum fuit Perpetuae et Felicitati nihil, dum viverent, cum haereticis fuisse commune, et in Ecclesiae pace et communione martyrium consummasse, ut earum sacras reliquias, ab carum martyrio saeculo vix clapso, eo intulerint quo haeretici maxime vetabantur accedere, et ubi nemo nisi catholicus communicabat.

VI. Denique, pro nostrarum martyrum cultus antiquitate et celebritate atque earumdem orthodoxia, ex assidue repetita earum inter quotidiana sacrificia commemoratione, haud absimilia praecedentibus [Col. 0071B] confici possunt argumenta. Perpetuae enim et Felicitatis tum in Missali Gelasii, tum in Gregorii Sacramentario, tum denique in vetustissimo Sacramentario Gallicano [(1) 1Kb] quotidie repetitur, cum paucis aliis martyribus, in missae canone commemoratio. Obvia sunt omnibus antiquissimorum Patrum testimonia, Tertulliani in primis [(2) 1Kb] et Cypriani [(3) 1Kb] , quibus ii aperte testantur martyrum natalitios dies speciali eorum inter sacrificia commemoratione fuisse celebratos. An vero praeter anniversariam martyrum in die natalis eorum celebritatem, priscorum temporum usus haberet, ut vel omnium vel insigniorum nomina inter quotidiana sacrificia e sacris dyptichis recitarentur, haud ita e veterum testimoniis compertum est. Indicare id tamen sanctus Cyprianus videtur [Col. 0071C] epist. XXXIX ad Pam. num. 30, ubi, postquam de Celerini avia Celerina, et patruo ejus, et avunculo Laurentino et Ignatio locutus est, qui martyrio jam pridem fuerant coronati, subjungit: Sacrificia pro eis semper, ut meministis, offerimus, quoties martyrum passiones et dies anniversaria commemoratione celebramus. His scilicet verbis haud obscure significat Cyprianus; quoties alicujus martyris recurrebat anniversaria solemnitas, et praedictorum semper fuisse renovatam, inter sacrificiorum solemnia, mentionem. Et fieri quidem optime potuit ut, cum non magnus erat martyrum numerus, sicuti nulli eorum deerat anniversaria solemnitas, neque insignioribus tantum, et qui atrociora tormenta experti fuerant, sed etiam obscurioribus, et qui nullis cruciatibus toleratis pro [Col. 0071D] confessione nominis in carcere obierant, ut ab eodem Cypriano statutum est [(4) 1Kb] ; postea vero aucta in immensum eorum copia, praecipui tantum, ut vetera nos calendaria docent, et quorum illustrior erat fama, retenti sunt, pro quibus annua sacrificia et oblationes celebrarentur: ita primum quidem omnium fieret in quotidianis sacrificiis commemoratio; postea vero, ut ex liturgiis, antiquissimis illis quidem, at tertio tamen saeculo recentioribus, compertum est, illustriorum dumtaxat in Missis quotidianis nomina retinerentur. Sed, ut sit de vetustiorum [Col. 0072A] temporum usu, nulli dubium est quin ii quorum in Missae canone quotidie memoria renovatur, et modo et olim fuerint inter illustriores martyres computati. Quod proinde argumento est Perpetuam atque Felicitatem, quae in antiquissimis liturgiis id honoris, cum aliis paucis, sortitae sunt a majoribus nostris, non inter martyres modo, sed etiam inter insigniores fuisse martyres numeratas.

Illud etiam hoc loco non sine animadversione praetermittendum, quod supra etiam est annotatum, laudatas liturgias aut sacramentaria, in quibus Perpetuae et Felicitatis quotidie mentio iteratur, non ad Carthaginensem aut alias Africae ecclesias, sed ad Romanam et Gallicanam pertinuisse. Quod magis adhuc magisque demonstrat quam ab antiquis temporibus [Col. 0072B] nostrae in ore famae martyres versarentur. In Missae Romanae canone nulli olim, nisi Romani martyres memorabantur, si praeter Apostolos et Ignatium, virum apostolicum, qui et Romae passus est, martyres nostras et Cyprianum excipias: Agatham enim et Luciam martyres Siculas a Gregorio Magno canoni adjunctas scribit Adhelmus [(1) 1Kb] . Cypriano cur id honoris tribueretur, praeclara ipsius, ut dicimus, in Ecclesiam Romanam merita obtinuerunt. Nostris vero unde haec specialis praerogativa, ut, quamvis exterae et alienae ac transmarinae provinciae, Romae tamen earum quotidie memoria inter sacra mysteria perageretur? Unde, inquam, illis hoc decus, nisi ex ea famae celebritate qua semper per ora hominum volitarunt, et insigniorum martyrum [Col. 0072C] loco habitae sunt? Cum qua profecto famae celebritate non consonat ut tam brevi temporis intervallo, cui dum viverent addictae fuissent religioni, ex hominum memoria elaberetur.

Illud denique hic pariter observandum, hanc intra sacram synaxim sanctorum martyrum commemorationem eo praecipue spectare ut intelligamus nos cum illis in Christo, cujus corporis sacrificium offertur, communicare, quod et ipsa canonis verba aperte testantur: Communicantes, et memoriam venerantes, etc. Eo autem pertinere credenda est exterorum illa martyrum commemoratio, ut unam ubique esse sciamus catholicam Ecclesiam, et unam omnium ecclesiarum, quamvis loco dissitarum, communionem, ut quae alienos martyres, haud secus quam domesticos, [Col. 0072D] venerantur. Quod, ut supra est observatum, clare et perspicue demonstrat tam certo de nostrarum martyrum orthodoxia apud veteres constitisse, ut earum nomina catholicae communionis symbolum esse voluerint.

VII. Horum omnium de quibus hactenus disseruimus, testimoniorum auctoritatem elevare se putat levissima hac responsione Basnagius, quod nempe »horum constantia martyrum, necnon actorum antiquitas posteris fucum fecit, ut in pretio haberentur.« Productaque deinde, quam supra confutavi, de Augustini Sermone conjectura, subjungit: Concedatur tamen verba haec Augustini esse. Quaestio facti est, Perpetua [Col. 0073A] fueritne Ecclesiae mulier, an sectae montanisticae. Jam vero in quaestionibus hujusmodi viri boni saepe numero tota errant via, et haereticos martyres irrepsisse in martyrologia suo loco ostendimus. De Actis, et eorum auctoritate inferius dicendum erit. Nunc breviter videndum, annon summae temeritatis sit, ob levissimas, ut deinceps ostendam, conjecturas, eorum orthodoxiam et sanctitatem in dubium revocare, quos constat statim ab eorum passione, ac deinceps per quindecim et amplius saecula nullo non religionis et observantiae signo, non ut genuinos tantum, sed inter celebriores Christi martyres, universalem Ecclesiam esse veneratam? quorum scilicet memoriam jam inde ab antiquis temporibus frequentavit; quibus altaria, et basilicas, quae centrum essent catholicae [Col. 0073B] communionis, excitavit; quorum anniversariam solemnitatem non modo ecclesia Carthaginensis, sed etiam Romana altero ab eorum passione saeculo celebravit; quorum nomina in antiquissimis ecclesiarum tabulis inter illustriorum martyrum nomina recensentur; quorum memoria cum paucis aliis insignioribusque item martyribus quotidie in missae canone renovatur; quos denique non unum aut alterum privatum martyrologium, sed omnia et in diversarum ecclesiarum usum concinnata pariter celebrant. Haec enim omnia in nostras martyres simul fuisse collata, satis jam praesenti hoc capite demonstravi. Sed constantia martyrum, et Actorum antiquitas posteris fucum fecit. Sed numquid pene coaevis, aut supparibus scriptoribus imponere potuissent? Sed in his facti [Col. 0073C] quaestionibus viri boni saepe falluntur. Sed numquid et Ecclesiae universalis auctoritas? Cui tantum in hisce etiam quaestionibus detulit Augustinus, ut de his nihil temere judicare voluerit, quae tempore persecutionis, ut insectatores suae pudicitiae devitarent, in rapturum atque necaturum se fluvium projecerunt, eoque modo defunctae sunt, earumque martyria in catholica Ecclesiae veneratione celeberrima frequentantur: De his, inquit [(1) 1Kb] , nihil temere audeo judicare. Utrum enim Ecclesiae aliquibus fide dignis testificationibus, ut earum memoriam sic honoret, divina persuaserit auctoritas, nescio: et fieri potest, ut ita sit. Quid si enim hoc fecerunt, non humanitus deceptae nec errantes, sed obedientes? sicut de Samsone aliud nobis fas non est credere. At haeretici martyres in martyrologia [Col. 0073D] irrepserunt. Sed numquid etiam in antiquissima kalendaria? numquid etiam ad eorum monumenta sacrificia, et catholicorum conventus celebrati? numquid in eorum memoriam altaria Deo, et basilicae consecratae? numquid eorum laudes veteres Patres orationibus et publicis tractatibus exornarunt? numquid denique inter illustriores martyres per tot annos etiam nunc in missae canone memorantur? Marculum, pseudo-martyrem Donatistarum, primus, saeculo nono, imprudenter in suum martyrologium Rabanus retulit [(2) 1Kb] ; inde in nothum Bedae martyrologium et ex eo in aliquot Usuardini martyrologii [Col. 0074A] codices, et editiones irrepsit [(1) 1Kb] ; sed error facile detectus est, et Romani martyrologii conditores Numidiae Nicomediam, Marculo Marcellum, Constanti Constantium, Macarianis Arianos subrogarunt. Legentes enim sub eosdem circiter dies in antiquioribus martyrologiis Marcelli Nicomediensis martyris nomen, et ejus acta ignorantes, ex Marculi actis interpolatis hoc ei elogium concinnarunt: Nicomediae (pro in Numidia) sancti Marcelli (leg. Marculi) presbyteri, qui Constantii (verius Constantis) tempore ab Arianis (pro a Macarianis) e rupe praecipitatus martyr occubuit. Qua Patrum Benedictinorum conjectura est in Not. ad Augustini lib. III contra Cresconium, cap. 49. Qua de re videndus etiam Cl. Mabillonus in Annot. ad Marculi acta, tom. III Vett. Analector. [Col. 0074B] Jam vero quid huic, aut si quod est aliud huic simile, exemplo cum martyribus nostris aliqua ex parte commune? Quae non sequioribus saeculis per unius aut alterius scriptoris oscitantiam in privatum aliquod martyrologium irrepserunt, sed in publicis, et antiquissimis Ecclesiae tabulis, in publicis item precibus, ut earum nomina recitarentur, et nullum non religiosi cultus testimonium, jam inde ab initio consecutae sunt. Sed videamus, quibus Basnagius argumentis hac sanctioris famae et publici cultus perpetua veluti possessione sanctas martyres deturbare conatus est: gravissima enim ea esse oportet, quae hanc ei de nostris hisce martyribus, post tot ab earum passione saecula, intulerunt opinionem. Antiquorum enim consentientibus testimoniis et perpetuae [Col. 0074C] de illarum orthodoxia et sanctitate Ecclesiae traditioni fides in re tam gravi abrogari non debuit, nisi aliam opinionem invicta perspicuaque argumenta pene repugnanti indiderunt. An ejusmodi sint, quae Basnagius attulit, sequentibus capitibus disseremus.



CAPUT II. BASNAGII EXTERNIS ADVERSUS SANCTAS MARTYRES ARGUMENTIS OCCURRITUR.

    I. Actorum Perpetuae et Felicitatis compilatorem fuisse Montanistarum haeresi infectum.
    II. Ruinartii pro Actorum compilatore rationes refelluntur variisque argumentis ejus montanismus asseritur.
    [Col. 0074D] III. Dodwelli pro ejusdem scriptoris orthodoxia disputatio.
    IV. Ejus disputationis primum dejicitur fundamentum.
    V. Alterum ejusdem disputationis fundamentum evertitur.
    VI. A Montanistis Catholicos non fuisse pro haereticis existimatos.
    VII. Ab Ecclesiarum Catholicarum communione Montanistas non se omnino alienos existimasse.
    VIII. Ad catholicorum quoque martyrum communionem adspirasse.
    IX. Non Perpetuae tantum, sed aliorum quoque catholicorum [Col. 0075A] martyrum, Tertullianum cum laude meminisse.
    X. Alii, praeter Montanistas, haeretici catholicorum Acta martyrum luci dederunt.
    XI. Ex ipsomet Actorum auctore Montanista, martyres nostros ab hac secta fuisse alienos ostenditur.


I. De auctore, seu potius, ut videri vult, Actorum Perpetuae et Felicitatis compilatore, non una eademque eruditorum sententia est. De Montanistarum familia unum fuisse, vir candidus juxta, atque eruditus, ut Basnagii verbis utar, olim sensit Valesius [(1) 1Kb] . Contra Dodwellus non omnem modo ab ipso montanismi suspicionem amolitur; sed hominem quoque fuisse contendit adversus Montanistas catholicae fidei zelo [Col. 0075B] et ardore flagrantem [(2) 1Kb] . Valesio nullo modo assentiri potest Cl. Ruinartius [(3) 1Kb] . Contra, Basnagius Valesii opinioni se adhaerere libenter profitetur, indeque primum, ut postea videbimus, adversus martyres nostros conficit argumentum. Ea res omnino postulat, ut de tota hac controversia perquam accuratissime disseramus, ne si Valesii opinionem amplectamur, temere id fecisse existimemur; sin autem, ne ex quodam praeconceptae opinionis praejudicio factum id esse videatur. Ut igitur agnoscat lector me secum candide agere, et nihil huc praejudicatum afferre, in Valesii opinionem, meis licet rationibus primo aspectu satis incommodam, valde animum inclinare profiteor. Argumento mihi est auctoris praefatio, qui sane his utitur verbis, quae quamvis, si alio tempore scripta forent, [Col. 0075C] in catholicam sententiam utcumque interpretari possemus, at habita ratione temporis, quo scripta sunt, vehementem nobis montanismi suspicionem afferunt. Sic enim habet: Sed viderint, qui unam virtutem Spiritus unius sancti pro aetatibus judicent temporum: cum majora reputanda sint novitiora quaeque ut novissimiora, secundum exuberationem gratiae in ultima saeculi spatia decreta [(4) 1Kb] : In novissimis enim diebus, dicit Dominus, effundam de Spiritu meo super omnem carnem, et prophetabunt filii filiaeque eroum, et super servos et ancillas meas de meo Spiritu effundam, et juvenes visiones videbunt, et senes somnia somniabunt. Itaque et nos, qui sicut prophetias, ita et visiones novas pariter repromissas, et agnoscimus et honoramus, etc. Quis credat, haec scriptori catholico [Col. 0075D] excidere potuisse, quo tempore montanistica haeresis in Ecclesia vehementissime grassabatur; cum novissimorum temporum conditionem, ob charismatum copiam et spiritus exuberantiam Paracleto suo reservatam, tantopere jactabant et extollebant haeretici; cum novas visiones, et prophetias repudiare se profiteretur Ecclesia; contra qui illas agnoscerent, et honorarent, pro haereticis haberentur. Cum majora, inquit, reputanda sint novitiora quaeque, ut novissimiora [Col. 0076A] secundum exuberationem gratiae in ultima saeculi spatia decreta. Abruptiusne aut impudentius locutus unquam professus montanista fuisset? Estne ovum, ut aiunt, ovo similius, quam haec auctoris verba cum his Tertulliani sub finem libri de Resurrectione carnis? At enim Deus omnipotens adversus haec incredulitatis et perversitatis ingenia, providentissima gratia sua effundens in novissimis diebus de suo Spiritu in omnem carnem, in servos suos et ancillas, et fidem laborantem resurrectionis carnalis animavit, et pristina instrumenta manifestis verborum et sensuum luminibus ab omni ambiguitatis obscuritate purgavit. Nam quia haereses esse oportuerat, ut probabiles quique manifestarentur: hae autem sine aliquibus occasionibus Scripturarum audere non poterant, idcirco pristina instrumenta quasdam [Col. 0076B] materias illis videntur subministrasse, et illas quidem iisdem litteris revincibiles. Sed quoniam necdum dissimulare Spiritum Sanctum oportebat, quominus et ejusmodi eloquiis superinundaret, quae nullis haereticorum versutiis semina subspargerent, imo et veteres eorum cespites vellerent; idcirco jam omnes retro ambiguitates, et quas volunt parabolas, aperta atque perspicua totius Sacramenti praedicatione discussit, per novam prophetiam de Paracleto inundantem, cujus si hauseris fontes, nullam poteris sitire doctrinam, nullus te ardor exuret quaestionum, resurrectionem quoque carnis, usquequaque potando, refrigerabis. Novissima veteribus anteponit, hoc est, novas Montani revelationes pristinis instrumentis, utriusque scilicet Testamenti libris, non, ut Rhenanus et Pamelius interpretantur, Novi Foederis [Col. 0076C] libros mosaicis et propheticis. Non enim ex lege tantum et Prophetis, sed vel maxime ex Novi Testamenti obscuris quibusdam locis, ambiguitatibus et parabolis suorum dogmatum materiam haeretici decerpebant. Cui rei providentissima gratia sua Deum prospexisse docet in novissimis diebus de Spiritu suo effundendo in omnem carnem, qui ejusmodi eloquiis superinundaret, quae nullis haereticorum versutiis materiam et semina subministrarent, et omnes retro ambiguitates et parabolas, aperta atque perspicua totius Sacramenti praedicatione discuteret: quod factum esse subjungit, per novam prophetiam de Paracleto inundantem. Adeoque quantum Novi Testamenti libri magis aperta perspicuaque rerum coelestium revelatione, qua veteres figurae expositae sunt, legalibus et [Col. 0076D] propheticis praestant; tantum Montani prophetiae, quae vel ipsas Evangelii ambiguitates, et parabolas aperta totius Sacramenti praedicatione discusserunt, ipsis quoque Novi Foederis libris erant anteponendae. Quam profecto sententiam Actorum collector paucioribus quidem, sed non minus expressis verbis, insinuavit, cum ait majora reputanda esse novitiora quaeque, ut novissimiora, secundum exuberationem gratiae, etc., id est, ut loquitur Tertullianus, secundum novam prophetiam de Paracleto inundantem.

II. Respondet Ruinartius, quod quamvis haec verba primo aspectu Montani errores sapere videantur; si tamen paulo accuratius discutiantur, nihil in ipsis contineri, nisi orthodoxum et fidei catholicae plane [Col. 0077A] consonum. Non enim, inquit, iste auctor visiones novissimas cum Scripturis canonicis, ut putavit Valesius, sed solummodo cum veterum martyrum visionibus, et revelationibus comparat, asseritque non minori venerationi habendas esse, quae suo tempore, quam quae priscis temporibus, id est, primo aut secundo Ecclesiae saeculo, contigerant. Imo et aliquatenus has novas revelationes majori studio suscipiendas esse dicit, cum exempla eo efficaciora sint, quo magis praesentia: tum deinde, quod hae novissimae visiones, qua aliquando veteres futurae erant, aliqua auctoritate fulciendae essent, ut a posteris crederentur, id patere ait ex eadem ipsius auctoris tota praefatione; ubi ne unum quidem verbum de Scripturae sacrae cum visionibus martyrum comparatione habetur. »Si vetera,« inquit »fidei, exempla propterea [Col. 0077B] in litteris sunt digesta, ut lectione eorum quasi repensitatione rerum, et Deus honoretur, et homo confortetur; cur non et nova documenta aeque utrique causae convenientia et digerantur?«

Verum, non has tantum, quas Ruinartius refert rationes produxit auctor, cur novas revelationes, et prophetias prae antiquis in pretio haberi vellet; sed illam potissimum, quam nemo nisi merus putusque montanista attulisset, et quae satis ostendit, ipsum novissimas revelationes, non modo veterum martyrum revelationibus, sed ipsis quoque Scripturis canonicis, praetulisse: ob exuberationem, scilicet gratiae in ultima saeculi spatia decreta, secundum Joelis prophetiam. Ecquis enim cui sanum esset caput, Spiritus sancti gratiam novissimis hisce diebus, id est tertio ineunte, [Col. 0077C] magis quam primo aut secundo saeculo exuberasse, somniavit? Quis nisi Montani spiritu abreptus, ut id ostenderet, Joelis verbis quibus futura haec novissimis diebus spiritus exuberatio praenuntiabatur, usus aliquando fuisset? Unde non ea tantum ratione, ut Ruinartius credidit, iste auctor culpandus est quod harum martyrum visiones ex iis esse, quae Deus per Joelem repromiserat, existimaverit. Laudata enim Joelis verba ad omnia, quae in nostro Testamento a Deo charismata dispensantur referri posse non abnuo. Sed eo montanistam se prodit, quod prophetae verba adhibuerit, ad majorem ostendendam novissimis diebus quam praecedentibus Ecclesiae saeculis, coelestium charismatum exuberationem. Porro quamvis, ut idem Ruinartius subjungit, [Col. 0077D] Ecclesia Fidelium dicta vel scripta inter Scripturas canonicas neutiquam computarit, etsi non dubitet ab eo processisse, a quo alii dantur genera linguarum, alii prophetiae, alii sermo sapientiae, aliis alia dona, quae laudato Joelis testimonio praenuntiata et promissa fuisse certum est, attamen non inde sequitur idem pariter de Actorum scriptore sentiendum esse. Quamvis enim neque Ecclesia, neque scriptores catholici, novi Testamenti charismata et a Deo procedere, et laudato Joelis testimonio praenuntiata, et promissa fuisse, unquam dubitarint: numquam tamen aut Ecclesia, aut aliquis Catholicorum Joelis verbis usus est ad majorem novissimorum temporum, quam praeteritorum Ecclesiae saeculorum [Col. 0078A] visionibus et revelationibus venerationem, auctoritatemque conciliandam.

Est quidem hoc adversus Actorum, ut aiunt, compilatorem gravissimum praejudicium; nescio tamen an non gravius sit, quod ex sequentibus verbis conficitur argumentum. Sic enim pergit: »Itaque et nos, qui sicut prophetias, ita et visiones novas pariter repromissas et agnoscimus, et honoramus.« Haec plane peremptoria sunt: neque enim clarioribus verbis potuisset auctor, quam ipse sectam profiteretur, exponere: haec montanismi tessera sunt, et montanisticae doctrinae clara et aperta professio. Id enim catholicos inter et montanistas, id temporis disceptabatur, an novae, id est, extraordinariae et inusitatae visiones et prophetiae agnoscendae essent atque honorandae; [Col. 0078B] an contra repudiandae atque abjiciendae. Catholici novas visiones et prophetias ut maligni spiritus seductionem aversabantur, non quod nullas eo tempore in Ecclesia agnoscerent visiones et prophetias, aut quod charismatum fontem exaruisse contenderent; sed novarum visionum et novae prophetiae nomine, insolitas, ut dixi, et ut loquitur apud Eusebium [(1) 55Kb] Asterius, »Praeter morem, atque intitutum Ecclesiae a majoribus traditum, et continua deinceps successione propagatum« intelligebant. Contra Montanistae novas hasce revelationes, et prophetias plurimi faciebant, amplectebantur et honorabant, et hunc primum suae ab Ecclesia secessioni colorem praetexuerunt, unde etiam scelerata factio, ut ex Serapione constat [(2) 28Kb] , nomen accepit, et [Col. 0078C] »nova prophetia nominata est.« Quod suae ipsos sectae nomen indidisse, his verbis Asterius Urbanus clare et aperte testatur [(3) 71Kb] : »Et Ecclesiam illius loci deprehendissem nova illa, non ut ipsi dicunt, prophetia, etc.« Novas prophetias, postquam ad Montanistas defecit, passim jactat et praedicat Tertullianus, libro de Jejuniis [(4) 1Kb] : »Propter hoc novae prophetiae recusantur.« Et libr. III cont. Marcion. [(5) 1Kb] : »Qui apud fidem nostram est, novae prophetiae sermo testatur.« Et lib. IV [(6) 1Kb] : »Quam defendimus in caussa novae prophetiae.« Et lib. de Resurrect. carnis [(7) 1Kb] : »Per novam prophetiam de Paracleto inundantem.« Firmiliano [(8) 1Kb] Cataphryges sunt, qui »novas prophetias usurpare conantur.« Ex quo etiam intelligimus, novas eos a Catholicis quoque prophetas [Col. 0078D] fuisse appellatos. Quae cum ita sint, montanistam utique palam se prodit et apertissime profitetur, qui, ferventibus per ea tempora de nobis visionibus et [Col. 0079A] prophetiis Catholicos inter et Montanistas dissidiis, novas se visiones et prophetias agnoscere et honorare palam aperteque testatur. Neminem certe Catholicorum ita esse locutum ostendi potest: Montanistarum illa professio est, cui similem, postquam hujus sectae dogmata amplexus est, Tertullianus his verbis edidit [(1) 1Kb] : »Nam quia spiritalia charismata agnoscimus, etc.« Ita et Actorum editor: »Visiones novas et prophetias agnoscimus, et honoramus.« Atqui, secundum Firmilianum, illi appellantur, qui novas prophetias usurpare conantur. Actorum igitur concinnator Cataphrygum seu Montanistarum catalogo eximi nulla ratione potest.

Tertium, et illud etiam gravissimum argumentum desumo ex quadam observatione, quam Auctor facit, [Col. 0079B] ubi narrat quomodo Perpetua ad ferocissimam vaccam se pugnasse non senserit [(2) 1Kb] : »Illic Perpetua . . . quasi a somno expergita (adeo,« inquit Auctor, »in spiritu et in exstasi fuerat) circumspicere coepit, et stupentibus omnibus ait: Quando, inquit, producimur ad vaccam illam nescio.« Quo enim illa observatio pertinet, »adeo in spiritu et in exstasi fuerat,« nisi ad stabiliendam Montanistarum de exstasi doctrinam? Verum equidem est, exstasis nomen in bonam partem aliquando fuisse a Patribus usurpatum; iis tamen temporibus quibus Montanistarum haeresis potissimum grassabatur, in deteriorem, ferme partem acceptum est, et ut mentis alienationem, furorem, amentiamque significat. Unde cum ea tempestate Catholicos inter et Montanistas, Tertulliano teste, disputaretur, [Col. 0079C] an verae prophetiae exstasis conveniret, affirmantem opinionem Mantanistae, negantem Catholici propugnabant. »Defendimus,« inquit Tertullianus [(3) 1Kb] , »in caussa novae prophetiae, gratiae ecstasin, id est amentiam convenire . . . . . . . . . de quo inter nos et Psychicos quaestio est. Hinc scripti eidem Tertulliano pro Montanistis adversus Ecclesiam, ut est apud Hieronymum [(4) 1Kb] , libri. Contra vero Miltiadi, ut est apud Eusebium [(5) 1Kb] , adversus eosdem Montanistas hoc titulo, , Quod non deceat prophetam in ecstasi loqui.« In quem Eusebii locum scite Valesius observat: Catholicos hoc praecipue objecisse Montanistis, qui se prophetico spiritu plenos esse jactabant, quod in exstasi prophetarent: [Col. 0079D] cum tamen, nec in Novo nec in Veteri Testamento, prophetas in ecstasi umquam prophetasse legamus. Ecquis igitur tam obesis naribus erit, cui non Montanismus in praemissis Auctoris nostri verbis suboleat? Equidem non ea mihi mens est, in omnem scriptorem, exstases inter Dei charismata recensentem, invidiam Montanismi conferre; non me latet, hoc nomen in bonam, etiam ab antiquissimis Patribus, [Col. 0080A] quandoque partem acceptum. Praeter nocturnas visiones, immissas a Spiritu Sancto per dies innocentibus pueris exstases habemus ex Cypriano, in quem nulla hac de re transferri potest pravae opinionis suspicio [(1) 1Kb] : »Praeter nocturnas visiones, per dies quoque impletur apud nos Spiritu Sancto puerorum innocens aetas, quae in ecstasi videt oculis, et audit, etc.« Non eadem tamen de Actorum compilatore ratio est, qui non ut Cyprianus et alii deinceps antiqui Patres, sedatis Montanistarum tumultibus, sed gliscentibus in dies factionibus ac discordiis, laudata monumenta litteris consignavit, quo certe tempore, aut nomine exstasis abstinendum erat, aut ita utendum, ut omnis ab eo pravae significationis invidia, aut suspicio removeretur.

[Col. 0080B] III. Nunc mihi adoriendus est Dodwellus, cujus, uti jam dixi, ea sententia est, Actorum compilatorem, non modo catholicae communionis, et alieno a Montanistis fuisse animo, sed etiam ut eorum novas prophetias falsi convinceret, laudata monumenta studuisse publica luce donare. Hanc autem habet hujusce suae mirae profecto opinionis rationem: »Maximilla de se praedixerat, post se prophetissam aliam non futuram, sed consummationem. Verba ejus apud Epiphanium illa sunt [(2) 1Kb] : , . Sub imperii Marci finem excessisse Maximillam verisimillimum est. Cum enim ab ejus excessu ad suum, quo scribebat, annum, annos XIII sive XIV inchoatum numeret Asterius Urbanus [(3) 1Kb] , non alio illa, quam ad Commodi imperium aptius referri [Col. 0080C] posse, existimant eruditi. Contra Catholici, vel hinc illos prophetiae praetextus falsi convincendos putant, quod suae prophetiae, vel ex confesso, finis foret aliquando statuendus. Verum prophetiam perpetuam fore, et ad mundi usque consummationem revera permansuram. Qua ratiocinatione ita abfuerunt a negandis suorum temporum prophetiis, ut in quacumque ecclesia non fuissent prophetae, ea ne esset quidem pro Ecclesia habenda.«

Ita argumentatus est Asterius Urbanus [(4) 227Kb] : »Nam si quidem, ut praedicant, post Quadratum et Ammiam philadelphensem, mulieres illae Montani in prophetiae gratiam successerunt, ostendant nobis quinam inter ipsos Montano ac mulierculis successerint. Etenim prophetiae donum in omni Ecclesia ad ultimum usque [Col. 0080D] Domini adventum permanere debere auctor est Apostolus.«

Ad eamdem formam argumentatur vetus ille auctor, quicumque fuit, martyrum contemporaneus, Actorum Perpetuae et Felicitatis. Is ubi, allato Joelis loco, [Col. 0081A] probasset, ita non deficere a veteris Testamenti illas novi Testamenti prophetias, ut sunt potius ex adverso sub novo Testamento potiores expectandae, haec deinde subjungit in illam, quam dixi, sententiam: »Itaque et nos, qui sicut prophetias ita et visiones novas, etc. Eo omnino spectat tota ea disputatio, ne fraudi esset secuturis visionibus, quod ultimis Ecclesiae temporibus illas Deus revelare dignatus sit, id ne esset, hoc sibi probandum sumpsit, ultimis esse illas praecipue temporibus, semperque ad consummationem usque expectandas. Poterant ea fortassis adversus Ethnicos dicta videri; poterant etiam adversus Montanistas. Contra Montanistas potius dicta crediderim, quia quae dixerat, ea Scripturarum testimonio confirmavit. Id sane manifestum est, quae [Col. 0081B] hic protulerat, esse apud suos in confesso, quod a Montanista scribi omnino non poterat.«

»Notetur enim imprimis, scripta esse ab auctore anno Dom. CCII, id est anno ab obitu Maximillae circiter XXIII: decessisse enim illam diximus anno Marci ultimo, id est Dom. CLXXIX; atqui ea si vera fuisset prophetissa, non jam alius erat propheta expectandus. Qui igitur alios adhuc expectavit, semper expectandos existimavit, fieri non potest, ut illam pro vera prophetissa habuerit, nec proinde Montanista esse potuit. Quanquam enim ea haeresis postea in varias deinde sectas distributa fuerit, in eo tamen omnes conveniebant, primas illas mulierculas pro prophetissis fuisse agnoscendas. Notetur secundo, ut sensu benignissimo Maximillae verba interpretemur, et de [Col. 0081C] mulieribus prophetissis, non de viris prophetis intelligamus: ne ita quidem hanc praefationem a Montanista scribi potuisse. Perpetuae enim prophetissae visiones erat complexurus. Quanquam certum sit, hanc interpretationem ad mentem Maximillae accommodari non posse. Quae enim, post se fore dixerat, eam omnem prorsus prophetiae usum exclusuram necesse erat. Tertio, cum hac ipsa argumentatione, ante annos ad minimum decem, in secta illa refellenda usus fuerat Asterius Urbanus, quis credat, eadem argumentatione usurum sectae patronum? Quarto, id etiam ex eodem Urbano constat, de facto illos omnem suam prophetarum successionem in Maximilla terminasse, nec alium quemvis post illam admisisse successorem. Eadem argumentatione usus [Col. 0081D] Epiphanius, post illius obitum neminem alium a Montanistis ad sua usque tempora agnitum esse confirmat. Fieri igitur non potest, ut montanista Saturum Perpetuamque in prophetarum album retulerit. Id saltem ex illa aliorum argumentatione concedat lector necesse est, qui ita argumentatur, non esse eo nomine pro montanista aestimandum. Nec tamen aliud proferunt, qui aliter sentiunt viri sane eruditi.« Haec Dodwellus, quae tamen quamvis erudite, ac subtiliter disputata, extorquere a me neutiquam potuerunt, ut illis assensum accommodarem. His enim in rebus, quibuscumque nostris subtilibus atque eruditis observationibus praevalere debent rerum gestarum indubiae fidei monumenta, ex quibus, ut modo [Col. 0082A] ostendam, manifeste constat, nihil in tota hac Dodwelli disputatione inesse virium atque soliditatis ad montanismi suspicionem ab auctore nostro amoliendam.

IV. His igitur duobus fundamentis tota haec eruditi viri disputatio nititur. Primo, sub imperii Marci finem excessisse Maximillam, tribus circiter ac viginti annis, antequam martyrium Perpetua et Felicitas, earumque socii subirent. Secundo, persuasum fuisse Montanistis, nullum post Maximillae obitum prophetam futurum, multo autem minus aliam post eam prophetidem expectandam. Fieri proinde non posse, ut Actorum scriptor, qui Saturum et Perpetuam prophetiae ac coelestium revelationum donis insignes eademque charismata, ad consummationem [Col. 0082B] usque in Ecclesia permansura credidit, Montanistarum fuerit erroribus imbutus. Mihi vero neutrum horum quae vir doctus assumit, admitti posse videtur. Et ad primum illud quod attinet de obitu Maximillae, equidem scio multos in ea versari opinione, illum esse in annum Marci ultimum conferendum. Sed, ut alibi ostendi [(1) 1Kb] et jampridem Valesius observavit [(2) 1Kb] , inde eorum error profluxit, quod Asterium, qui se quatuordecim annis post Montani et Maximillae obitum, libros suos scripsisse testatur Apollonio vetustiorem esse crediderint, a quo memoriae proditum est quadraginta annis antequam scriberet, Montanum prophetiam suam invexisse [(3) 1Kb] . At non res ita se habuit. »Etenim,« ut Valesius observat, »Apollonius, Montano adhuc superstite, cum insanis suis vatibus [Col. 0082C] Priscilla et Maximilla, librum suum composuit ut ex his fragmentis quae profert Eusebius elicitur, idque non uno loco; ut cum dixit, , , , . Et paulo post de eodem Alexandro loquens ait, . Ex quibus apparet verbis, et Alexandrum et Montanum ipsum ac Maximillam adhuc vixisse, cum haec scriberet Apollonius. Neque vero ait Apollonius quadraginta annos effluxisse ab obitu Montani ad tempus quo ista scribebat; sed id tantum dicit, quadraginta annis antequam ipse ad scribendum accederet, Montanum pseudoprophetiam suam invexisse.« Quare cum, Severo imperanto et superstite adhuc Maximilla, libros suos Apollonius [Col. 0082D] elucubrarit, memoratos Asterio quatuordecim a Maximillae obitu quietis imperii et Ecclesiae pacis annos, a Caracallae post mortem patris initiis ad Alexandri priores annos esse ducendos, et Maximillam anno Domini plus minus CCXII obiisse, loco superius laudato demonstravi. His ita animadversis facile corruunt quae Dodwellus falsae de Maximillae interitu epochae superstruxit. Perpetuam enim atque Felicitatem anno circiter CCIII, sub ipsa pene Severianae persecutionis initia, martyres occubuisse, verosimillima eruditorum, quos inter et Dodwellus, opinio est. Unde Perpetuae [Col. 0083A] martyrium Maximillae interitum annis ad minus decem praecessit: adeoque scriptor montanista ejus prophetias agnoscere potuit, ac venerari, eamque ut prophetissam colere, quamvis non ignoraret, imo et inconcusse ac firmiter crederet nullam post Maximillam fore prophetissam.

V. Deinde, si arbitremur vera esse quae de Maximillae obitu Dodwellus statuit, eam scilicet anno Marci ultimo excessisse, necesse profecto est, ut falsa omnino sint quae secundo loco tradit de Montanistarum in hanc sententiam consensione, quod nulla post Maximillam futura esset in Ecclesia prophetissa. Etenim tam clare et aperte demonstrari potest, Montanistas, alias post Maximillam (si ejus mors in annum Marci ultimum conjiciatur) prophetissas agnovisse, ut mirum [Col. 0083B] sit, hoc virum doctum jecisse opinionis suae fundamentum. Annon ad Montanistas defecerat Tertullianus, cum librum scripsit de Anima? Annon ab obitu Maximillae, triginta ferme annis, si illa Aurelii ultimo excessit, hunc librum elucubravit? Et tamen alias se ibi, post insanam illam mulierem, pseudoprophetissas agnoscere profitetur [(1) 1Kb] . »Est hodie soror apud nos revelationum charismata sortita, quas in Ecclesia inter dominica solemnia per ecstasin in spiritu patitur, conversatur cum angelis, aliquando etiam cum Domino, et videt, et audit sacramenta, et quorumdam corda dinoscit, et medicinas desiderantibus submittit. Jam vero prout Scripturae leguntur, aut psalmi canuntur, aut allocutiones proferuntur, aut petitiones delegantur; ita inde materiae visionibus subministrantur: [Col. 0083C] forte nescio quid de anima disserueramus, cum ea soror in spiritu esset. Post transacta solemnia, dimissa plebe, quo usu solet nobis renuntiare quae viderit (nam et diligentissime digeruntur ut etiam probentur), inter caetera, inquit, ostensa est mihi anima corporaliter etc.« En egregiam post Maximillam Montanistarum prophetissam! Quid quod in eodem libro [(2) 1Kb] Perpetuae revelationes, non minus quam passionis auctor, agnoscit atque commendat, adeoque Perpetuam non minus, quam Actorum collector, in prophetarum album referendam existimavit? »Perpetua fortissima martyr in revelatione gloriae paradisi, solos illic commartyres suos vidit.« Et tamen Perpetua vix nata erat, cum Maximilla obiit, si sub imperii Marci finem vivere desiit, anno scilicet [Col. 0083D] CLXXIX: anno enim CCIII quo martyr occubuit, annorum erat, ut in Actis habetur, circiter viginti duorum. Quid etiam quod in eodem pariter libro tam longe abest, ut credat, post Montanum, et Maximillam prophetiae spiritum in Ecclesia defecisse; quin potius eos sibi viam ad nova charismata suscipienda aperuisse significet, qui eadem in pseudoprophetis illis neutiquam fuerant aspernati: et hanc perpetuam atque indeficientem divinorum charismatum redundantiam, cum Apostoli in eodem loco, tum alibi [(3) 1Kb] Joelis testimoniis, haud secus quam Actorum [Col. 0084A] scriptor adstruat, atque confirmet? »Nam quia spiritalia charismata agnoscimus, post Joannem quoque prophetiam meruimus et consequi. Et hodie soror, etc.,« relataque insanae vatis visione, subjungit: »Haec visio est; Deus testis, et Apostolus charismatum in Ecclesia futurorum idoneus sponsor.« Quid denique quod in libro de Jejuniis adversus Psychicos hoc eos nomine vellicat, quod divinae gratiae charismatis terminos contituerent, seu palos, ut loquitur, terminales? Quod utique in ipsos Montanistas retorqueri nullo negotio potuisset, si eisdem gratiae donis fines in Maximilla posuissent: »sed rursus, inquit [(1) 1Kb] , palos terminales figitis Deo, sicut de gratia, ita de disciplina; sicut de charismatibus, ita et de solemnibus, ut proinde officia cessaverint, quemadmodum [Col. 0084B] et beneficia ejus.«

Haec mecum cogitanti in mentem venit an Montanistis in Africa perspecta omnia forte non essent, quae Maximilla in Asia oracula fuderat. Sed ab hac me cogitatione revocavit Firmiliani ad Cyprianum epistola [(2) 1Kb] , ex qua constat, etiam in Asia, alias post Maximillam inter Montanistas surrexisse prophetissas: »Ante viginti, inquit, et duos fere annos temporibus post Alexandrum imperatorem, multae istic conflictationes et pressurae acciderunt, vel in commune omnibus hominibus, vel privatim Christianis. . . . . . . . In hac autem perturbatione constitutis fidelibus . . . . . . , emersit istic subito quaedam mulier, quae in exstasi constituta, propheten se praeferret, et quasi Sancto Spiritu plena sic ageret. Ita autem principalium [Col. 0084C] daemoniorum impetu ferebatur, ut per longum tempus sollicitaret et deciperet fraternitatem, ac mirabilia quaedam et portentosa perficiens, et facere se terram moveri polliceretur . . . . . . . . . . Quibus mendaciis, et jactationibus subegerat mentem singulorum, ut sibi obedirent et quocumque praeciperet, ac duceret, sequerentur: faceret quoque mulierem illam, cruda hyeme, nudis pedibus per asperas nives ire, nec vexari in aliquo aut laedi illa discursione; diceret etiam, se in Judaeam et Hierosolymam festinare, fingens tanquam inde venisset, etc.« Haec ideo lato calamo exscripsi, ut quisquis intelligat, quam egregias Montanistae, etiam in Asia, post Maximillam habuerint prophetissas. Sane si tempora convenirent, hanc omnino ipsam esse crederes Maximillam, adeo [Col. 0084D] in illam omnia concinant, quae de Maximilla ex Asterio Urbano et aliis scriptoribus Eusebius refert. Nam praeter jam dicta, et utriusque spiritum coarguere et confutare Catholici aggressi sunt; et sicut Maximilla, ut ait Tertullianus [(3) 1Kb] »non alium Deum praedicabat nec aliquam« ejusdem Tertulliani judicio, »fidei aut spei regulam evertebat«: Ita ista, »multos,« ut est apud Firmilianum, baptizavit, »usitata et legitima verba interrogationis usurpans, ut nil discrepare ab ecclesiastica regula videretur.« Et paulo ante de eadem [Col. 0085A] femina dixerat, »etiam hoc frequenter ausam esse, ut et invocatione non contemptibili sanctificare se panem, et Eucharistiam facere simularet et sacrificium Domino non sine sacramento solitae praedicationis offerret.« Quae omnia montanistici spiritus characteres sunt, et suis prophetissis a Montano fuisse permissa, ab antiquis scriptoribus memoriae proditum est. Constat igitur propterea non esse aliquem e Montanistarum catalogo expungendum, quod aliam post Maximillam agnoverit prophetissam; quamvis enim insana haec vates id de se praedicaverit: , etc., attamen fieri potuit (et id frequentissime sectariis accidit) ut ad haec tam manifesta mendacia animum noluerint advertere, aut aliam propheten intellexerint, quae novam et perfectiorem [Col. 0085B] doctrinam ac disciplinam inveheret; quo sensu novos ipsi se Montanistarum patriarchae prophetas nuncuparunt, quam novam judicio suo inchoarunt post Apostolos prophetiam. Ut ut sit, patet jam, puto, Dodwellum infirmo nimium niti tibicine, cum Actorum collectorem Montanistarum ideo catalogo eximit, quod Perpetuam, post Maximillam, propheten existimaverit, cum eam Tertullianus quoque professus montanista eodem loco ac numero habuerit.

VI. Hinc autem, ut superius dixi, Basnagius primum suum adversus sanctos martyres ducit argumentum. »Ex Actorum, inquit, collectore vero simillima nobis conjectura nascitur, Perpetuam eosque martyres qui se mortis socios ipsi addidere de grege [Col. 0085C] Montanistarum fuisse. Nemo sane familiae hujus catholicorum Acta martyrum luci dedisset, quos utpote Psychicos contemptui habebant. Constat etiam, Perpetuam, Felicitatem, Saturum, eamdem cum Actorum auctore fidem profiteri, ut ex verbis ipsius exploratum est: Et nos itaque quod audivimus et contrectavimus, annuntiamus et vobis, fratres et filioli, ut et vos qui interfuistis, rememoremini gloriae Domini: et qui nunc cognoscitis per auditum, communionem habeatis cum sanctis martyribus.« Atqui collector Actorum suo se indicio montanistam prodit. Deinde Tertullianus Catholicis infensissimus, Montanique defensor acerrimus, magnis Perpetuam laudibus afficit, ejusque visionibus utitur ad probandum, solos ante diem judicii solemnis martyres in coelum recipi: [Col. 0085D] »Quomodo, inquit, Perpetua fortissima martyr, etc. Eo gravius id argumenti, quod Tertullianus et Perpetuae coaetaneus et incola Carthaginis, ubi Perpetua vitam cum morte commutavit, ignorare non potuerit cujusnam sectae esset, sive mulier illa, sive passionis ejus collector. Est autem certo certius, Tertullianum neque Psychicorum alicui tot tantaque praeconia voluisse tribui, multo autem minus verba ipsius, auctoritatemque adhiberi ad probandam, quam adstruebat, sententiam.«

Ut hoc argumentum, quod aliquam, praecipue mihi, primo adspectu, molestiam creare posse videtur, penitus dissipetur atque evertatur, aliqua sunt mihi circa Montanistas observanda, ex quibus non animadversis [Col. 0086A] omnem illud verisimilitudinem ducit. Primum illud sit Catholicos non fuisse a Montanistis, qui non omnino desiperent, ut e. g. a Tertulliano, pro haereticis existimatos. Id primo constat ex hujus libro de Monogamia, ubi statim initio Psychicos ab haereticis distinguit: »Haeretici nuptias auferunt, Psychici ingerunt.« Si quaeras quomodo id esse potuerit, ratio in promptu est, quam paulo inferius idem subjungit, quod tota Montanistarum a Catholicis differentia, ipsius judicio, non fidei, sed disciplinae res esset; hac enim ratione Paracletum suum ab haereseos suspicione liberare conatur. »Adversarius enim spiritus ex diversitate praedicationis appareret, primo regulam adulterans fidei et ita ordinem adulterans disciplinae: quia cujus gradus prior est, ejus corruptela [Col. 0086B] antecedit, id est fidei quae prior est disciplina. Ante quis de Deo haereticus sit, necesse est et tunc de instituto. Paracletus autem multa habens edocere, quae in illum distulit Dominus, secundum praefinitionem, ipsum primo Christum contestabitur, qualem credimus toto cum ordine Dei creatoris, et ipsum glorificabit, et de ipso commemorabit: et sic de principali regula agnitus, illa multa, quae sunt disciplinarum, revelabit, fidem dicente pro eis integritate praedicationis, licet novis, quia nunc revelantur.« Eadem ratione et in lib. de Jejuniis [(1) 1Kb] objectam a Catholicis Montano haereseos notum depellere conatus est, eamdemque dijudicandi haereses regulam tradidit. Cum enim invectae per Montanum disciplinae et institutioni a Catholicis opponeretur, quod »aut pseudo-prophetia [Col. 0086C] esset, si spiritalis vox solemnia illa constituit, aut haeresis, si humana praesumptio adinvenit,« ita respondit: »Indubitate et haeresis et pseudo-prophetia divinitatis diversitate judicabuntur apud nos, unici Dei creatoris et Christi ejus antistites.« Similia habet libro de Virginibus velandis, pariter sub initium, ubi luculentius exponit praemissis locis memoratam regulam fidei, quam qui adulterat, haereticus est: qui servat, quamvis ordinem adulteret aut innovet disciplinae, haereticus ipsius judicio censeri non debet: esse autem hujusmodi, quae Montanus Apostolorum praedicationi atque institutis adjecit; ordinata ea scilicet esse ad perficiendam, manente tamen eadem fidei regula, disciplinam: non esse propterea Montano de vetustate praescribendum; aut Montanistas ob nova [Col. 0086D] haec instituta inter haereticos numerandos; aut ut deinceps videbimus, ab apostolicarum ecclesiarum communione alienos esse censendos: »Regula quidem fidei una omnino est, sola immobilis, et conformabilis, credendi scilicet in unum Deum omnipotentem, mundi conditorem, et Filium ejus Jesum Christum, natum ex virgine Maria, crucifixum sub Pontio Pilato, tertia die resuscitatum a mortuis, receptum in coelis, sedentem nunc ad dexteram Patris, venturum judicare vivos et mortuos, per carnis etiam resurrectionem. Haec lege fidei manente, caetera jam disciplinae et conversationis, admittunt novitatem correctionis . . . [Col. 0087A] Quae est ergo Paracleti administratio, nisi haec, quod disciplina dirigitur, etc.« Postea sequitur de communicatione quam se Montanistae cum Ecclesiis apostolicis habere jactabant ob consensionem in eamdem fidem, eademque fidei sacramenta, de qua deinceps videbimus. Interim idem conficio argumentum ex his quae docet in principio libri contra Praxeam, ubi quamvis aperte fateatur se, ob Paracleti agnitionem atque defensionem a Psychicis esse disjunctum, attamen eamdem dijudicandi haereses regulam tradit, ex qua plane consequens est, hanc Montanistas inter et Psychicos dissensionem, non iis in rebus positam fuisse, quae fidem ipsius judicio laederent, aut ex quibus possent haereses pullulare: »Nos vero, et semper et nunc magis, ut instructiores per Paracletum [Col. 0087B] deductorem scilicet omnis veritatis, unicum quidem Deum credimus, sub hac tamen dispensatione, quam dicimus, ut unici Dei sit, et Filius sermo ipsius, qui ex ipso processerit, per quem omnia facta sunt et sine quo factum est nihil. Hunc missum a Patre in Virginem, et ex ea natum hominem et Deum filium hominis et filium Dei, et cognominatum Jesum Christum. Hunc passum, hunc mortuum, et sepultum secundum Scripturas, et resuscitatum a Patre, et in coelos resumptum, sedere ad dexteram Patris, venturum judicare vivos et mortuos. Qui exinde miserit secundum promissionem suam a Patre Spiritum Sanctum Paracletum, sanctificatorem fidei eorum, qui credunt in Patrem et Filium et Spiritum Sanctum. Hanc regulam ab initio Evangelii decucurrisse [Col. 0087C] etiam ante priores quosque haereticos, nedum ante Praxeam hesternum, probabit tam ista posteritas omnium haereticorum, quam ipsa novellitas Praxeae hesterni. Quo peraeque adversus universas haereses jam hinc praejudicatum sit, id esse verum quodcumque primum: id esse adulterum quodcumque posterius.« Profecto non ignorabat Tertullianus, imo id aperte fatebatur, novam esse Montani prophetiam, novam ipsius praedicationem, ejus instituta ab initio Evangelii minime decucurrisse, sed in posteriora haec tempora, uti Montanistae effutiebant, fuisse a Christo dilata. Unde non alia ratione potuit a Montano suo haereseos sive adulterii haeretici culpam infamiamque amovere, quam dicendo, inductas ab eo hesterna die traditiones, non fidei regulam adulterare, sed [Col. 0087D] perficere disciplinam; adeoque ad disciplinam, non ad fidem pertinuisse controversias Montanistas inter et Catholicos excitatas; et neque hos, neque illos in haereticorum censum fuisse referendos, quod, salva fidei regula, in iis quae conversationis et disciplinae sunt, invicem dissiderent. Idem etiam constat, ut alia plurima omittam, ex toto libro de Praescriptionibus adversus haereticos, quo certe titulo nequaquam Psychicos, sive Catholicos comprehendit, cum nihil magis adversus haereticos urgeat, quam veteres et apostolicas traditiones, et apostolicarum Ecclesiarum auctoritatem; nihil magis haereticis exprobret quam novitatem; imo hoc ei propositum fuerit, ut ex ipso discimus, omnes haereticorum sectas hoc solo titulo [Col. 0088A] arguere: »Sed alius, inquit [(1) 1Kb] , libellus hunc gradum sustinebit adversus haereticos, etiam sine retractatu doctrinarum revincendos, quod hoc sint de praescriptione novitatis.« Est autem, ut ipse etiam Basnagius docet [(2) 1Kb] , laudatus liber a Tertulliano conscriptus, postquam ad Montanistas defecerat. Et est scriptus adversus omnes haereses, ut idem ipse Tertullianus alibi diserte testatur [(3) 1Kb] : »Sed plenius ejusmodi praescriptionibus adversus omnes haereses alibi jam usi sumus.« Cum igitur nihil occurrat in eo libro, quod Catholicos possit offendere, imo quod non ex eorum sententia prolatum sit, adeo ut multorum opinio fuerit [(4) 1Kb] , eum fuisse a Tertulliano, antequam Montani dogmata amplecteretur, elucubratum; consequens est Psychicos seu Catholicos non fuisse a [Col. 0088B] Tertulliano inter haereticos computatos.

VII. Secundo notandum est quod et ex praecedentibus sponte fluit, et quae jam dicta sunt luculentius adhuc confirmat: Montanistas, quamvis conversatione et disciplina ab apostolicarum Ecclesiarum institutionibus moribusque differrent, se tamen non esse arbitratos in iis in quibus fidei et christianae religionis summa vertitur, ab earum communione alienos. Id ex eodem Tertulliano, et iisdem ferme locis compertum est. Libro enim de Virginibus velandis, postquam docuit Catholicos et Montanistas in unam fidei regulam conspirare, et Paracletum non fidem adulterasse, sed disciplinae supremam admovisse manum, statim subjungit: »Per Graeciam et quasdam barbarias ejus plures Ecclesiae [Col. 0088C] virgines suas abscondunt. Est et sub hoc coelo institutum istud alicubi, ne qui gentilitati graecanicae aut barbaricae consuetudinem illam adscribat. Sed eas ego ecclesias proposui, quas et ipsi Apostoli, vel apostolici viri condiderunt, et puto ante quosdam. Habent igitur et illae eamdem consuetudinis auctoritatem, tempora et antecessores opponunt, magis quam posterae istae. Quid observabimus, quid diligemus? Non possumus respuere consuetudinem, quam damnare non possumus, utpote non extraneam, quia non extraneorum, cum quibus scilicet communicamus jus pacis, et nomen fraternitatis. Una nobis, et illis fides, unus Deus, idem Christus, eadem lavacri sacramenta. Semel dixerim, una Ecclesia sumus. Ita nostrum est, quodcumque nostrorum est.« Sed nihil luculentius ad id [Col. 0088D] probandum afferri potest iis, quae in eamdem sententiam subtilissime disputat in libro de Praescriptionibus adversus haereses, quem, uti dixi, jam montanista composuit. Aliqua ex eo libro loca, quamvis prolixiora, adhuc afferre operae pretium existimavi, quia rem plane conficiunt, et optimo in lumine collocant. Ait igitur ad convincendos haereticos hoc solum esse disputandum [(5) 1Kb] : »Quibus competat fides ipsa, cujus [Col. 0089A] sint Scripturae, a quo et per quos et quando et quibus sit tradita disciplina, qua fiunt Christiani. Ubi enim apparuerit esse veritatem disciplinae, et fidei christianae, illic erit veritas Scripturarum, et expositionum, et omnium traditionum christianarum.« Deinde subjungit quod Apostoli, a Christo edocti [(1) 1Kb] , »et consecuti promissam vim Spiritus sancti ad virtutes, et eloquium, primo per Judaeam contestata fide in Jesum Christum, et ecclesiis institutis, dehinc in orbem profecti, eamdem doctrinam ejusdem fidei nationibus promulgaverunt, et proinde ecclesiam apud unamquamque civitatem condiderunt, a quibus traducem fidei et semina doctrinae caeterae exinde ecclesiae mutuatae sunt et quotidie mutuantur, ut ecclesiae fiant. Ac per hoc, et ipsae apostolicae [Col. 0089B] deputantur, ut soboles apostolicarum ecclesiarum. Omne genus ad originem suam censeatur necesse est. Itaque tot ac tantae Ecclesiae una est illa ab Apostolis prima, ex qua omnes: sic omnes primae et omnes apostolicae, dum una omnes probant unitatem, dum est illis communicatio pacis, et appellatio fraternitatis, et contesseratio hospitalitatis; quae jura non alia ratio regit, quam ejusdem sacramenti una traditio. Hanc igitur dirigimus praescriptionem [(2) 1Kb] : si Dominus Jesus Christus Apostolos misit ad praedicandum, alios non esse recipiendos praedicatores quam quos Christus instituit . . . . . Quid autem praedicaverint, id est quid illis Christus revelaverit, et hic prescribam non aliter probari debere, nisi per easdem ecclesias, quas ipsi Apostoli condiderunt, ipsi [Col. 0089C] eis praedicando, tam viva (quod aiunt) voce, quam per epistolas postea. Si haec ita sunt, constat proinde omnem doctrinam, quae cum illis ecclesiis apostolicis matricibus et originalibus fidei conspiret, veritati deputandam, id sine dubio, tenentem quod Ecclesiae ab Apostolis, Apostoli a Christo, Christus a Deo suscepit: reliquam vero omnem doctrinam de mendacio praejudicandam, quae sapiat contra veritatem ecclesiarum, et Apostolorum, et Christi, et Dei. Superest ergo uti demonstremus, an haec nostra doctrina, cujus regulam supra edidimus, de Apostolorum traditione censeatur, et ex hoc ipso an caeterae de mendacio veniant. Communicamus cum ecclesiis apostolicis, quod nulla doctrina diversa: hoc est testimonium veritatis.« Et infra, adversus haereses [Col. 0089D] quae se de vetustate jactabant, seseque imperitis, quod sub Apostolis fuissent, pro apostolicis venditabant: id, ait, illis incumbere, ut ostendant aliquem se, vel ex Apostolis, vel ex apostolicis viris, qui tamen cum Apostolis perseveraverit, suae habere institutionis auctorem, aut saltem apostolicarum ecclesiarum communione potiri [(3) 1Kb] : »Caeterum si quae audent inserere se aetati apostolicae, ut ideo videantur ab Apostolis traditae, quia sub Apostolis fuerunt, possumus dicere: edant ergo origines ecclesiarum suarum, evolvant ordinem episcoporum suorum, [Col. 0090A] ita per successiones ab initio decurrentem, ut primus ille episcopus aliquem ex Apostolis, vel apostolicis viris, qui tamen cum Apostolis perseveraverit, habuerit auctorem et antecessorem. Hoc enim modo Ecclesiae apostolicae census suos deferunt: sicut Smyrnaeorum ecclesia habens Polycarpum ab Johanne collocatum refert; sicut Romanorum Clementem a Petro ordinatum edit; proinde utique et caeterae exhibent quos ab Apostolis in episcopatum constitutos, apostolici seminis traduces habeant. Confingant tale aliquid haeretici. Quid enim illis post blasphemiam illicitum est? Sed etsi confinxerint, nihil promovebunt. Ipsa enim doctrina eorum cum apostolica comparata ex diversitate et contrarietate sua pronuntiabit, neque Apostoli alicujus auctoris [Col. 0090B] esse, neque apostolici. Quia sicut Apostoli non diversa inter se docuissent, ita et apostolici non contraria Apostolis edidissent, nisi illi qui ab Apostolis desciverunt, et aliter praedicaverunt. Ad hanc itaque formam provocabuntur ab illis ecclesiis, quae licet nullum ex Apostolis, vel apostolicis auctorem suum proferant, ut multo posteriores, quae denique quotidie instituuntur, tamen in eadem fide conspirantes, non minus apostolicae deputantur pro consanguinitate doctrinae. Ita omnes haereses ad utramque formam a nostris ecclesiis provocatae probent se quaqua putant apostolicas. Sed adeo nec sunt, nec possunt probare quod non sunt; nec recipiuntur in pacem, et in communicationem ab ecclesiis quoquo modo apostolicis; scilicet ob diversitatem sacramenti [Col. 0090C] nullo modo apostolicae.« Sed nihil luculentius iis, quae non multo inferius de praecipuis Ecclesiis apostolicis et praesertim Romana, disserit in haec verba [(1) 1Kb] : »Age jam, qui voles curiositatem melius exercere in negotio salutis tuae, percurre Ecclesias apostolicas, apud quas ipsae adhuc cathedrae Apostolorum suis locis praesidentur, apud quas ipsae authenticae litterae eorum recitantur, sonantes vocem, et repraesentantes faciem uniuscujusque. Proxime est tibi Achaia, habes Corinthum. Si non longe es a Macedonia, habes Philippos, habes Thessalonicenses. Si potes in Asiam tendere, habes Ephesum; si autem Italiae adjaces, habes Romam, unde nobis quoque auctoritas praesto est: statu felix Ecclesia, cui totam Apostoli doctrinam cum sanguine suo profuderunt, [Col. 0090D] ubi Petrus passioni dominicae adaequatur; ubi Paulus Johannis exitu coronatur; ubi apostolus Johannes, posteaquam in oleum igneum demersus, nihil passus est, in insulam relegatur. Videamus quid dixerit, quid docuerit, quid cum Africanis quoque ecclesiis contesserarit: unum Deum novit creatorem universitatis, et Christum Jesum ex Virgine Maria Filium Dei creatoris, et carnis resurrectionem: legem et prophetas cum evangelicis et apostolicis litteris miscet, et inde potat fidem eam, aqua signat, Sancto Spiritu vestit, Eucharistia pascit, martyrio exhortatur; et ita adversus hanc institutionem [Col. 0091A] neminem recipit. Haec institutio, non dico jam quae futuras haereses praenuntiabat, sed de qua haereses prodierunt. Sed non fuerunt ex illa, ex quo factae sunt adversus illam. Etiam de olivae nucleo mitis, et opimae et necessariae, asper oleaster exoritur: etiam de papavere fici gratissimae et suavissimae, ventosa et vana caprificus exsurgit. Ita et haereses de nostro fructificaverunt, non nostrae, degeneres veritatis grano, et mendacio sylvestres.« Potuissetne a Baronio, Bellarmino, et aliis qui romanae Ecclesiae addictissimi habentur, quidquam de illa aut magnificentius aut illustrius praedicari? Quis crederet haec haeretico homini, et ab Ecclesia romana extorri excidere potuisse, quibus omnes penitus adversus ejusdem Ecclesiae doctrinam [Col. 0091B] haereses profligantur? Nemo prorsus, qui non adverterit ad ea quae hactenus ex hoc auctore deduximus, non id scilicet in mentem venisse Montanistis, se ob novam prophetiam ac disciplinam ab ecclesiarum apostolicarum communione in iis quae fidei sunt, et in quibus summa vertitur religionis, excidisse. Attamen quia non omnes consentiunt, librum de Praescriptionibus a Tertulliano, dum inter Catholicos versaretur, non fuisse compositum; addam ex lib. IV cont. Marcion., quem constat, postquam simultates cum Psychicis, ut ait [(1) 1Kb] , habere coeperat, fuisse ab eo concinnatum, simile de ecclesiis apostolicis, et praesertim Romana, testimonium, adulterum scilicet et haereticum esse habendum quidquid in rebus fidei ab earum traditione recedit, [Col. 0091C] et extraneum esse existimandum quidquid cum illis non in una eademque fide communicat [(2) 1Kb] : »In summa si constat, id verius quod prius, id prius quod et ab initio, ab initio quod ab Apostolis, pariter utique constabit, esse ab Apostolis traditum quod apud ecclesias Apostolorum fuerit sacrosanctum. Videamus quod lac a Paulo Corinthii hauserint; ad quam regulam Galatae sint recorrecti; quid legant Philippenses, Thessalonicenses, Ephesii; quid etiam Romani de proximo sonent, quibus Evangelium et Petrus et Paulus sanguine quoque suo signatum reliquerunt. Habemus et Johannis alumnas ecclesias. Nam et si Apocalypsim ejus Marcion respuit, ordo tamen episcoporum ad originem recensus, in Johannem stabit auctorem. Sic et caeterarum generositas [Col. 0091D] recognoscitur. Dico itaque apud illas, nec solas jam apostolicas, sed apud universas quae illis de societate sacramenti confoederantur, id Evangelium Lucae ab initio editionis stare quod cum maxime tuemur.« Haec profecto, et his similia quae apud eum passim occurrunt etiam in iis libris quos constat, postquam ad Montani dogma delapsus est, ab eo fuisse promulgatos, scribere numquam ausus fuisset, qui se non existimasset in iisdem cum ecclesiis apostolicis fidei dogmatibus communicare. Non ignorabat profecto Tertullianus, novam ab Ecclesia romana damnari [Col. 0092A] prophetiam, et disciplinam reprobari, quam Montanus invexerat; et tamen Romanae Ecclesiae, et caeterarum apostolicarum auctoritatem ubique praedidicat, mirumque in modum extollit, eosque a christianismo, ab Apostolis et a Christo alienos esse decernit, qui non in unam eamdemque fidem cum Ecclesiis apostolicis conspiraverint. Quod profecto certissimo est argumento, non fuisse Montanistis persuasum, se ab Ecclesiae catholicae communione in iis quae fidei sunt, excidisse.

Denique, ut innumera praetermittam quae huc in eamdem sententiam afferri possent, veram Christi Ecclesiam non fuisse Tertulliani judicio ad solam Montanistarum sectam coarctatam, sed Catholicos quoque ad unum idemque Ecclesiae corpus pertinuisse, [Col. 0092B] cujus membra, quamvis non easdem omnino sectarentur morum institutiones, eadem nihilominus fide, iisdemque sacramentis inter se colligarentur; ea luculenter ostendunt, quae de christiani nominis Ecclesiaeque amplitudine adversus ethnicos disputat [(1) 1Kb] : »Hesterni sumus, et vestra omnia implevimus, urbes, insulas, castella, municipia, conciliabula, castra ipsa, tribus, decurias, palatium, senatum, forum, sola vobis relinquimus templa. Cui bello non idonei, non prompti fuissemus, etiam impares copiis, qui tam libenter trucidamur, si non apud istam disciplinam magis occidi liceret, quam occidere? Potuimus et inermes, nec rebelles, sed tantummodo discordes solius divortii invidia adversus vos dimicasse. Si enim tanta vis hominum in [Col. 0092C] aliquem orbis remoti sinum abrupissemus a vobis, suffudisset utique dominationem vestram tot qualiumcumque amissio civium; immo etiam et ipsa destitutione punisset: procul dubio expavissetis ad solitudinem vestram, ad silentium rerum, et stuporem quemdam quasi mortuae urbis quaesissetis quibus in ea imperassetis. Plures hostes quam cives vobis remansissent, nunc enim pauciores hostes habetis prae multitudine Christianorum pene omnium civium, pene omnes cives christianos habendo. Sed hostes maluistis vocari generis humani potius quam erroris humani.« Haec de solis Montanistis intelligi sane non possunt. Numquam enim haec secta adeo pomoeria sua dilatavit. Sed neque de Christianis, prout etiam haeretici hoc nomine continentur. Haereticos enim Christianorum [Col. 0092D] numero, eodem libro [(2) 1Kb] , aperte submovit: »Sed dicet aliquis, etiam de nostris excedere quosdam a regula disciplinae: desinunt tum Christiani haberi penes nos.« Haec igitur Ecclesia, cujus per totum librum inculpatos sanctissimosque mores describit, atque tuetur, et e cujus sinu multos, ait, id temporis innumerosque martyres prodiisse, quorum sanguis semen erat Christianorum, neque haereticos complectebatur, neque solos Montanistas, sed vel maxime Catholicos, qui ut est apud eumdem Tertullianum [(3) 1Kb] , de multitudine gloriabantur, et e quibus [Col. 0093A] constat, innumeros prae aliis sectis fuisse martyres coronatos. Attamen cum, Tertulliani judicio, quo tempore Apologeticum promulgavit, nempe in medio aestu persecutionis, ipsi quoque Montanistae Catholicorum numero censerentur; manifestum est, ex iis et veris Catholicis unam eamdemque, ex ejus sententia Christi Ecclesiam constitisse, quae licet ubique non easdem omnino morum institutiones usurparet: unum tamen idemque religionis corpus censenda esset, quod in eadem fidei dogmata conspiraret, iisdemque fidei sacramentis uteretur.

VIII. Tertio notandum est, id quod etiam ex praemissis sponte sua proficiscitur, Catholicorum martyres fuisse a Montanistis pro veris martyribus aestimatos, et ad eorum quoquomodo communionem viam affectasse. [Col. 0093B] Catholicos quidem martyres a Montanistarum communione abhorruisse, memoriae prodidit Asterius Urbanus, non item Montanistas Catholicorum martyrum communionem esse aversatos [(1) 359Kb] : »Quamobrem, inquit, quotiescumque Ecclesiae viri ad martyrium pro vera fide subeundum vocati, una cum quibusdam de Phrygum haeresi, qui martyres dicuntur, casu quodam coierint, semper ab illis dissentiunt: et communionem eorum sollicite vitantes, gloriosum martyrii exitum consequantur; quippe qui Montani et muliercularum spiritui assensum commodare nefas ducant. Atque id verum esse constat ex iis quae nostra aetate in urbe Apamea, quae ad Meandrum sita est, gesta sunt a Caio et Alexandro martyribus, oriundis Eumenia.« Hujus quoque rei [Col. 0093C] manifesta nobis ex eodem Tertulliano suppetunt argumenta: imprimis ex libro ad Martyras, qui cum furente persecutione editus fuerit, nullum dubium est quin ad eorum classem pertineat, quos dum in Montani castris militaret, elucubravit. Certum autem imprimis est hunc librum veris, ex Tertulliani quoque sententia, Christi martyribus fuisse nuncupatum, ut quos innumeris laudibus cumulat, et benedictos pasasim appellat [(2) 1Kb] : »Inter carnis alimenta benedicti martyres designati. Imprimis ergo benedicti, etc. [(3) 1Kb] . Quo vos benedicti de carcere, etc. [(4) 1Kb] . Sic nunc benedicti, Proinde vos benedictae, etc. [(5) 1Kb] . Haec benedicti non sine caussa, etc.« Secundo, tertium est, hos, quos tantis benedictionibus cumulat, et ad coelum usque laudibus effert, non montanistas fuisse [Col. 0093D] martyres, sed catholicos, aut ex his saltem plurimam eorum partem constitisse. Id constat ex capite primo, ubi eos ad mutuam pacem his verbis adhortatur: [Col. 0094A] »Quam pacem quidam in Ecclesia non habentes a martyribus in carcere exorare consueverunt. Et ideo eam etiam propterea in vobis habere, et custodire debetis, ut si forte, et aliis praestare possitis.« Hic enim Catholicorum mos fuit, ut communione ob crimina capitalia dejecti, martyrum opem implorarent. Porro Catholici ad Montanistas, quibus sciebant ejusmodi Ecclesiae catholicae morem et consuetudinem improbari, minime confugissent. Tertio, certum est martyres, ad quos ejusmodi librum Tertullianus destinavit, a sua communione alienos neutiquam credidisse. Eos enim rogat, quod inter alimenta carnis, quae illis Ecclesia subministrabat, et hoc ab eo munusculum acciperent, quod ad saginandum spiritum faceret; quod certe mutuae communionis indubium [Col. 0094B] est argumentum. Certum denique est Ecclesiam quae laudatos martyres alimentis carnis tanquam pia mater fovebat, veram Christi Ecclesiam, Tertulliani quoque judicio fuisse: »Inter carnis alimenta benedicti martyres designati, quae vobis et domina mater Ecclesia de uberibus suis, et singula fratres de opibus suis propriis in carcere subministrant, capite aliquid et a nobis, quod faciat ad spiritum quoque educandum.« Atqui catholica Ecclesia nisi de catholicis martyribus sollicita non fuisset. Praeterea inter praecipuas Ecclesiae Romanae dotes, ex quibus illam, ut supra videmus, summopere commendat, hanc etiam recenset, quod suos ad martyrium adhortaretur: Martyrio, inquit, adhortatur. Quae vero laus, aut gloria fuisset non genuinos, sed adulteros Christo [Col. 0094C] martyres parere? aut quis dubitet an veros Christi martyres in honore Tertullianus habuerit, et eorum communionem exoptarit? Postremo, eorum martyrum, quorum fidem, constantiam, et multitudinem cum in Apologetico, tum in libro ad Scapulam, et alibi frequentissime praedicat, maximam partem fuisse Catholicorum, nec Basnagius, puto, inficias iturus est: nisi forte velit eximiam hanc Catholicae. adeoque verae Christi Ecclesiae laudem detrahere, quod fecundissima fuerit sanctorum martyrum parens.

IX. His animadversis, nullam, puto, in Basnagii propositis argumentis superesse difficultatem. Quis enim miretur (si ad ea, de quibus hactenus disseruimus, animum adverterit); quis, inquam, miretur, auctorem montanistam catholicorum acta martyrum [Col. 0094D] in lucem edere voluisse, et ad habendam cum illis communionem suos fuisse adhortatum? An id magis mirandum, quam ad quod eos, auctor similiter montanista, librum eorum laudibus refertum, communionis utique symbolum, destinarit? aut quod apostolicarum Ecclesiarum communionem, quarum inter praecipua membra martyres computantur, tantopere commendarit? Quis etiam miretur Tertullianum magnis Perpetuam laudibus affecisse, fortissimaeque martyris praeconio exornasse? Annon magis mirandum, quod catholicos martyres, in libro ipsis nuncupato, tot benedictionibus cumulari, quod eorum certaminis »agonothetem« esse dixerit [(1) 1Kb] »Deum vivum, xystarchum [Col. 0095A] Spiritum Sanctum, coronam aeternitatis bravium, angelicae substantiae politiam in coelis, gloriam in saecula saeculorum?« Quis denique miretur, Perpetuae visionibus uti eum voluisse ad probandum, solos ante diem judicii solemnis martyres in coelum recipi? Non est profecto id magis mirandum, quam quod Rutilii martyris in libro adversus Ecclesiam promulgato cum multa laude meminerit, ejusque exemplo usus fuerit ad probandum, fugiendam non esse persecutionem, quia nihil fuga prosit, si Deus nolit. »Rutilius sanctissimus martyr, cum totiens, inquit [(1) 1Kb] , fugis et persecutionem de loco in locum, etiam periculum (ut putabat) nummis redemisset, post totam securitatem, quam sibi prospexerat, ex inopinato apprehensus, et praesidi oblatus, tormentis [Col. 0095B] dissipatus, credo, pro fugae castigatione, dehinc ignibus datus, passionem, quam vitarat, misericordiae Dei retulit. Quid aliud voluit Dominus nobis demonstrare hoc documento, quam fugiendum non esse, quia nihil fuga prosit, si Deus nolit?« Non hunc, puto, Basnagius dicturus est martyrem montanistam, cum sibi licitum esse crediderit saluti suae fuga consulere et periculum pretio redimere; quae illicita ex Montani disciplina habebantur; et tamen tot tantaque in eum congerit praeconia, ejusque exemplum, ut sanctissimi martyris, adhibet ad probandam quam adstruebat sententiam. Mavili etiam martyris Adrumetini cum laude meminit in libro ad Scapulam, ejusque exemplo utitur ad probandam quam adstruebat sententiam: quod nulla videlicet civitas, [Col. 0095C] nullus persecutor impune laturi essent christiani sanguinis effusionem [(2) 1Kb] : »Tibi quoque optamus admonitionem solam fuisse, quod cum Adrumeticum Mavilum ad bestias damnasses, et statim haec vexatio subsecuta est, et nunc ex eadem causa interpellatio sanguinis.« Et hunc igitur Basnagius audebit tam levi conjectura, quod a Tertulliano laudatus fuerit, e Montanistarum secta martyrem pronuntiare? Psychicos non adeo, ut ostendi, contemptui habebant Montanistae, ut eos ab haereticis non distinguerent, ut in iis quae sunt fidei, alienae eos communionis esse censerent, ut eorum denique martyres ludibrio pariter haberent: neque Tertullianus, quamquam Catholicis infensissimus et Montani defensor acerrimus, eo unquam vesaniae processit, ut iis qui in Catholicae Ecclesiae [Col. 0095D] sinu martyres occubuissent, aut martyrii coronam detraheret, aut meritas laudes praeconiaque invideret.

X. Quo id minus miremur in Montanistis, similiter haereticorum exempla non desunt. Quantis enim laudibus Socrates et Sozomenus, licet Novatiani catholicos non solum martyres, sed etiam doctores non exornant? Neque eos dico martyres aut doctores qui, antequam Novatianus schisma conflaret, in Ecclesia catholica floruerunt: sed eos, qui deinceps exorti sunt, et a quibus laudati scriptores optime noverant, Novatianos inter haereticos computari. Quibus enim praeconiis Hosium, Athanasium, Alexandrum C. P., [Col. 0096A] magnum Basilium, Gregorium Theologum, aliosque id generis doctores catholicos non afficiunt? Quam iidem non tribuunt Nicaenis Patribus auctoritatem? Quam magnae huic synodo reverentiam, honoremque non deferunt? quamvis Catharos seu Novatianos inter haereticos numerarit. Quid porro dicam de iis qui sub Juliano Apostata, sub Valente imperatore ariano, et in Perside sub Sapore, martyribus, passi sunt? quantis a Socrate et Sozomeno, laudibus celebrantur? annon eos veros inter, ac genuinos Christi martyres numerant? annon eorum Acta, quantum ipsorum in scribendis historiis institutum patiebatur, in lucem proferunt? annon eamdem illis, quam antiquis martyribus tribuunt auctoritatem, quamvis non ignorarent non eos novatianae fuisse, sed catholicae communionis? [Col. 0096B] Et porro mirabimur, si auctor montanista catholicorum quorumdam Acta martyrum collegerit, ac litteris consignarit? Si Tertullianus fortissimos eos martyres nuncuparit, et eorum revelationibus auctoritatem aliquam honoremque detulerit? Idque adversus eorum orthodoxiam gravissimum esse praejudicium, et eos proinde catholicorum numero martyrum eximendos, et Montanistis relinquendos, arbitrabimur? Id si ita est, expungantur etiam oportet e Catholicorum diptychis tot sanctissimi doctores, imo et ipsi Nicaeni Patres, tot fortissimi martyres, tot etiam religiosissimi monachi, quorum laudes nec Socrates, nec Sozomenus tacuerunt; expungantur, inquam, e catholicarum ecclesiarum diptychis, et Novatianis accenseantur, propterea quod in eos Novatiani scriptores [Col. 0096C] tot tantaque praeconia contulerint.

XI. At ego non solum ex auctore montanista nullum creari posse existimo sanctis martyribus praejudicium, quin et gravissimum inde pro illis conficere mihi videor argumentum. Non enim scriptor montanista dissimulasset, aut verbis solum ambiguis et obscuris indicasset, fortissimos athletas sectae suae martyres exstitisse, hos novam prophetiam fructus germinasse, ad ejusmodi certamina duriore quam invexerat, disciplina Montanum imbelles quoque feminas instituisse. Quinimo haec aliaque hujusmodi palam apertisque verbis praedicasset, et opportune importune nulla non ferme pagina lectoribus inculcasset. An nescimus quae sit his de rebus haereticorum jactantia? quam inde soleant inaniter superbire, similive arrepta occasione [Col. 0096D] in Catholicos impudentissime debacchari? Exemplo esse potest auctor Donatista, qui sanctorum Saturnini, Dativi et sociorum martyrum. Acta litterarum monumentis consignavit. Quamvis enim laudati martyres e Donatistarum secta non fuerint, cum nisi sedata persecutione praetextu traditionis conflatum schisma non sit; attamen quia passi sunt ne divinas Scripturas persecutoribus traderent, et traditores videbantur exemplo suo praedamnasse, suaque communione ejecisse: mirum quam inde se jactet, quave impudentia in Catholicos insurgat petulantissimus scriptor! »Devicto,« inquit [(1) 1Kb] , »atque prostrato diabolo, [Col. 0097A] victricem palmam in passione gestantes, sententiam in traditores, atque in eorum consortes, qua illos ab Ecclesiae communione rejecerant, cuncti martyres proprio saugnine consignabant. Fas enim non fuerat, ut in Ecclesia Dei simul essent martyres et traditores.« Aliquidne in auctore Montanista simile occurrit? Mirum quam modeste, quam verecunde se gerat! Ait quidem se novas visiones et prophetias agnoscere, atque honorare: sed Perpetuae Saturique visiones ac coelestes revelationes litteris mandaturus, non ideo Catholicis insultat, qui novos prophetas recipere recusabant. Suos quidem ad habendam cum martyribus communionem adhortatur: sed non ideo illos a Catholicorum communione, novos prophetas reprobantium (quod auctor Donatista facit) deterret. [Col. 0097B] Unde autem haeretico homini tanta modestia? nisi quia optime noverat, se non montanistarum, sed catholicorum gesta martyrum litteris commendare.



CAPUT III. INTERNIS BASNAGII ADVERSUS NOSTROS MARTYRES ARGUMENTIS GENERALE RESPONSUM ADHIBETUR.

    I. Interna Basnagii adversus sanctos martyres argumenta.
    II. Actorum potius compilatori fides deroganda esset, quam sanctorum martyrum orthodoxia in dubium revocanda.
    III. Rationes adducuntur, quibus Actorum in controversiam vocari posset. Prima ratio ex quibusdam verbis exoticis quae in Perpetuam, a qua maxima eorum pars scripta perhibetur, minime quadrant.
    [Col. 0097C] IV. Secunda ratio ex styli similitudine, quae unum et eumdem scriptorem refert, cum tamen a tribus diversis scripta fuisse dicantur.
    V. Neque Tertulliani, neque synchroni scriptoris auctoritas impediret quo minus de Actorum fide dubitaremus, si aliquid reapse continerent quod catholicos martyres dedeceret.


I. Externa, ut vocant, argumenta duobus praecedentibus capitulis prosecuti sumus, interna sequentibus capitibus examinabimus. De his in hunc modum disserit eruditus Basnagius: »His argumentis,« externis scilicet,« insita praestant. Quippe eo se modo Perpetua gerit, quasi Spiritum Sanctum, veluti monile quoddam in arca inclusum sua haberet ad nutum, [Col. 0097D] ejus illustrationibus quando vellet usura ad arbitrium. Audiantur verba ejus cap. I, 3: »Dixit mihi frater meus: Domina soror, jam in magna dignitate es; et tanta, ut postules visionem, et ostendatur tibi an passio sit, an commeatus. Et ego quae me sciebam fabulari cum Domino cujus beneficia tanta experta eram, fidenter repromisi cujus beneficia tanta experta eram, fidenter repromisi ei dicens: Crastina die tibi renuntiabo.« Miram sane fiduciam et sola Montani familia dignam! Neque satis cum gravitate decentiaque oblata Perpetuae visa conjunguntur. Homo in habitu pastoris, »de caseo quod mulgebat, dedit Perpetuae quasi buccellam.« Hinc colligit sibi mortem imminere. Notabilius illud, quod cap. III, 2, Perpetua narrat: »Exivit quidam contra me Aegyptius foedus specie, [Col. 0098A] cum adjutoribus suis pugnatarus mecum. Veniunt et ad me adolescentes decori adjutores et favitores mei: et expoliata sum, et facta sum masculus.« Procedit igitur cum Aegyptio ad pugnam Perpetua sexu mutato, victoriae pretium acceptura »ramum viridem, in quo erant mala aurea. Et petiit silentium, et dixit: Hic Aegyptius si hanc vicerit, occidet illam gladio; et si hunc vicerit, accipiet ramum istum. Et recessit. Et accessimus ad invicem, et coepimus mittere pugnos. Ille mihi pedes apprehendere quaerebat: ego autem illi calcibus faciem caedebam.« Haeccine sunt Spiritu Sancto digna? similiane prophetis obtulit unquam? Scilicet ea visa sunt, quibus sacrum Joelis accommodetur oraculum. Montani prorsus redolent officinam somnia ejusmodi, ecstasis ejus simillima, qua Tertullianus [Col. 0098B] probat animam esse »aerii coloris, et formae per omnia humanae [(1) 1Kb] «.

II. His omnibus difficultatibus hoc primum adhibeo generale responsum, quod si quidem objecta Perpetuae visa aliquid reapse aut Spiritu Sancto, aut martyre indignum continerent, Actorum potius sinceritas, quam martyrum orthodoxia in dubium esset revocanda. Hac primum responsione usus est et sanctus Augustinus. Cum enim sibi Perpetuae visio inferius examinanda, qua fratrem suum Dinocratem in poenis, deinde in refrigerio vidit, objiceretur, hoc primum respondit [(2) 1Kb] quod »nec Scriptura ipsa canonica est, nec illa sic scripsit vel quicumque illud scripsit, etc.« Quibus verbis dubitare videtur, an reapse Perpetua revelationes suas in litteras miserit: adeoque [Col. 0098C] non omnem actis et eorum editori fidem adhibere. Hic enim perspicue docet Perpetuam et Saturum, quae ad visiones et revelationes pertinent, suis ipsos manibus conscripsisse: »Haec, inquit, sub initium, ordinem totum martyrii sui jam hinc ipsa narrabit, sicut conscriptum manu sua, et suo sensu reliquit. Cum adhuc, inquit, cum persecutoribus essemus, et me pater avertere, etc.« Et infra: »Tum dixit mihi frater meus, etc.« Atque ita semper cum ipsa tum Saturus in propria persona loquuntur. Et cap. III, 2: »Hoc usque in pridie muneris egi: ipsius autem muneris actum, si quis voluerit, scribat.« Et mox cap. IV, 1: »Sed et Saturus benedictus hanc visionem suam edidit, quam ipse conscripsit.« Et infra, cap. V, 1: »Hae visiones insigniores ipsorum martyrum [Col. 0098D] beatissimorum, quas ipsi conscripserunt.« Et tandem cap. V, 3, se ait Perpetuae mandatum exsequi, et quae postea, ipso praesertim die muneris facta sunt, sicut ipsa desideraverat, posterorum memoriae commendare. »Quoniam ergo permisit, et permittendo voluit Spiritus Sanctus ordinem ipsius muneris conscribi, etsi indigni ad supplementum tantae gloriae describendum; tamen quasi mandatum sanctissimae Perpetuae, imo fides commissum ejus exsequimur, etc.« Qui ergo rem toties ab auctore contestatam, atque inculcatam in dubium revocat, [Col. 0099A] omnem profecto ejus dictis fidem non habet. Nullibi autem sanctus Augustinus in controversiam vocat: fueritne Perpetua Ecclesiae mulier, an sectae montanisticae; sed ubicumque illius meminit, meminit autem frequentissime, ut sanctissimam martyrem, et invictissimam celebrat. Unde ex Augustini sententia, Actorum potius fides, quam martyrum orthodoxia in dubium revocanda esset, si quidem in Actis aliquid occurreret quod aut Spiritum sanctum, aut veros Christi martyres dedeceret.

Et sane quot, licet antiqua, sanctorum martyrum aut apostolorum aut quorumlibet insignium virorum acta vel historiae, hoc potissimum argumento, aut in dubium revocantur, aut penitus exploduntur, et ad fabulas amandantur! Quot etiam antiqua monumenta, [Col. 0099B] hoc eodem argumento, auctoribus quorum nomina praeferunt, abjudicantur! Ita qui Barnabae aut Clementis, aut Ignatii Epistolas inter supposititios foetus recensent, hac praesertim ratione nituntur, quod in eis apostolici viri doctrina, spiritus item apostolici vis et majestas desideretur. Hac etiam ferme una ratione ducuntur, qui Hermae visiones, quamvis antiquis adeo celebratas, ut pene in Scripturarum canonem relatae ab eis fuerint, exsibilant atque explodunt; quod nempe multa ipsorum judicio contineant Apostolorum discipulo non satis digna, et ab Apostolorum doctrina perquam aliena; neque, ut verbis utar Basnagii, satis cum gravitate decentiaque oblata Hermae visa conjungantur. Nemo tamen criticorum eo hactenus audaciae processit, [Col. 0099C] ut ob naevos aliquos, aut errata, aut etiam noxia doctrinae capita, quae sibi in hisce, aut ejusmodi monumentis deprehendere videbatur, de illorum sana fide atque orthodoxia dubitaret, quibus ejusmodi opera Patres etiam antiquissimi tribuerunt. Maluerunt scilicet laudatis Patribus eripere quae illorum indigna spiritu judicarunt, quam de illorum pietate ac religione indignum aliquid statuere, et secundum eorum contestatam virtutem de libris aut tributis ipsis visionibus arbitrium facere, quam ob libros aut visiones eorum famam et honorem in discrimen adducere: neque ideo pravam de sanctis quibusdam viris opinionem animo imbiberunt, quod prava judicarent, quae illis scripta tribuebantur; sed quae prava judicabant iis tribui noluerunt, de quibus [Col. 0099D] fas non erat pravam animo imbibere opinionem. Cum igitur nefas esset et summae temeritatis de Perpetuae et sociorum martyrum religione ac recta fide per tot ab eorum martyrio saecula, universalis Ecclesiae judicio et veterum Patrum unanimi consensione comprobata, controversiam movere. Si quid in eorum actis offendit Basnagius, quod in catholicos martyres ipsius judicio non quadret, id potius omne debuit ut adulterinum rejicere, quam de sanctis martyribus indignum aliquid constituere.

III. Neque profecto, si huic quam Augustinus aperuit, insistere orbitae voluisset, pro ea qua pollebat ingenii vi et critico acumine, Basnagio defuissent argumenta quibus hanc opinionem utcumque fulcire [Col. 0100A] et plausibile efficerem potuisset. Primo enim non sibi quisquam facile persuaderet, mulierem africanam adeo fuisse graecis litteris addictam, ut ab iis in tam brevi scriptura saepius usurpandis, sibi nequiverit temperare. Haud me latet graeca esse quamplurima verba, quae in vulgarem etiam, et popularem latini sermonis usum transierunt: at non ejusmodi sunt quae a Perpetua in suis describendis visionibus usurpantur, imo fere inusitata, et quae in latinis scriptoribus vix, aut numquam occurrunt. Ita cap. I, 3, »Bene venisti, Tegnon.« Ubi Ruinartius admonet, quod , etsi rarius, aliquando tamen filiam designat. Sed vellem latinum scriptorem protulisset, qui pro filia scripserit. Cap. II, 3, »Ostensum est mihi hoc in oromate.« Et cap. III, 2, [Col. 0100B] »video in oromate.« In quae loca haec annotat vir Cl. Lucas Holstenius: »Res exigit ut rescribatur horamate, nisi haec vox ita deformata in usu populari Afrorum erat. Est autem vox graeca sonans visum, sive visionem Usurpatur Actor. cap. XII, 9; latini scriptores ea rarius, usi sunt, tamen Aldhelmus, lib. de Virginitate, cap. 3, ubi de sancto Joanne evangelista loquitur, ait, eum »in Pathmo raptum in horomate,« ubi Meursius recte oramate substituit in Mantissa critica (sicque in Bibliotheca sanctorum Patrum editum reperio), frustra reprehendente Suvartio Analectorum lib. III, cap. 9, qui chroma ibi rescribendum, persuadere nequidquam conatur. Reperio etiam apud Alcuinum, lib. I de Vita sancti Willebrordi, capite 2, haec verba: »Mater, intempestae noctis quiete, coeleste in somnis vidit [Col. 0100C] horama.« Quod ait vir doctissimus, latinos scriptores hac voce rarius esse usos, perspicuum est; sed quod indicare videtur eam in usu populari Afrorum fuisse, haud facile concesserim; cum neque in Tertulliano ejusdem aevi scriptore, quamquam exoticis ejusmodi ac praecipue graecis vocibus admodum delectetur et frequentissime de visionibus, ac revelationibus agat, occurrat; neque in supparibus scriptoribus, Cypriano et Pontio diacono, quamquam et ipsi varias subinde visiones referant; neque item in Optato Milevitano, Augustino, Fulgentio, ac Victore Vitensi, quamvis non adeo castigata locutione, et a populari usu remotissima, utantur. Eodem capite III, 2, vox alia graecae significationis occurrit: »Aegyptium video in afa volutantem.« »Afa« inquit in hunc locum [Col. 0100D] laudatus Holstenius, »pulvis est, graeca significatione: est enim graecum nomen, , latine scriptum. Solebant autem pugiles certaturi inspergere uncta corpora pulvere, vel in eo humi jacente se volutare. Ovid., Metamorphos. 9, de duobus palestritis invicem sibi pulverem ad istum usum ministrantibus:

Ille cavis hausto spargit me pulvere palmis
Inque vicem fulvae jactu flavescit arenae.

»Quam arenam, unde flavescebant hic modo pugilum corpora, Martialis lib. VII, Epigram. 66, vocat Haphen hoc versu:

Et flavescit Haphe. . . .«

Nescio tamen, an praeter Martialem apud alium latinum [Col. 0101A] scriptorem reperiatur; et poeta forsitan metri causa hanc vocem usurpavit. Capite item II, 3, graecum aliud paulo post nomen legitur: »Et inter me et illum grande erat diadema.« De hac etiam voce haec habet Holstenius in notis: »Non dissimulo, si suscipioni esset indulgendum, videri non sine fundamento reponi posse diastema pro diadema. Nam diastematis vocem latinis eo saeculo frequentatam intelligere licet ex L. Frontino lib. de Agror. Qualit., ubi sic scribit: Si tres circuli pares fuerint, inter se aequali diastemate connexi. Et Hygenus de Limit. constit., »Quid quod nec illa ipsa regione solis conspectus recte potest deprehendi, nisi aequalibus ab ortu et occasu diastematibus, ferramentum ponatur.« Item: »terram punctum esse coeli et infra solem amplo [Col. 0101B] diastemate spiritus sustineri.« De hac tamen viri doctissimi observatione, haec subjungit Petrus Possinus: »Quae notat hic Holstenius de conjectura qua rescribendum suspicatur diastema pro diadema videntur hanc exceptionem pati, quod loca illa quae citat Frontini et Hygeni agrimensorum parum certo persuadeant, sanctam Perpetuam usam hoc loco ista voce quae erat propria artis agrimensoriae, ac consequenter aliena ab usu vulgari, praesertim mulierum in Africa.« Itaque ex constanti ac diserta ms. codicis lectione vocem diadema retineri vult, et idem ferme quod Limbi nomen hoc loco significare. Sed quae in hanc mentem erudite atque subtiliter disserit, non ostendunt hanc fuisse eo tempore hujus vocis usitatam ac popularem notionem, sicut modo [Col. 0101C] Limbi nominis apud scholasticos, adeoque melius ac diastema in africanam foeminam convenire. Licet enim Tertullianus, Perpetuae coaevus, et Carthaginis incola, et postea sanctus Augustinus, saepius abdita haec animarum receptacula nominarint, numquam ea tamen diademata nuncuparunt: quanquam ille, ut dictum est, exoticis et peregrinis, hic vero popularibus vocibus admodum delectarentur. Jam vero quis sibi facile persuadeat, mulierem ad martyrium festinantem, graecam affectasse eruditionem, aut inter carceris umbras et angustias, in brevi hoc commentario litteris consignando, de inusitatis vocibus excogitasse, et non magis eas quae in usu familiari habebantur, prout sponte sese ac statim ad mentem offerebant, usurpasse? Saturnus quoque graecas litteras amat, adeo ut [Col. 0101D] in brevi scriptiuncula, qua visionem suam exponit, graecis nequierit vocibus abstinere: »Et audivimus vocem unitam dicentium, Agios, agios, agios, sine cessatione.«

IV. Secundo si Actorum editori fidem adhibemus, Acta non uno auctore constant, sed e trium scriptorum monumentis concinnata sunt, Perpetuae nimirum, Saturi, et eorumdem Actorum collectoris, qui et praefationem adjunxit, et quae ipso die muneris gesta sunt, in litteras misit. Verum si oculos propius admoveamus, eaque non oscitanter a nobis aut somniculose legantur, sed praesenti animo et ea qua par est attentione, unum statim eumdemque auctorem repraesentare videntur. Similia in omnibus verba, similes [Col. 0102A] phrases, similes locutiones occurrunt; unus idemque stylus in omnibus deprehenditur. Auctor Epistolae Biturigibus scriptae ad Henricum Valesium id opus Tertulliano attribuit. Quod ut probaret, collatis multis Actorum locis cum aliis Tertulliani operibus ostendit eumdem omnino stylum, easdem loquendi formulas, ac etiam saepius eadem verba in utrisque reperiri. Sed hae loquendi formulae, hae phrases, haec verba, hic demum quicumque sit Tertullianicus stylus, non in iis tantum quae de suo auctor se adjecisse fatetur, sed in iis etiam quae ut Perpetuae et Saturi verba exhibet animadvertitur. Basnagius tamen laudatum opus Tertulliano his argumentis abjudicat: quod Tertulliano nullus veterum ea tribuit. Quia etiam stylus illo Tertulliani [Col. 0102B] humilior est nec paribus ignibus micat. Denique Acta Perpetuae laudat ipse Tertullianus suppresso suo nomine, quod edit, dum operum suorum meminit. In prima istarum ratione, et ultima non multum momenti inest. Ad primam enim responderi facile posset; primo argumentum esse negativum, quod propterea non admodum urget. Secundo, ideo non fuisse id operis inter Tertulliani Opera recensitum, quod Actorum potius collector quam auctor haberetur. Postremam quoque rationem facile esset eludere, dicendo imprimis quod Tertullianus Acta non citat, sed Perpetuae visionem memorat, quam aliunde accepisse poterat, quam ex Actis. Deinde cum librum scripsit de Anima, Acta forsitan nondum ediderat, sed ea apud se retinebat suo tempore publicanda. [Col. 0102C] Plus itaque momenti in secunda ratione est. Non enim negari potest, Actorum humilius esse dicendi genus neque Tertulliani cothurno incedere. At non Perpetua solum et Saturus, sed ipse quoque Actorum editor humilius repit. Unde quemadmodum phrases aliquas et verba Tertulliani verbis ac phrasibus similia, non minus Saturus et Perpetua quam passionis eorum editor, habent: ita non minus iste humilius dicendi genus, quam Perpetua et Saturus consectatur. Et siquidem auctor epistolae propter aliquam similitudinem suspicatus est, an Actorum editor ipse fuerit Tertullianus: multo magis propter unum ferme eumdemque orationis characterem, suspicio esse poterit, annon Acta ex unius ejusdemque auctoris manu profecta sint.

Haec non eo dicta velim, quod ejusmodi conjecturis [Col. 0102D] admodum deferam, aut quod Actorum in suspicionem adducere in animo reapse habeam: sed ut ostenderem, quibus argumentis confirmari posset opinio ejus, qui sibi in Perpetuae visionibus ac revelationibus aliquid videretur offendere, quod aut Spiritum sanctum aut catholicae communionis martyrem dedeceret; ac propterea ea omnia vellet, ut Montanistarum commenta, et confictas ab otiosis ac superstitiosis hominibus fabulas repudiare. Quod certe minoris audaciae foret, quam sanctos ipsos martyres Catholicorum diptychis expungere et in Montanistarum censum referre.

V. Neque vero aut Tertulliani auctoritate, aut ipsa [Col. 0103A] Actorum vetustate ab incoepto, si opus esset, prosequendaque hac via deterrerer. Non equidem Tertultulliani auctoritate: quamvis enim ea ad manus habuisse credatur, et pro genuinis atque indubiae fidei monumentis laudasse, de hoc tamen, ut dixi, non constat, cum ipsi commemoratam Perpetuae visionem aliunde potuerit accipere. Deinde, non multum in hacce controversia scriptoris hujus auctoritate deferendum est, cum nullius hisce in rebus criterii et judicii fuerit, ut qui sibi ab insanis, fanaticisque mulierculis turpissime imponi passus fuerit, et animam aerei coloris esse crediderit, et formae per omnia humanae, quod eam sibi quaedam e Montanistarum secta pseudo-prophetes, ejusmodi coloribus, et lineamentis praeditam renuntiaverit.

[Col. 0103B] Fuerint etiam ab auctore coaevo, ut fertur, et ipse in praefatione testatur, sanctorum martyrum Acta in litteras missa, et serae posteritati commendata: non inde tamen consequens esset, ea quae ad visiones pertinent, omnia esse avidis auribus, nulloque adhibito criterio excipienda. Quam facile est enim ut hisce in rebus et boni viri fallantur, et male feriati homines cum otio suo, tum aliorum credulitate abutantur! Auctor, ut vidimus, montanista, quae de Perpetuae et Saturi visionibus habet, omnia ad arbitrium confingere potuisset. Res in imis carceris latebris, et recessibus gestae narrantur. Quid Deo cum martyribus actum fuerit, ipse duntaxat Deus novit et martyres, qui jam excesserant. Quis ergo praestaret, ea quae Basnagio Montanistarum redolent officinam, [Col. 0103C] esse, martyribus reapse tribuenda, et non magis explodenda ut otiosi hominis, vanissimaeque sectae addicti deliramenta? Quo id proclivius de homine montanista in animum induceremus, faceret exemplum auctoris donatistae qui Marculi perditae hujus et schismaticae factionis pseudomartyris Acta litterarum monumentis commendavit. Quamvis enim scriptor et ipse coaevus fuerit, quanta sunt tamen quae mira licentia commentus est, et multo majore impudentia lectoribus in illis Actis obtrudit! Quas enim refert hujus hypocritae revelationes, catholico martyre haud prorsus indignas, quis non ut audacissimi capitis commenta repudiet? Qua ergo libertate auctori donatistae in his quae de Marculi visionibus narrat, fidem abrogamus, quod haeretico homini non conveniant; [Col. 0103D] eadem erga scriptorem montanistam, uti possemus, si quas refert Perpetuae et Saturi visiones in catholicos martyres non quadrarent.

Nollem equidem negare, Saturum et Perpetuam coelestibus inclaruisse revelationibus: sed an illae ipsae sint, quas scriptor montanista publici juris fecit, merito quispiam, si opus esset, in controversiam vocaret. Quidam eorum qui adversus Ignatianas epistolas calamum exeruerunt, aliquas a sancto martyre conscriptas fuisse litteras non inficiantur. Quin et ultro admittunt, eas a Polycarpo fuisse collectas, earumque suae sanctum episcopum ad Philippenses epistolae subjunxisse: sed quas modo habemus vel ab Ignatio scriptas, vel a Polycarpo [Col. 0104A] editas fuisse, non admittunt, quod multa ipsorum judicio contineant, quae fieri non potest ut epistolae vere ab Ignatio scriptae habuerint. Hac responsione Dallaeus [(1) 1Kb] Polycarpiani testimonii vim elevare conatur, qui etiam ab impostore confictas, genuinis Ignatii et a Polycarpo laudatis epistolis similes aliqua re fuisse largitur. Basnagius, qui sancto Ignatio, quae modo sub ejus nomine circumferuntur, non secus ac Dallaeus, abjudicat, quod multa contineant quae fieri non potest, ut epistolae vere ab Ignatio scriptae habuerint: cur non eidem, ubi de Perpetuae revelationibus agebatur, orbitae institit? An non minoris temeritatis fuisset, admittere quidem fuisse Perpetuam coelestibus in carcere visionibus recreatam, sed easdem esse pernegare, quas editor montanista [Col. 0104B] vulgavit, quod multa contineant quae fieri non potest ut immissae catholicis martyribus revelationes habuerint? Id, inquam, annon minoris temeritatis fuisset, quam montanismi catholicos martyres reos agere? Largiri etiam facile potuisset, quas ab impostore confictas existimaret Perpetuae et Saturi visiones, iisque in ore famae tunc versabantur, similes aliqua re fuisse, sed non easdem omnino quod ejus emunctissimis naribus quae modo exstant, Montanistarum redoleant officinam.

Denique juxta hypothesim, quam in hoc capite persequor, quod montanismum reapse Perpetuae et Felicitatis Acta redoleant, illud etiam largiri quis facile posset, Perpetuam et Saturum suas in carcere scripsisse revelationes; sed cum casu quodam, antequam [Col. 0104C] vulgarentur, in manus hominis Montani superstitionibus implicati venissent, eas illum ad arbitrium interpolasse, et quibusdam in locis, ut magis libuit, figmentis haereticis inquinasse. In interpolatorem proinde, non autem in sanctos martyres, esse refundenda quae montanismum criticis peritioribus saperent.



CAPUT IV. De visionum aliorumque coelestium donorum per priora Ecclesiae saecula, copia et ubertate disseritur. Veteres Christianos, et omnium opinione, genuinos Christi martyres non minori, quam Perpetuam, fiducia divinis hisce Spiritus Sancti charismatibus, usos fuisse demonstratur.

    [Col. 0104D] I. Nihil in nostrorum martyrum Actis reapse occurrere quod Montani redoleat officinam.
    II. Sanctus Justinus M. sui temporis prophetas cum veteribus comparat. Unde conficitur non minori quam illos fiducia propheticum spiritum usurpasse.
    III. De Montanistarum initiis. Nullus vetustissimorum scriptorum montanistas ideo pro falsis prophetis habuit, quod veluti ad arbitrium Spiritus Sancti revelationibus uterentur.
    IV. De charismatum per haec tempora varietate et copia insigne sancti Irenaei testimonium.
    V. Quam praesto fuerit veteribus Christianis, ad [Col. 0105A] coercendos abigendosque daemones, virtus Spiritus sancti.
    VI. Potamiaenae, non minus quam Perpetuae, memorabile exemplum.
    VII. Quantum Cypriani vita visionibus ac revelationibus abundaverit, ex ejus epistolis, et Pontio diacono ostenditur.
    VIII. Aliorum martyrum Acta iisdem Spiritus sancti donis referta.
    IX. Perpetuae et sociorum martyrum aevo charismatum fontem, magis quam Cypriani temporibus exundasse.


I. Quum, ut saepius dixi, quae capite praecedenti in medium produxi, non in eam mentem accipi velim, [Col. 0105B] quasi Actorum in controversiam vocare, aut eorumdem editorem, etsi montanistam, in fraudis suspicionem adducere, in animo habeam: alia nunc vobis via, Augustino etiam duce, capessenda dandaque opera est ut omnem a Perpetuae visionibus, etiam prout in Actis referuntur, montanismi suspicionem amoliamur. Ut enim Acta nullis Montanistarum commentis inquinata esse negemus, et Perpetuae revelationes aliquid habere, quod Montani scholam officinamque redoleat, Ecclesiae auctoritas facit, quae non heri, aut nudiustertius, sed ab antiquis temporibus, ut ex Augustino constat [(1) 1Kb] , publicam eorum lectionem approbavit. Facit etiam auctoritas Patrum, qui nihil a fide alienum, nihil indecorum, nihil denique, quod Montanistarum redoleat officinam, in iis [Col. 0105C] ipsis Perpetuae revelationibus subodorati sunt quibus modo suspicio imprudentissime aspergitur. Non erant Patres in rebus fidei subodorandi adeo obesis naribus, ut non statim bonum Christi odorem, et coelestium charismatum fragrantiam ab haereticarum fabularum, ineptiarumque foetore discernerent. Non modo nullus ostendi potest haereticus martyr, quem pro catholico Patres coluerint, sed neque etiam ulla catholicorum martyrum, acta haereticis fabulis inquinata, quorum ad fidelium aedificationem publicam in Ecclesia lectionem esse voluerint. Ut boni pastores solliciti admodum erant, ut a noxiis atque inutilibus herbis oves averterent suas: neque credimus fraudem nulli per tot saecula animadversam, nunc tandem Basnagio suboluisse. Enitendum est igitur, ut [Col. 0105D] injectas antiquis hisce et probatis veterum Patrum calculo monumentis haereticae pravitatis maculas detergamus, et inde etiam conflatam sanctis martyribus sceleris hujus invidiam depellamus. Quod me facile consecuturum esse confido, singula quaeque ad examen revocando, et ad severiores critices regulas expendendo, quae Basnagium in pravam hanc de sanctis martyribus opinionem adduxerunt. Primum, ut vidimus, inter insita et ex ipsis Actis et Perpetuae verbis collecta, adversus Martyres argumentum repetit ex eo quod initio capitis quarti Perpetua narrat in haec verba: »Tunc dixit mihi frater meus: [Col. 0106A] Domina soror, jam in magna dignitate es, et tanta ut postules visionem, et ostendatur tibi an passio sit, an commeatus. Et ego quae me sciebam fabulari cum Domino, cujus beneficia tanta experta eram, fidenter repromisi ei dicens: Crastina die tibi renuntiabo.« Eo, inquit Basnagius, se modo Perpetua gerit; quasi Spiritum sanctum veluti monile quoddam in arca inclusum sua haberet ad nutum, ejus illustrationibus, quando vellet, usura ad arbitrium; recitatisque superioribus verbis, miram, subjungit, fiduciam et sola Montanistarum familia dignam!

Hoc argumento facile me expedirem; si innumera huc afferrem similis, si non etiam majoris fiduciae exempla, non modo ex recentiorum sanctorum historiis; sed e Theodoriti quoque historia religiosa, e [Col. 0106B] Gregorii Dialogis, ex Joannis Moschi Prato spirituali, et aliis hujusmodi quinti, sexti ac sequentium saeculorum voluminibus coacervata. At quoniam mihi cum ejusmodi hominibus quaestio est, qui id generis monumentis omnem temere fidem abrogant, haec in praesentiarum missa faciam, et ad alia me exempla testimoniaque convertam, quibus ii tantum refragari audeant, qui aut christianam religionem ludibrio habent, aut nullam penitus religionem colunt. Non est tamen cur a me aliquis exspectet ut omnia huc conferam coelestium visionum, propheticarum revelationum, aliorumque divinorum charismatum exempla quibus Ecclesia plurimum fuit tribus prioribus saeculis illustrata. Quamquam enim id multum juvaret ut intelligeremus, unde Perpetuae animum tanta [Col. 0106C] fiducia incesserit (ex summa videlicet per ea tempora coelestium donorum ubertate, et pene quotidiano et communi, ac quibusvis justis exposito divinorum charismatum usu), attamen quia bene longam eruditamque de Visionibus ad Epistolam VIII Cypriani dissertationem texuit Henricus Dodwellus inter Protestantes non infimi subsellii theologus, in qua veterum Patrum, initio sumpto ab apostolicis ad Cyprianum usque loca omnia in quibus de visionibus agunt, adversus eos asseruit ac vindicavit »qui, ut ait, quae legunt in illius saeculi auctoribus de visionibus, ea ad Montanum trahunt atque Montanistas;« ideo hoc ego labore in praesentia supersedebo, sed ea dumtaxat cum ex antiquorum Patrum scriptis seligam testimonia, tum ex martyrum sinceris Actis probatisque [Col. 0106D] historiis exempla quae ad meum institutum propius accedere videbuntur, et ex quibus facile possit intelligi, Montanistarum familiae propriam non fuisse miram illam Perpetuae fiduciam, qua futuri eventus revelationem fratri spopondit.

II. Notanda sunt autem imprimis quaedam Justini martyris loca ex Dialogo cum Tryphone, in quo, ut Eusebius advertit [(1) 64Kb] : »Prophetiae dona adhuc sua aetate in Ecclesia viguisse, scribit.« Sed quomodo viguerint, productis sancti martyris testimoniis compertum magis habebimus atque exploratum. Ita [Col. 0107A] enim ait [(1) 104Kb] : »Apud nos enim huc usque etiam prophetica exstant dona, unde et vos intelligere debetis quae olim in genere vestro fuere, ea esse in nos translata.« Et infra, quam perspicuum esse docet, et in omnium oculis positum, nullum tum amplius exstare in Judaeorum gente prophetam: tam palam esse omnibus, ac manifestum, esse revera inter Christianos non viros tantum, sed etiam feminas, prophetiae spiritu, secundum Joelis vaticinium afflatos [(2) 115Kb] : »Ita ut in genere vestro non amplius more veteri prophetae futuri essent: quod et oculis ipsi vestris cernere potestis. Post illum namque nullus omnino apud vos natus est propheta.« Et paulo post [(3) 71Kb] : »Est apud nos videre et feminas et masculos dona a Spiritu Dei habentes.« Hoc Justini martyris testimonio [Col. 0107B] falsi imprimis convincitur Basnagius, dum ait [(4) 1Kb] , in Novo Testamento de solis Philippi evangelistae filiabus referri quod a numine actae oracula funderent. Nam sanctus Justinus promiscuum, et commune fuisse tradit masculis et feminis prophetiae domum. Quamquam et illud non admodum verosimile videatur, Philippi filias, quamvis, ut scribit ad Victorem Polycrates [(5) 1Kb] , in Asia consenuerint, ad id usque temporis pervenisse. Asterius quoque Urbanus inter novi Testamenti catholicos prophetas, ut quos dicat nihil ad Montanistas pertinuisse, , praeter Philippi filias, Ammiam quamdam philadelphensem recenset, spiritu, ut Montanistae jactarent, quod [(6) 80Kb] »post Quadratum et Ammiam philadelphensem mulieres illae Montani in [Col. 0107C] prophetiae gratiam successerant.« In hos itaque novi Testamenti non prophetas modo, sed etiam prophetissas translata fuisse docet Justinus, prophetica dona quibus olim synagoga inclaruerat; idque tanta perspicuitate atque evidentia, ut Judaeos ipsos hujusce rei testes appellet. Quod utique argumento est, non minori copia, atque ubertate sese novis hisce prophetis, quam antiquis, prophetiae spiritum infudisse. Jam vero an non eo se modo veteris Testamenti prophetae gerebant, quasi Spiritum Sanctum veluti monile quoddam in pectore suo, ut in arca inclusum, sua haberent ad nutum, ejus illustrationibus usuri ad arbitrium? Annon de futuris eventibus a populo requisiti, eadem plane fiducia, qua Perpetua, se illi, crastina die, aut post breve tempus renuntiaturos [Col. 0107D] spondebant? Quid ergo mirum, si novi Testamenti prophetis, ut Agabo, Silae, Quadrato, Polycarpo et prophetissis, ut filiabus Philippi, Ammiae [Col. 0108A] philadelphensi et deinde Perpetuae adeo familiarem fuisse dicamus, ut a Christianis interrogati, haec fiducia responderint: »Cras vobis renuntiabimus«: prophetae scilicet, aut prophetidis appellationem, non illi olim, aut illae tulisse videntur, qui semel tantum aut iterum prophetica fudissent oracula, sed qui prophetico spiritu familiariter, et pene dixerim ad arbitrium uterentur. Alioquin cum prophetica dona tanta olim in Ecclesia copia exundarent, cur aliqui tantum nec magno sane numero prophetae dicti fuissent, ut quos Asterius apud Eusebium loco saepius laudato recenset, et Polycarpus dictus Ecclesiae Smyrnensi , [(1) 1Kb] , Doctor apostolicus et propheticus?

III. Non longe post Justini martyrium montanisticae [Col. 0108B] factionis initia videntur esse collocanda, si, ut Ruinartius [(2) 1Kb] et alii volunt, anno CLXVII aut etiam serius sanctus martyr occubuit. Anno enim CLXXVII, quo Lugdunenses martyres passi sunt, nefariae sectae fundamenta, ut Eusebius refert, jacta jam fuerant. Principio, ut ex eodem Eusebio constat, varia fuit eorum fortuna: alii eos ut veros prophetas celebrabant, alii quid de illis statuerent ancipites haerebant, adeo ut aliarum quoque ecclesiarum, et praesertim Gallicanae, de hac nova prophetia sententiam per litteras Asiani rogarint. Causam vero cur non statim ab omnibus repudiarentur, hanc fuisse tradit Eusebius, quod cum adhuc in Ecclesia divinae gratiae charismata affluerent, haud insolens videbatur, eos quoque, qui austerum vivendi genus extrinsecus consectabantur, [Col. 0108C] coelestibus charismatis abundare: »Cum Montanus, inquit Eusebius [(3) 544Kb] , et Alcibiades ac Theodotus tunc primum in Phrygia, opinione hominum, tamquam prophetae celebrari coepissent; (multa quippe divinae gratiae miracula in pluribus ecclesiis etiam tum fieri solita fidem plurimis faciebant, eos quoque prophetare), cumque illorum hominum causa dissensio orta esset, qui in Gallia erant fratres, privatum de his judicium suum, religiosum imprimis et cum recta fide consentiens, rursus eidem epistolae subjunxerunt, prolatis interfectorum apud se martyrum variis epistolis quas illi dum in vinculis adhuc essent, partim ad fratres in Asia et Phrygia degentes, partim ad Eleutherum Romanae urbis episcopum scripserant, pro pace Ecclesiarum [Col. 0109A] quasi legatione fungentes.« Haec de Montanistarum initiis Eusebius; ex quibus nemo non facile intelligit, eam per haec tempora in Ecclesia fuisse divinorum charismatum ubertatem, ut ex eo firma conjectura capi non posset, aliquos e prophetarum albo expungendos esse, quod cum magna fiducia propheticum spiritum usurparent. Ejusdem libri capite decimo sexto et seqq. aliquot illius aevi scriptores memorat, qui Montanistas gravissimis scriptis exagitarunt, ut Apollinarem Hieropolitanum, Asterium Urbanum, Miltiadem, Apollonium, Serapionem, Aelium, Publium Julium Develti Coloniae Thraciae episcopum, et ex quibusdam longas bene affert, in quibus cernere est, quo signorum genere veteres illi Patres adulterinum Montani spiritum deprehenderent. Praeter [Col. 0109B] pravos eorum mores, et vaticiniorum falsitatem illud imprimis, ut supra vidimus, novis hisce prophetis objecerunt, quod velut arrepticii, subito quodam furore ac mentis excessu concussi, insana quaedam et importuna atque aliena proloquerentur, praeter morem atque institutum Ecclesiae a majoribus traditum, et continua deinceps successione propagatum. Nullibi autem id illis opposuisse legimus, quod Perpetuae Basnagius opponit, eamque propterea uti montanistam traducit, quod coelestes revelationes cum magna fiducia praestolarentur. Nullum certe vir eruditus afferre poterit veterum Patrum testimonium, quo demonstret magnam illam, quam in Perpetua miratur, fiduciam montanisticae familiae fuisse propriam: qua ergo fuisse potius fiducia, ne dicam [Col. 0109C] temeritate et audacia, hoc esse voluit in sanctissima femina montanistici spiritus argumentum?

IV. His eisdem temporibus pietatis et eruditionis laude florebat imprimis Irenaeus. Ex secundo ipsius adversus Haereses libro insignem locum affert Eusebius, in quo »Divinae, inquit [(1) 1503Kb] , admirandaeque [Col. 0110A] virtutis specimina adhuc sua aetate in quibusdam ecclesiis superfuisse, testatur his verbis: Tantum abest, inquit (C. 57), ut mortuum excitent per orationem, quemadmodum Dominus et Apostoli fecerunt, sed et saepenumero inter fratres tota simul unius loci ecclesia ob aliquam necessitatem id flagitante cum jejuniis multis et orationibus, reversa est in corpus anima defuncti, et sanctorum precibus hominis vita donata est.« Et aliquanto post: »Quod si, inquit, simulatione quadam ac praestigiis haec Dominum fecisse dicturi sunt, ad Prophetarum oracula eos deducentes, ex illis demonstrabimus cuncta de ipso ita praedicta et gesta esse certissime, eumque esse Filium Dei. Unde etiam in ejus nomine quotquot veri sunt ejus discipuli, accepta ab eo gratia, [Col. 0110B] ad salutem atque utilitatem reliquorum omnium ea faciunt, prout unusquisque ipsorum ab eo munus acceperit. Alii enim daemonas expellunt certissime ac verissime, adeo ut qui hujusmodi malis spiritibus liberati sunt, saepe fidem amplectantur, et in Ecclesia permaneant. Alii praescientiam futurorum, et visiones sortiti sunt, et propheticas praedictiones. Alii infirmos per impositionem manuum curant, ac pristinae sanitati restituunt. Sed et mortui aliquoties, ut supra diximus, excitati sunt, et pluribus deinceps annis nobiscum remanserunt. Quid plura? non potest numerus iniri donorum, quae per universum orbem Ecclesia a Deo accipiens in nomine ejus qui sub Pontio Pilato crucifixus est Jesu Christi, quotidie ad opitulationem gentium operatur, nec fallens quemquam, [Col. 0110C] nec pecuniam corradens. Ut enim gratis accepit a Deo, sic etiam gratis ministrat.« Idem, inquit Eusebius, in alio loco ita scribit: »Sicuti multos ex fratribus audimus in Ecclesia, qui prophetiae dona consecuti sunt, et omni linguarum genere per Spiritum loquuntur, et ad hominum utilitatem occulta in lucem proferunt, atque arcana Dei mysteria exponunt. Ex his igitur apparet multiplicem donorum spiritualium varietatem ad illa usque tempora penes eos, qui digni essent, permansisse.« Cum res Ecclesiae id temporis ita se haberent, et tanta esset divinorum charismatum varietas et copia, ut neque eorum iniri numerus posset, et quotquot essent , »veri ejus, id est Christi discipuli« propheticis donis abundarent, et vel mortuos [Col. 0110D] excitarent, vel daemones ejicerent, aut futura praeviderent, aut occulta cordium penetrarent, aut infirmos per impositionem manuum sanitati restituerent, aut omni genere linguarum per Spiritum loquerentur; an non imprudenter illi faciunt, qui res Christianorum illius temporis ex praesenti rerum statu [Col. 0111A] metientes, tantopere mirantur, quod sancta femina , adeoque divinis hisce charismatis assueta, ut quae se »sciebat fabulari cum Domino,« cunctis jam terrenis affectibus exsoluta, et in ipsa martyrii expeditione, eam sibi sumpserit de divina dignatione fiduciam, »cujus beneficia tanta experta erat,« ut fidenter se fratri renuntiaturam spoponderit, an passio futura esset an commeatus? Id Basnagii judicio longe est ab istorum temporum moribus: sed annon longius est etiam ab hodierna consuetudine, quod tunc , »saepenumero inter fratres« factum esse testatur Irenaeus, quod »tota simul unius loci Ecclesia ob aliquam necessitatem id flagitante cum jejuniis multis et orationibus, reversa sit in corpus anima defuncti, et sanctorum [Col. 0111B] precibus hominis vita donata sit?«

V. Sed ut intelligat Basnagius, qua fiducia veteres Christiani divina haec charismata et virtutes administrarent, audiat quae Tertullianus jactet de illorum in daemones imperio [(1) 1Kb] : »Edatur hic aliquis sub tribunalibus vestris, quem daemone agi constet: jussus a quolibet christiano loqui spiritus ille, tam se daemonem confitebitur de vero, quam alibi deum de falso. Aeque producatur aliquis ex iis qui de Deo pati existimantur, qui aris inhalantes numen de nidore concipiunt, qui ructando conantur, qui anhelando profantur. Ista ipsa virgo coelestis pluviarum pollicitatrix, iste ipse Aesculapius medicinarum demonstrator, alias demorituris Socordio, et Denatio et Asclepiodoto subministrator, nisi se daemones [Col. 0111C] confessi fuerint, christiano mentiri non audentes, ibidem illius christiani procacissimi sanguinem fundite. Quid isto opere manifestius? Quid hac probatione fidelius? Simplicitas veritatis in medio est. Virtus illi sua assistit: nihil suspicari licebit, magia aut aliqua ejusmodi fallacia fieri dicetis, si oculi vestri et aures permiserint vobis. Quid autem injici potest adversus id quod ostenditur nuda sinceritate?« Annon haec magna fiducia; de cujusvis christiani sanguine cum tyrannis transigere, si non ad arbitrium et quam maluerit in daemonas exerceat potestatem? An istam quoque fiduciam sola Montani familia dignam, Basnagius dicere audebit, quod huic sectae Tertullianus fuerit addictus? At nullus hic ejusmodi cavillationibus locus; non hic de occultis privatisque [Col. 0111D] visionibus aut revelationibus agitur, sed de re cujus publicum, et sub ipsis ethnicorum magistratuum tribunalibus, exhibetur experimentum; et christianae religionis decus et christiani hominis sanguis in discrimen vocatur, nisi signum oblatum ex sententia processerit. Annon vero ita se gerit, ita loquitur Tertullianus, quasi Spiritum sanctum ad coercendos et subjiciendos sibi daemones, veluti monile quoddam in arca inclusum sua Christiani haberent ad nutum, ejus virtute ac potestate, quando vellent, usuri ad arbitrium? Unde autem Christianis tanta fiducia, nisi ex quotidiano id genus virtutum experimento? »Christum [Col. 0112A] timentes,« subjungit laudatus auctor, »et Deum in Christo, subjiciuntur servis Dei et Christi. Ita de contactu, deque afflatu nostro . . . . . . etiam de corporibus nostro imperio excedunt inviti et dolentes, et vobis praesentibus erubescentes.« Libro autem de Corona milit. hoc spiritu, hac vitute non clericos modo aut insigniores Christianos, sed quosvis promiscue, etiam laicos, praeditos fuisse, clare et aperte significat, dum Christianos, illos utique quibus ex Ecclesiae catholicae disciplina militare licebat, a suscipienda vel exercenda militia hoc inter caetera argumento deterret, quod militibus noctu pro daemonum templis excubandum esset, in quos Christianus interdiu imperium exercebat, quosque exorcismis fugabat [(1) 1Kb] : »Et quos interdiu exorcismis fugavit, [Col. 0112B] noctibus defensabit, incumbens et requiescens super luncho quo perfossum est latus Christi.« Cui, ut vidimus, concinit Irenaeus qui veros Christi discipulos, nulla distinctione adhibita, hac, ait, inter caetera dona praeditos fuisse potestate, ut daemones expellerent . Et utroque antiquior Justinus ipsos ethnicos harum virtutum testes appellat, ut quae sub ipsorum oculis et palam ederentur [(2) 312Kb] : »Hoc ipsum ex his, quae sub aspectu vestro sunt, intelligere potestis. Complures siquidem daemonum intemperiis correptos homines per orbem omnem et hanc vestram urbem, quos alii adjuratores et incantatores et venefici vestri curare non potuerunt, permulti hominum nostrorum, Christianorum, inquam, per nomen Jesu Christi sub Pontio Pilato crucifixi [Col. 0112C] adjurantes sanarunt, atque etiam nunc sanant exarmantes atque exigentes ab hominibus, qui illos obsederunt daemones.« Et in dialogo cum Thryphone [(3) 304Kb] : »Opitulatorem namque ipsum et redemptorem nominamus, cujus etiam nominis potentiam daemones tremunt et reformidant, et hodie quoque illi per nomen Jesu Christi crucifixi sub Pontio Pilato qui Judeae procuratorem egit, adjurati nobis parent.« Et rursum: »Et nunc nos, qui in crucifixum sub Pontio Pilato Jesum Dominum nostrum credimus, daemonia cuncta, spiritusque malignos adjurantes, sub potestate eos nostra subditos habemus.« Non minori quam Tertullianus fiducia magnus hac de re loquitur Athanasius, quamvis quarto saeculo, non eadem qua [Col. 0113A] tertio ineunte, ubertate haec spiritus Sancti charismata redundarent [(1) 484Kb] : »Haec autem quae dicimus, non in solis verbis consistunt, sed ipsa etiam experientia praeclarum veritati dat testimonium. Accedat itaque quisquis voluerit, ac virtutis insignia in Christi virginibus, nec non in adolescentibus, qui castimoniam profitentur immortalitatisque fidem in tanto Christi martyrum choro contempletur. Veniat, et quisquis ea quae diximus experiri cupit, atque in mediis ipsis daemonum praestigiis, et oraculorum fallaciis ac magiae prodigiis, signo crucis quae apud ipsos ludibrio est, utatur solumque Christum nominet: mox videbit quam cito per ipsum fugentur daemones, cessent oracula, ars omnis magica veneficiaque evanescant.« Si non est incredibile veteres Christianos [Col. 0113B] tantam exercuisse adversus daemones potestatem, et ad malignos spiritus coercendos, Spiritus Sancti virtutem, veluti gladium a femore pendentem habuisse ad nutum, eum quando vellent, exerturos ad arbitrium: cur incredibile videtur feminam divino spiritu plenam ita se gessisse, quasi ipsum veluti monile quoddam in pectore suo ut in arca inclusum habuisset ad nutum, ejus illustrationibus quando vellet usura ad arbitrium? Non video quid huic argumento reponi possit. Non nititur incertis aut obscuris exemplis, non dubiis aut forte conflictis revelationibus, non vagis vulgi rumoribus, aut traditionibus, sed palam et in omnium oculis rerum gestarum fide, clarissimis monumentis contestata consignataque. Spiritus Sancti virtute ad comprimendos [Col. 0113C] daemones veteres Christiani ad arbitrium utebantur. »Quid hoc opere manifestius?« Cur igitur candidata martyrii Spiritus Sancti illustrationes ad arbitrium impetrare non potuit? »quid hac probatione fidelius? simplicitas veritatis in medio est: virtus illi sua assistit; nihil suspicari licebit,« non montanismum aut fanatismum, aut aliquid hujusmodi.

VI. Eadem qua Perpetua, Severi persecutione, sancta Potamiaena inter Alexandrinos hujus temporis martyres celeberrima, sublata est, cujus non solum exstat apud Eusebium illustris apparitio, sed insignis in Deum fiduciae exemplum, non minus quam illud Perpetuae admiratione dignum. Eusebii verba pro more subjiciam [(2) 869Kb] : »Protinus igitur judicis sententia [Col. 0114A] damnatam, Basilides unus ex apparitoribus ad supplicium adducit. Cumque vulgus eam vexare, et obscoenis verbis illudere ei conaretur, Basilides quidem eos qui contumeliam virgini faciebant absterrens propellebat, multaque misericordiae et humanitatis erga illam praebebat indicia. Illa vero benignitatem hominis erga se libenter amplectens, bono animo eum esse jussit: se namque post obitum salutem ipsius a Domino impetraturam, et collata in se beneficia brevi remuneraturam esse . . . . . . . Et hujusmodi quidem certamen nobilissima virgo decertavit. Brevi autem postea Besilides . . . . . . Christianum se esse, idque palam profiteri . . . . . . Cumque quidam in Domino fratres eum adiissent, et causam subitae illius atque insperatae conversionis interrogarent, dixisse [Col. 0114B] fertur, Potamiaenam tertio post martyrium die, noctu sibi assistentem coronam capiti suo imposuisse dixisseque se ipsius causa Dominum orasse, atque id quod petierat impetrasse: nec diu postea ipsum ad superos migraturum. Posthaec signaculo Domini a fratribus accepto, postridie Christum gloriose confessus, capite truncatus est.« An minori fiducia Basilidi salutem, et beneficiorum certam remunerationem Potamiaena spopondit, quam Perpetua Saturo futuri eventus praedictionem? Annon ita quoque Potamiaena se gerit, quasi divinae praedestinationis ordinationes in numerato haberet, aut post mortem divinorum consiliorum arbitra futura esset, gratiae per se victricis auxiliis usura ad arbitrium, per quae Basilidi Christus donaret, »non solum ut crederet [Col. 0114C] in eo, sed etiam ut pateretur pro eo?« Si brevi Potamiaena fore speravit ut suae pro Basilide preces exaudirentur, cur non in eamdem spem Perpetua quoque potuit adduci? Si laudi Potamiaenae datur, quod certam fecerit Basilidi futurae salutis spem: cur vitio Perpetuae vertitur, quod certam Saturo spem injecerit futurae revelationis? Si Potamiaenae prophetiam nemo umquam in montanismi suspicionem adduxit, cur similem Perpetuae prophetiam in invidiam montanismi trahemus. Quid enim differunt? »Bono animo esto, post obitum impetrabo tibi salutem;« et: »Crastina die tibi renuntiabo?«

Extincta Severi persecutione, pax diuturna successit, ad Decium usque, nisi Maximi persecutione, quae tamen brevis et localis fuit, non interrupta. Hoc [Col. 0115A] temporis intervallo visiones et revelationes in Ecclesia non defuerunt, ut aliquibus exemplis constat, quae uti insigniora, et ad publicum Ecclesiae statum, et ad publicas item personas atque imprimis celebres pertinentia, historiae suae Eusebius inseruit. Cujusmodi fuerunt illae quibus Alexander in Hierosolymorum antistitem electus est [(1) 1Kb] , et qua sanctus Fabianus Ecclesiae Romanae pontifex renuntiatus [(2) 1Kb] ; sed eas praetereo, quod nihil ferme cum nostro argumento commune habeant, ut illas etiam Dionysii Alexandrini, quas idem Eusebius refert [(3) 1Kb] , in quibus praesenti causae non multum videtur esse praesidii.

VII. Ad Cyprianum itaque veniam, quo nemo magis ita se gessit, quasi Spiritum anctum, veluti [Col. 0115B] monile quoddam in arca inclusum sua, habuisset ad nutum, ejus illustrationibus, quando vellet, usurus ad arbitrium. Duo autem in ejus revelationibus ac visionibus spectanda sunt: earum scilicet varietas atque frequentia, et quam inde concepit sanctissimus juxta, ac prudentissimus vir de divina dignatione et familiaritate fiduciam. Ut autem haec diligentius lector atque commodius animadvertat, eas hic sancti Martyris visiones exponere visum est, iisdem verbis quibus ab ipso suis in epistolis referuntur. Epistola undecima, alias juxta Pamelii editionem octava, nihil ferme habet praeter visiones atque revelationes. Scripta est e secessu presbyteris et diaconibus, hortaturque illos ad preces assidue fundendas; unde Augustinus ejus in lib. IV de Baptismo [Col. 0115C] mentionem faciens, hunc illi titulum dedit: »Ad Clericos, de precando Deo.« Deciana persecutio saevissime id temporis grassabatur: impulsum autem se fuisse dicit divinis praesertim revelationibus ad scribendum: »Nam quod, inquit, magis suasit et compulit, ut has ad vos litteras scriberem, scire debetis (sicut Dominus ostendere et revelare dignatur) dictum esse in visione: Petite et impetratis. Tunc deinde praeceptum plebi assistenti, ut pro quibusdam personis designatis sibi peterent. In petendo autem fuisse dissonas voces, et dispares voluntates: et hoc vehementer displicuisse illi qui dixerat: Petite et impetratis, quod plebis inaequalitas discreparet, nec esset fratrum consensio una, et simplex et juncta concordia.« Unanimitatis hujus [Col. 0115D] pacisque inter fratres, et concordiae defectus causam fuisse subjungit grassantis persecutionis, quam sibi longe antequam decerneretur sequenti visione ostensam fuisse, testatur: »Imo vero nec venissent fratribus haec mala, si in unum fraternitas fuisset animata. Nam, et illud ostensum est, quod sederet paterfamilias sedente sibi ad dexteram juvene, qui juvenis anxius, et cum quadam indignatione subtristis, maxillam manu sustinens, moesto vultu sedebat. [Col. 0116A] Alius vero in sinistra parte consistens, rete portabat, quod se mittere, ut circumstantem populum caperet, minabatur; et cum miraretur quid hoc esset, ille, qui vidit, dixit ei: Juvenem qui ad dexteram sic sederet, contristari et dolere quod praecepta sua non observarentur: illum vero in sinistra exultare, quod sibi daretur occasio, ut a patrefamilias potestatem sumeret saeviendi. Hoc prius longe ostensum est, quam tempestas vastitatis hujus orietur. Et vidimus impletum quod fuerat ostensum.« Sicuti pacis tempore futuram persecutionem, ita saeviente persecutione, brevi futuram pacem in visione pariter intellexit, de qua in eadem epistola ita scribit. »Denique ad minimum famulum suum, et in delictis licet plurimis constitutum et dignatione ejus indignum, [Col. 0116B] tamen illic pro sua circa nos bonitate, mandare dignatus est: Dic illi, inquit, securus sit, quia pax ventura est. Sed quod interim morula est, supersunt adhuc aliqui qui probentur.« Neque tamen de fundendis assidue precibus, sed de aliis quoque pietatis operibus, et religionis officiis, supernis revelationibus admonitum se fuisse testatur: »Sed et de victu parco, et sobrio potu divinis dignationibus admonemur, etc.« Adeo vero de vaticiniorum suorum futuris eventibus sanctissimus praesul securus erat, ut quamvis nullus adhuc optatae tranquillitatis radius appeteret, jussit tamen has litteras promulgari, et per clerum ad quem scriptae fuerant, plebi quoque communicari: »Dissimulare haec singula, et apud conscientiam meam solus occultare non debui . . . . . . . [Col. 0116C] Nec ipsi utique apud vos hanc epistolam teneatis occultam, sed legendam fratribus suggeratis.« Sed ab omni pacis spe tam longe aberat afflictae plebis animus, ut nullam plerique gravissimi pastoris litteris, ac revelationibus fidem accommodarint: quam eorum incredulitatem in principio libri de Lapsis reprehendit, ab eo conscripti post redditam Ecclesiae ob insperatum ac repentinum Deciorum interitum tranquillitatem: »Pax ecce, dilectissimi fratres, Ecclesiae reddita est, et, quod difficile nuper incredulis ac perfidis impossibile videbatur, ope atque ultione divina securitas nostra reparata est.«

Non minus visionibus abundat epistola novissimae editionis decima sexta, ad Pamelii numeros decima, quin plures et varias, paucioribus tamen verbis, complectitur: [Col. 0116D] »Castigare nos itaque divina censura, nec noctibus desinit, nec diebus: praeter nocturnas enim visiones, per dies quoque impletur apud nos Spiritu Sancto puerorum innocens aetas, quae in exstasi videt oculis, audit et loquitur ea quibus nos Dominus monere et instruere dignatur. Et audietis omnia, quando ad vos reducem me Dominus fecerit, qui ut secederem jussit. Interim temerarii et incauti et tumidi quidam inter vos, qui hominem non cogitent, vel Deum timeant; scientes quoniam si ultra in iisdem perseverarint, utar ea admonitione qua me uti Dominus jubet, ut interim prohibeantur offerre.« Quis haec legens Cypriano nostro praeclarum illud non adscribat elogium, quod a Polycrate Melitoni [Col. 0117A] Sardensi longe antea tributum fuerat [(1) 1Kb] : , »qui Spiritu Sancto afflatus cuncta gessit. »Unde« eum a plerisque nostrorum prophetam fuisse« habitum, ex Tertulliano »in septem libris quos scripsit adversus Ecclesiam pro Montano,« refert Hieronymus [(2) 1Kb] . At haec omnia in Cyprianum nostrum non minus quadrant: quid enim persecutionis tempore ab eo gestum, quod non Spiritu Sancto afflatus perfecerit? Ut plebem suam ad futurum bellum expediret longe antequam exardesceret, divina illud revelatione praesensit. Indicto bello, ut latebras quaereret, et persecutionem declinaret, Deum auctorem habuit; neque ut ipsemet et Pontius diaconus in ejus Vita testantur, sine divina revelatione secessit. Orta tempestate, [Col. 0117B] quibus aut virtutum exercitationibus superanda esset, aut pietatis officiis tranquillitas impetranda, divina item revelatione cognovit. Futuram pacem non minus quam proximum bellum, divina pariter revelatione praenovit. Qua erga lapsos disciplina uti deberet, et nocturnis ipse visionibus et diurnis, innocentum puerorum raptibus et excessibus intellexit. Qua item in incautos quosdam ac temerarios presbyteros censura deberet animadvertere, a Deo similiter per apertam et manifestam admonitionem accepit. Assiduis hisce Spiritus sancti donis ac muneribus fretus, ad reditum quoque suum supernam revelationem praestolabatur: »Et audietis omnia, quando ad vos reducem me Dominus fecerit, qui ut secederem jussit:« quam illi non defuisse [Col. 0117C] postea dicemus.

Interim, antequam e secessu Carthaginem remearet, Aurelium et Celerinum gloria confessionis insignes in clerum cooptavit. Id vero non sine consuetis visionibus ac divinis revelationibus factum est. Nam cum illorum temporum usus haberet, ut ordinationes clericae non sine plebis testimonio, et totius cleri suffragio celebrarentur; cur illos absens in clerum provexerit, hanc, de Aurelio loquens, affert rationem, quod humano testimonio non indigeret, qui divino probatus fuerat suffragio [(3) 1Kb] : »In ordinationibus clericis, fratres charissimi, solemus vos ante consulere et mores ac merita singulorum communi consilio ponderare; sed exspectanda non sunt testimonia humana, cum praecedunt divina suffragia. Aurelius [Col. 0117D] frater noster, illustris adolescens, a Domino jam probatus, etc.« Et epistola sequenti de Celerini ordinatione loquens, eam quoque per spiritum prophetiae, nec sine visionibus ac revelationibus peractam fuisse testatur. »Cum enim, inquit, consentire dubitaret, Ecclesiae ipsius admonitu et hortatu in visione per noctem compulsus est, ne negaret nobis suadentibus, cui plus licuit, quae et coegit.«

Felicissimus schismatis Carthagine auctor, et quinque presbyteri perditae factionis fomites, quas in [Col. 0118A] sanctissimum virum turbas concitarint, saepius ipse in suis epistolis narrat. Hac de re et de persecutione, quae inde imminebat, divinitus aliquid accepisse, nec coelestem defuisse revelationem, ex his sancti martyris verbis colligunt eruditi: »Persecutio est haec alia, et alia tentatio, et quinque illi presbyteri nihil aliud sunt, quam quinque primores illi qui edicto nuper magistratibus fuerant copulati, ut fidem nostram subverterent, ut gracilia fratrum corda ad lethales laqueos praevaricatione veritatis averterent. Eadem nunc ratio, eadem rursus eversio, per quinque presbyteros Felicissimo copulatos, ad ruinam salutis inducitur.« Videtur, inquit Pamelius, alludere ad visionem quampiam, in qua apparuisse videntur cum magistratibus quinque primores, qui edictum [Col. 0118B] contra episcopos una publicarent. Neque huic interpretationi refragatur Rigaltius, eamdemque manifeste amplectitur Dodwellus [(1) 1Kb] . Eadem Epistola, modo XLVIII, al. XL, quae ultima est earum quas in secessu conscripsit, quam, ut supra diximus, praestolabatur de reditu revelationem, se jam accepisse, perspicue, ut mihi videtur, luculenterque significat. Primo enim queritur: »quod quorumdam presbyterorum malignitas et perfidia perfecisset ne sibi ad suos ante diem Paschae venire licuisset. Cavebat scilicet ne per minas et per insidias perfidorum major ex suo adventu Carthagine tumultus oriretur, et, cum paci et tranquillitati episcopus providere in omnibus debeat, ipse materiam seditioni dedisse, et persecutionem denuo exacerbasse videretur.« Postea subjungit, [Col. 0118C] hanc esse persecutionem novissimam et extremam tentationem, quae et ipsa, inquit, »cito Domino protegente transibit, ut repraesenter vobis post Paschae diem cum collegis meis.« Annon manifesta habemus et clara propheticae revelationis indicia? Ante Pascha suo se secessu continuit, metuens ne adventu suo materiam seditioni daret, et ne persecutionem denuo exacerbasse videretur: post Pascha tamen certo se rediturum promittit. Sed annon poterat post Pascha idem periculum imminere? Nequaquam: noverat enim cito transituram persecutionis hujus novissimam tentationem. Sed unde id noverat, ut adeo certum promitteret? Non aliunde profecto, nisi ex divina revelatione.

Sublatis Deciis, secundam Cypriani temporibus Ecclesiae [Col. 0118D] persecutionem Gallus et Volusianus intulerunt. Hanc quoque sanctus Cyprianus, antequam saeviret, imo et antequam decerneretur, non una aut altera, sed multis et crebris et manifestis ostensionibus ac visionibus futuram intellexit, et per synodicas secundi concilii Carthaginensis ad Cornelium litteras, non suae tantum, sed etiam Romanae Ecclesiae significavit [(2) 1Kb] : »Sed enim cum videamus diem rursus alterius infestationis appropinquare coepisse, et crebris atque assiduis ostensionibus admoneamur, ut ad certamen quod nobis hostis indicit, armati et parati [Col. 0119A] simus, plebem etiam nobis de divina dignatione commissam exhortationibus nostris paremus, etc. Postea: »Obtemperandum est namque ostensionibus atque admonitionibus justis, ut a pastoribus oves in periculo non deserantur, etc.« Rursus: »Placuit nobis, Spiritu Sancto suggerente, et Domino per visiones multas et manifestas admonente, quia hostis nobis imminere praenuntiatur et ostenditur, colligere intra castra milites Christi, etc.« His Cypriani verbis haec subjungit Cl. Dodwellus [(1) 1Kb] : Non credent haec fortasse athei. Sed quid habent quominus fide digna esse censeant? Visiones hic habemus non multas modo, sed et manifestas, eventuque comprobatas; nec id obscura privati cujuspiam fide, sed synodi totius consentiente suffragio, mansurisque, si falsae fuissent, in rei memoriam [Col. 0119B] aeternis monumentis, scriptisque consignatas, »sole, ut Hieronymus ait, clarioribus;« non video quid praeterea velle possent ad rem facti comprobandam, si modo ex aequo judicare vellent, nec fidem prorsus omnem hominibus derogare. Rursus de eadem persecutione ita scribit ad plebem Thibaritanam [(2) 1Kb] : »Nam cum Domini instruentis dignatione instigemur saepius, amplius et admoneamur; ad vestram quoque conscientiam admonitionis nostrae sollicitudinem perferre debemus. Scire enim debetis, et pro certo credere ac tenere, pressurae diem super caput esse coepisse . . . . . Nec putamus talia esse quae veniunt, qualia fuerunt illa quae transierunt: gravior nunc et ferocior pugna imminet.« Non immerito dubitatur, quomodo Deciana gravior et ferocior futura esset Galli persecutio, [Col. 0119C] cum reapse brevior fuerit, et longe mitior? Hunc nodum ita solvi in Dissert. de Poenit. seu de Capit. absolut. [(3) 1Kb] . Non futuram modo persecutionem, sed et omnia pariter mala quae non minus Ecclesiae, quam reipublicae impendebant, fuisse Cypriano his visionibus demonstrata, irruptiones scilicet barbarorum, indeque secutas Christianorum aeque ac Gentilium captivitates: et funestissimam luem quae late per imperium Romanum grassata est; cujus mali acerbitatem et innumerabiles strages, cum sanctus ipse Cyprianus, tum Pontius diaconus in ejus vita, tum alii auctores deplorant. Haec igitur aliaeque calamitates cum persecutione conjunctae Galli et Volusiani imperium Deciano longe gravius Christianis effecerunt. Cumque non omnes malorum causae clare et [Col. 0119D] distincte fuissent sancti martyri revelatae, tot quas praeviderat calamitates, et Christianorum funera, ex sola oritura esse persecutione sibi facile persuasit.

Vidimus hactenus quam frequenter et familiares Cypriano fuerint coelestes revelationes: videamus modo in quam sanctus Martyr fiduciam ex earum frequentia fuerit adductus: et annon ipse etiam, haud secus ac Perpetua eo se modo gesserit, quasi Spiritum sanctum, veluti monile quoddam in arca inclusum sua, habuisset ad nutum, ejus illustrationibus, quando vellet usurus ad arbitrium. Talis fiduciae signum [Col. 0120A] est securitas illa, quam praeferebat, non defuturam sibi coelestem revelationem, quae tempus ad reditum opportunum demonstraret, quod jam antea est nobis animadversum. Nunc aliud non minus perspicuum proferam in eamdem rem argumentum. Gravissima illa epistola qua Florentium Pupianum, virum seditiosum ac turbulentum, vehementissime objurgat, ei tandem veniam, si resipiscat, hac conditione promittit: si Deus id permittat, et aliquo sensibili signo suam hac de re sententiam voluntatemque significet [(1) 1Kb] : »Si temeritatis et superbiae atque insolentiae tuae agere vel sero poenitentiam coeperis . . . . . communicationis tuae poterimus habere rationem; manente tamen apud nos divinae censurae respectu et metu; ut prius Dominum meum consulam, an tibi pacem dari, [Col. 0120B] et te ad communicationem Ecclesiae suae admitti, sua ostensione et admonitione permittat. Memini enim, quid jam mihi sit ostensum, imo quid servo obsequenti et timenti, de dominica et divina auctoritate praeceptum, qui inter caetera quae ostendere et revelare dignatus est, et hoc addidit: »Itaque qui Christo non credit sacerdotem facienti, postea credere incipiet sacerdotem vindicanti.« Quibus sancti Martyris verbis haec subjicit Dodwellus [(2) 1Kb] :

»Ita erant frequentes ea aetate divinae revelationes, ut ne de resipiscente quidem Pupiano polliceri auderet quid esset statuturus, ne aliud fortasse a Deo juberetur; ut Deus proinde primum innueret esse consulendum; ut tandem Dei in rebellem poenam exspectaret, talem plane qualem apostolicarum censurarum comitem [Col. 0120C] fuisse, apud doctos in confesso est. Iterum de presbyteris qui se inconsulto lapsis communicaverant »Utar, inquit, [(3) 1Kb] ea admonitione qua me Dominus jubet, ut interim prohibeantur offerri, etc.« Non ignorabat Cyprianus ejusmodi visiones viris impiis ac temerariis quales modo non paucos experimur, ludibrio et contemptui haberi; sed adeo tamen pro certo habebat, suas ex Deo esse revelationes, ut nihil de futuris eventis dubitaret: et non solum quibus jam fuerat donatus publicare, sed novas etiam palam sibi promittere, minime vereretur; unde in eadem epistola statim subjungit: »Quamquam sciam somnia ridicula et visiones ineptas quibusdam videri, sed utique illis qui malunt contra sacerdotem credere quam sacerdoti. Sed nihil mirum, quando de Joseph fratres sui [Col. 0120D] dixerunt: Ecce somniator ille venit, nunc ergo venite, occidamus illum; et somniator postea quod somniaverat consecutus sit, et occisores ac venditores confusi sint, ut qui verbis prius non credidissent, factis postmodum crederent.«

Superest alia Cypriani visio prophetica ad martyrium ejus pertinens; sed eam capite sequenti reservabo. Interim, rogo, annon videatur Spiritum Sanctum in pectore suo quasi in arca inclusum habuisse, qui in disciplinae etiam ecclesiasticae exercitio visiones exspectabat, et nihil statuere audebat, [Col. 0121A] nisi Dominum antea consuluisset, et nisi manifesto aliquo indicio voluntatis ejus certior factus fuisset; et an Perpetua montanismi propterea fuerit insimulanda, quod ipsa etiam divinis revelationibus assueta, eadem fiducia se gesserit?

VIII. Quam frequentes id temporis exhibitae martyribus fuerint coelestes visiones ac propheticae revelationes, fidem amplissimam faciunt sincera ac genuina cum Jacobi et Mariani, etc., tum Montani et Lucii ac sociorum martyrum Acta, his referta coelestibus visionibus ac propheticis vaticiniis. Non est mihi animus eas hic singillatim referre: oporteret enim integra ferme Acta transcribere, quae apud doctissimum Ruinartium videri commode possunt. Unum dumtaxat ex actis Montani exemplum afferam, quod [Col. 0121B] ad praesens argumentum propius accedit. His autem verbis in actis describitur: »Cum autem jam carnifex immineret, et gladius super cervices ejus libratus penderet, expansis ille (id est Montanus) ad coelum manibus, voce clara, ita ut non tantum ad aures plebis, sed et gentiles quoque ipsos sonus vocis feriret, oravit rogans et deprecans ut Flavianus qui per suffragium populi de comitatu eorum remanserat, sequeretur die tertia. Et quo precis suae fidem faceret, manualem quo oculos fuerat ligatus in partes duas discidit, et jussit alteram reservari, qua Flaviano oculi post crastinum ligarentur. Sed et in medio eorum in area solum servari jussit, ut nec sepulturae consortio privarentur. Et perfectum est sub oculis nostris quod Dominus in Evangelio repromisit, ut qui tota [Col. 0121C] fide peteret, quidquid peteret impetraret. Nam post biduum Flavianus quoque productus, gloriam suam passione perficit.« Non magis mirandum est, Perpetuam futuram ante diem crastinum martyrii sui revelationem praenuntiasse, quam Montanum futurum post triduum, Flaviani martyrium esse vaticinatum. Quo enim prophetico spiritu actus Montanus petiit, »ut Flavianus sequeretur die tertia,« eodem Perpetua rogavit, ut sibi ante proximum diem ostenderetur, passione futura esset, an commeatus. Nam utrumque, ut multis Scripturarum exemplis compertum est, ad spiritum pertinet prophetiae, et futuros eventus praevidere, et certas exspectare futurorum eventuum revelationes.

IX. Est autem illud circa praecedentes cum Cypriani, [Col. 0121D] tum coaevorum martyrum visiones et prophetica vaticinia sedulo animadvertendum: constare inter omnes, charismatum copiam ampliorem longe fuisse initio Ecclesiae, quam posterioribus saeculis: adeo ut Origenes qui aliquot annis ante Decii persecutionem libros scripsit adversus Celsum, auctor sit, signorum Spiritus sancti vestigia dumtaxat apud paucos morum candore praecellentes, et qui mores suos ad Evangelii normam exigerent ad haec tempora superfuisse: postquam enim dixit, miraculis probari veritatem Evangelii, ait ea posse demonstrari, [(1) 76Kb] [Col. 0122A] »cum ex multis aliis, tum ex eo quod vestigia quaedam eorum supersunt apud eos, qui secundum Verbi voluntatem vivunt.« Et in alio ejusdem operis libro [(1) 179Kb] : »Signa autem Spiritus sancti initio quidem doctrinae Jesu, et post ejus assumptionem plurima ostensa sunt, deinde vero pauciora. Sed et nunc ipsius ad me apud paucos exstant vestigia, qui animas et verbo et congruentibus actionibus expurgarunt.« Vestigia vero quae essent, his luculentius verbis declarat [(2) 131Kb] : »Etiamnum vestigia sancti illius Spiritus apud Christianos supersunt. Excantant daemones, multas curationes perficiunt, et vident quaedam secundum voluntatem Verbi, de futuris.« Ex quibus verbis constat uberrimum illum et in omnes, ut de suis temporibus testatur Irenaeus, qui veri essent Christi [Col. 0122B] discipuli diffusum coelestium charismatum fontem, etsi non penitus exaruisse, non ea tamen amplitudine et copia post modum exuberasse. Quam proxime autem ad Irenaei tempora Perpetua et Saturus accedebant; tam longe ab iis temporibus quibus suos Origenes adversus Celsum libros elucubravit (sub Gordiani nimirum aut Philipporum imperio, post longam et diuturnam Ecclesiae pacem extrema saltem Cypriani tempora et Montanus sociique martyres distabant. Unde si adeo Spiritu sancto repleti sunt sancti Martyres, cum aliqua dumtaxat signorum ejus vestigia superessent, ut ejus illustrationibus uti ad arbitrium viderentur, quid miramur, si eamdem Perpetuae sui copiam fecerit Spiritus sanctus, quo tempore »numerus non poterat iniri charismatum, quae [Col. 0122C] per totum mundum Ecclesia a Deo recipiebat?«



CAPUT V. NIHIL IN PERPETUAE REVELATIONIBUS CONTINERI, QUOD IN CATHOLICAM MARTYREM NON APPRIME CONVENIAT.

    I. Non dedecet Christum Dominum pastoris oves mulgentis figura.
    II. Qua ratione ex prima sua revelatione Perpetua mortem sibi imminere intellexerit.
    III. Nihil absurdi in illa revelatione contineri qua sibi Perpetua visa est cum Diabolo in masculum conversa luctari.
    IV. Inepta Perpetuae revelationum cum Montanistarum revelationibus comparatio.
    V. Visio Perpetuae de Dinocrate in poenis constituto.
    [Col. 0122D] VI. Basnagii adversus praedictam visionem difficultates.
    VII. Locum illum, in quo Dinocratem Perpetua vidit fuisse purgatorium. Basnagii cavillationes retunduntur.
    [Col. 0123A] VIII. Montanistarum de receptaculis animarum sententia non recte a Basnagio exposita. Non unam fuisse hac de re eorumdem haereticorum opinionem.


I. Alterum adversus Martyres argumentum Basnagius instituit ex modo ipso et qualitate oblatarum Perpetuae visionum quae ipsi non videntur satis cum gravitate decentiaque conjugi: »Homo in habitu pastoris de caseo quod mulgebat, dedit Perpetuae quasi buccellam. Hinc colligit sibi mortem imminere.« Duo scilicet in hac Perpetuae visione censoria auctoritate notare Basnagius videtur: Primo humilem Christi figuram in habitu pastoris oves mulgentis; Secundo, quod oblatam Perpetuae buccellam Perpetua et Saturus in signum acceperint futurae mortis.

Sed nulla ratio erat cur horum aliquo offenderetur. [Col. 0123B] Et de primo quidem audiendus Cl. Holstenius in Notis: »Repraesentatus est Perpetuae Christus ea forma, qua pictus cernebatur in oratoriis et vasis sacris illorum temporum. Nam cum Evangelia titulum et personam pastoris praecipue Christo attribuant, gaudebant primorum temporum Christiani hanc ejus amabilissimam speciem fidelium, nomine ovium passim designatorum, frequentissime oculis objicere. Habes in Roma subterranea Bosii, pag. 59, et deinceps multas imagines e coemeteriorum monumentis expressas, in quibus ferme omnibus Christus pastoris specie cum ovibus pingitur. In prima etiam hac ipsa forma hic expressa, pastoris oves mulgentis. Non raro etiam pingebatur ferens in humeris repertam ovem, quae perierat, juxta parabolam evangelicam, [Col. 0123C] idque praecipue in calicibus, quod indicat Tertullianus in libro de Pudicitia contra Catholicos scripto, cap. 7, his verbis: A parabolis licebit incipias, ubi est ovis perdita, a Deo requisita et humeris ejus revecta; procedant ipsae picturae calicum vestrorum, si vel in illis perlucebit interpretatio pecudis illius, etc.«

Quibus addo, in opere italico illustriss. et Cl. senatoris Philippi Buonarotti, cujus titulus: Osservazioni sopra alcuni Frammenti di Vasi antichi di vetro ornati di figure, trovati ne' cimiterj di Roma; plura cernere esse veterum calicum ectypa hac Christi figura, sub boni pastoris habitu, insignita, uti tab. 5, fig. 1 et 2, et tab. 6, fig. 2. Vid. etiam Tab. 1, Fig. 1, et Tabul. 4, nummum aereum majoris modi, vulgo Medaglione, ex utraque parte specie boni pastoris insculptum, [Col. 0123D] quae omnia doctissimis observationibus Cl. auctor illustrat. Sed in rem nostram maxime faciunt quae de figura 2, tab. 6, disserit in haec verba: »In questo Frammento si vede il pastor buono fra due pecore, o Arieti co' soliti calcei di fasce attraversate a spina di pesce. Si dee osservare a canto al medesimo quella secchiolina, o vaso di latte, la quale si vede ancora nelle pitture de' cimiterj [(1) 1Kb] , e specialmente nella tavola 3 del sesto cubiculo, dei cimiterio di Calisto, presso l'Arringhio, ella si vede attaccata ad un pedo, o pastorale tenuto da un' agnello a giacere, per simbolo del buon pastore; a' piedi poi del medesimo [Col. 0124A] pastore nella tavola 1 del secondo cubiculo del cimiterio di santa Agnesa, si vede il Pedo con un vaso, ma di figura diversa, e con un manico da parte. Questi vasi de' pastori si dicevano »mulctrae, o muletralia [(1) 1Kb] :« la qual sorta di vaso in Graeco si chiamava , ed era simile allo scifo, ma di fondo alquanto piu largo, e pero non dissomigliante troppo dal nostro, et serviva specialmente per mugnere il latte [(2) 1Kb] . Un' altro vaso di latte era nominato Sino [(3) 1Kb] , il quale secondo la forza del nome sara statò più grande del nostro piccolo vaso, etc, etc. Et infra: Per tornare al nostro piccolo vaso di latte accanto al buon pastore, io lo credo fatto non solo per continuazione dell' allegoria alle cose pastorali, ma in oltre lo giudico quasi per una figura, del divinissimo sacramento [Col. 0124B] dell'altare, è cio pare, che si ricavi dagli alti antichissimi delle sante Perpetua e Felicita, dove si dice che santa Perpetua riceve in visione dal divino pastore del latte: »Et de caseo quod mulgebat, dedit mihi quasi buccellam, et ego accepi junctis manibus et manducavi, et universi circumstantes dixerunt, Amen. »Funzioni, ed atti divoti soliti praticarsi da Cristiani antichi nel ricevere la santa communione [(4) 1Kb] e quelle parole della cantica [(5) 1Kb] : »Bibi vinum meum cum lacte meo«, sono applicate da sant' Ambrogio [(6) 1Kb] al sacramento dell'Eucaristia. Vedendosi appresso l'Arringhio nelle pitture della volta del nono cubicolo del cimiterio de' santi Marcellino, e Pietro un' agnello colla palma, che ha sulle spalle un simil vasetto, circondato col nimbo, o sia diadema, ed [Col. 0124C] essendo quivi lostesso agnello negli angoli della medesima volta ben quattro volte dipinto, ho dubitato, se per fortuna ne tempi più antichi conservassero in un vaso simile posto sopra un, agnello la santa Eucaristia, siccome si servirono poi pel medesimo ministerio di vasi, che avean la forma della colomba. In queste cose però è bene l'osservare, ma bisogna tenere sospeso il giudizio, sino che si abbiano altri riscontri.« Haec illustrissimus senator, qui etiam observat ejusdem pastoris tunicam in inferiori parte duobus esse orbibus, seu bullis ornatam, eaque ornamenta in hisce Perpetuae et Felicitatis actis a graeca voce calliculas appellari: fuisseque ut plurimum aurea vel argentea, ut ex eisdem Actis compertum est, et aliis antiquis figuris apud Lambecium [(7) 1Kb] , et Petrum [Col. 0124D] Sanctem Bartolum [(8) 1Kb] , et apud Vaticanum Virgilii exemplar tempore Constantini magni exaratum [(9) 1Kb] .

[Col. 0125A] Sed ut redeamus, iis quae a viris doctissimis annotata sunt illud etiam adjungo, id genus imaginum Montanistis non admodum placuisse, aut in usu fuisse. Quod ex eisdem Tertulliani verbis manifestissime colligo: »Procedant, inquit, ipsae picturae calicum vestrorum«: non ait nostrorum, sed vestrorum, id est, quae vobis, non autem nobis, in usu sunt. Et ejusdem libri capite decimo: »Cui ille si forte patrocinabitur pastor quem in calice depingis, prostitutorem et ipsum christiani sacramenti, merito et ebrietatis idolum, et moechiae asylum post calicem subsecuturae, de quo nihil libentius bibas, quam ovem poenitentiae secundae. At ego ejus pastoris scripturam haurio, qui non potest frangi.« Rursum non ait »quem in calice depingimus,« sed »quem in calice [Col. 0125B] depingis.« Praeterea, piam hanc picturam vocat »ebrietatis idolum et moechiae asylum.« Adeo contumeliosis verbis eam minime proscidisset, si Montanistis quoque in usu fuisset, eaque sacra vasa ornassent Christi excipiendo sanguini destinata. Unde conjectura existit, catholicis ritibus assuetam fuisse Perpetuam, quae Christum Eucharistiam sibi, aut Eucharistiae symbolum ministrantem, sub pastoris habitu aspexit.

Praeterea si Christus pastoris speciem dedignatus non est, sed eam sibi tam frequenter accommodavit, cur pastoris officia dedignaretur, inter quae non ultimum locum tenet oves mulgere? An Christum magis dedecet haec figura, quam illa gallinae pullos suos sub alas congregantis, eosdemque foventis, quam [Col. 0125C] benignissimus Dominus, captui se nostro accommodans, minime respuit? Et sane imminenti martyrio praefigurando nulla magis apta figura, quam pastoris oves mulgentis. Qua enim alacritate pastor e mammis ovium lac exprimit, eadem e venis martyrum sanguinem Christus bonus pastor excepit.

II. Circa secundam difficultatem pauca haec habet idem Cl. Holstenius: »Multa dici possent de usu lactis et mellis symbolice catechumenis dari solito, ex Hesychio, in Exodum pag. 257, et Tertulliano de Corona, pag. 121, Edit. Rigalt., ubi dicit: Lactis et mellis concordiam praegustamus. Vide Albaspinaeum, lib II, Observat. ultima.

Sed his multo plura addit in Paralipomenis ad Holstenii notas Petrus Possinus, quaeque etiam magis [Col. 0125D] conferunt ad solvendam objectam nobis a Basnagio difficultatem: »Et de caseo, etc. »Ad haec verba, quod notatum in Holstenii schedis reperi de lacte catechumenis dari solito, non sufficit ad sententiam loci declarandam, et alia his adjuncturum fuisse auctorem, si ultimam huic operi manum potuisset imponere, declarat spatium purae chartae ab eo in adversariis, post haec quae descripsimus sanctae Perpetuae verba, relictum, ultimis videlicet curis explendum. Explicandum scilicet restabat, quomodo ex hac porrectione buccellae per visum ministratae, experrecta intellexerit sancta Perpetua, itemque frater ejus, postquam ei rem narravit, significatum divinitus, eos qui carcere attinebantur nequaquam inde dimittendos, [Col. 0126A] sed consummandos martyrio. Haec enim post superius descripta verba, ibi subduntur: »Et retuli statim fratri (qui nempe illam rogaverat, ut ostendi sibi divinitus curaret, moriturine essent, an salvi emittendi), et intelleximus passionem esse futuram, et coepimus nullam jam spem in saeculo habere. Unde autem id intellexerint, merito quaeritur. Ego existimo, inde quod in visione adumbratus erga Perpetuam ritus fuerat Eucharistiae ministrandae: quae cum notissimo tunc usu dari soleret iis quos certum erat brevi morituros, recte id Perpetua et ipsius frater interpretati sunt, ut significatam eo visu confessorum mox secuturam necem arbitrarentur. Ritus perceptionis Eucharistiae eo adumbratus cernitur, quod quasi buccella Perpetuae porrigitur, [Col. 0126B] quod eam ipsa accipit junctis manibus, quod deinde comedit, circumstantibus Amen acclamantibus. Quae omnia in Eucharistiae olim ministratione solita servari notius est e plurium antiquorum testimoniis, et sancti praesertim Ambrosii, quam ut demonstrari pluribus opus sit. Certe de usu Africanarum ecclesiarum peculiariter constat, solitas eas Eucharistiam ministrare confessoribus in martyrii procinctu constitutis: idque ita necessarium arbitratas esse, ut inde argumentum sumpserint scribendi ad Cornelium rom. pontificem, manu quidem et calamo sancti Cypriani, nomine autem aliorum quoque septem et triginta episcoporum Africanorum, ut aequi consuleret, gratiam fieri legis prius sancitae de non admittendis umquam ad Ecclesiae et Eucharistiae communionem [Col. 0126C] iis qui semel in persecutione lapsi fuissent, quoniam tunc ex iis multi in poenitentium numero scripti, a novis persecutoribus periclitarentur, et, ut res se habebant, brevi pro Christi confessione interficiendi viderentur; quibus in procinctu agonis positis, denegari consuetum viaticum corporis Christi nimis erat inhumanum. Ex hac epistola, quae secunda lib. I apud Cyprianum est, quaedam adscribam, ad fidem rei quam tractamus faciendam opportuna: »Sed cum, inquiuni, videamus diem rursus alterius infestationis appropinquare coepisse, et crebris atque assiduis ostensionibus admoneamur, ut ad certamen, quod nobis hostis indicit, armati et parati simus: plebem etiam nobis divina dignatione commissam exhortationibus nostris praeparemus, et [Col. 0126D] omnes omnino milites Christi qui arma desiderant, et praelium flagitant, intra castra Domini colligamus; necessitate cogente censuimus eis qui de Ecclesia Domini non recesserunt, sed poenitentiam agere, et lamentari, ac Dominum deprecari a primo lapsus sui die non destiterunt, pacem dandam esse, et eos ad praelium quod imminet armari et instrui oportere.« Et paulo post: »At vero nunc non infirmis, sed fortibus pax necessaria est, nec morientibus, sed viventibus communicatio a nobis danda est, ut quos excitamus et exhortamur ad praelium, non inermes et nudos relinquamus, sed protectione corporis et sanguinis Christi muniamus: et cum ad hoc fiat Eucharistia, ut possit accipientibus esse tutela, quos [Col. 0127A] tutos esse contra adversarium volumus, munimento dominicae saturitatis armemus. Nam quomodo docemus aut provocamus eos in confessione nominis sanguinem suum fundere, si eis militaturis Christi sanguinem denegamus? Aut quomodo ad martyrii poculum idoneos facimus, si non eos ad bibendum prius in Ecclesia poculum Domini, jure communicationis admittimus? Siquidem (ut aliquanto post additur) idoneus esse non potest ad martyrium, qui ab Ecclesia non armatur ad praelium: et mens deficit, quam non recepta Eucharistia erigit et accendit.«

Haec esse non abnuo praeclare atque optime excogitata, et quae possint Basnagii scrupulo plenissime satisfacere, aliqua tamen adjiciam Cl. viro non observata quae omnem ab hoc loco offensionem removebunt. [Col. 0127B] Primo itaque observo, simile quid occurrere in Actis sancti Philippi episcopi Heraclensis, et martyris, in quibus Hermes ejus diaconus qui una cum ipso martyrium per ignem consummavit, necem sibi certo paratam esse hac, uti narrat, revelatione cognovit [(1) 1Kb] : »Hoc me passurum, Deo ac Domino jam ante annuntiante, cognoveram revelatione certissima. Nam cum dulci sopore devinctus jacerem, columba mihi visa est niveo candore perlucida, cubiculum illud ingressa, subito in medio capite consedisse: quae et inde descendens in pectus, escas mihi gratissimi cibi offerens, statim cognovi quod me Dominus vocare dignatus est, et dignum habuit passione.«

Secundo observo, non dicere Perpetuam se fratremque suum ex sola buccellae porrectione (ut Possino [Col. 0127C] et postea Basnagio visum est) mox secuturam necem intellexisse. Omnia quae viderat, fratri Perpetua retulit: multo autem clariora signa viderat futurae passionis; ex quibus quidni clarius intellexerint, »passionem esse futuram?« Viderat scalam auream mirae magnitudinis pertingentem usque ad coelum, et in lateribus scalae omne genus ferramentorum infixum. Erant ibi gladii, lanceae, hami, machaerae. Viderat sub ipsa scala draconem cubantem mirae magnitudinis, qui ascendentibus insidias parabat et exterrebat, ne ascenderent. Viderat Saturum ascendentem, in caput scalae pervenientem, et inde se etiam ad ascensum invitantem. Viderat se cum primum scalae gradum calcasset, caput etiam illius draconis calcantem. Viderat denique Christum in [Col. 0127D] habitu pastoris oves mulgentem, etc. Annon haec omnia signa erant secuturae necis manifestissima? Cur ergo volumus, ex sola porrectione buccellae sanctos martyres intellexisse sibi mortem imminere? Subjungit quidem, ut Possinus observat, post illa verba, »et de caseo, quod mulgebat, etc.,« subjungit, inquam, Perpetua: »Et retuli statim fratri meo, et intelleximus passionem esse futuram.« At quemadmodum non id tantum retulit fratri quod ultimo loco viderat, porrigi nempe sibi buccellam lactis, ita non ex hoc signo tantum intellexerunt »passionem esse futuram.«

[Col. 0128A] III. Alteram Perpetuae visionem in invidiam Basnagius vocat his verbis: »Notabilius illud, quod cap. III, § 2, Perpetua narrat.« Exivit quidam contra Aegyptius, foedus specie, cum adjutoribus suis pugnaturus mecum. Veniunt et ad me adolescentes decori, adjutores et favitores mei: et exspoliata sum, et facta sum masculus.« Procedit igitur cum Aegyptio ad pugnam Perpetua sexu mutato, victoriae pretium acceptura »ramum viridem, in quo erant mala aurea. Et petiit silentium et dixit: Hic Aegyptius si hanc vicerit, occidet illam gladio; et si hunc vicerit, accipiet ramum istum. Et recessit. Et accessimus ad invicem, et coepimus mittere pugnos. Ille mihi pedes apprehendere quaerebat, ego autem illi calcibus faciem caedebam.« Haeccine sunt Spiritu Sancto [Col. 0128B] digna? Similiane prophetis obtulit umquam? Scilicet ea visa sunt quibus sacrum Joelis accommodetur oraculum. Montani potius redolent officinam somnia ejusmodi, ecstasis ejus simillima, qua Tertullianus probat animam esse aerei coloris et formae per omnia humanae.«

Tria sunt igitur, quae praecipue in hac Perpetuae visione Basnagium videntur offendere. 1o Illa sexus in Perpetua mutatio; 2o Victoriae pretium ramus viridis cum malis aureis; 3o Lucta Perpetuae cum Aegyptio. Ad haec singula antequam respondeam, illud generatim dicam, plurimas non modo quae in sinceris martyrum Actis et sanctorum historiis, aliisque indubiae fidei monumentis, sed in sacris quoque utriusque Testamenti libris recensentur, visiones ac revelationes [Col. 0128C] contemptui posse ac ludibrio facile exponi, si ipsa per sese symbola spectentur, et non eorum ad res divinas et incorporeas et habitudo. Imo non in visionibus tantum et internis revelationibus, sed in actionibus quoque propheticis et legis ceremoniis multa sunt, quae vani et superbi homines cum risu olim exceperunt, et etiamnum derident, quod eas per sese spectarunt nec ad earum mysticas rationes attenderunt. Unde factum est, ut quae aliis Spiritu sancto indigna, inepta et ridicula visa sunt, alii honori et admirationi habuerint, et summa veneratione prosecuti sint, quod illi scilicet non ultra id quod sensibus objectum est, animum intenderint, hi vero latentia quoque in hisce figuris mysteria sedulo investigaverint. Id quod etiam videmus in hac interpretanda [Col. 0128D] Perpetuae revelatione contigisse. Quod enim modo Basnagium offendit, olim Augustini mentem mirifice delectabat [(1) 1Kb] : »Delectat, inquit, piam mentem tale spectaculum contueri, quale sibi beata Perpetua de se ipsa revelatum esse narravit, virum se factam certasse cum diabolo. Illo quippe certamine in virum perfectum etiam ipsa currebat, in mensuram aetatis plenitudinis Christi.« Et in alio sermone ad eamdem Perpetuae visionem alludens, similia repetit [(2) 1Kb] . »Quid enim gloriosius his feminis, quas viri mirantur facilius quam imitantur? Sed hoc illius potissimum laus est, in quem credentes, et in cujus [Col. 0129A] nomine fideli studio concurrentes, secundum interiorem hominem nec masculus nec femina inveniuntur, ut etiam in his quae sunt feminae corpore, virtus mentis sexum carnis abscondat, et in membris pigeat cogitare, quod in factis non potuit apparere.«

Cur vero Basnagio displicuerit victoriae praemium ramo viridi malis aureis ornato designari, satis equidem percipere non possum. Annon enim Joannes evangelista in martyrum manibus palmas vidit? »Et palmae, inquit, in manibus eorum.« Si victorias martyrum in palmis adumbravit Spiritus sanctus, cur ramus viridis ejusdem victoriae typus esse non potuit?

Non erat etiam cur Perpetuae lucta cum diabolo adeo Basnagius offenderetur, ut qui Jacobi luctam cum angelo saepius legerit. Annon enim, si non ad [Col. 0129B] mysticas hujus facti rationes attendamus, magis absurdum videri poterit, hominem non in somniis, sed vigilantem, totam noctem luctari cum bono angelo, quam sanctam feminam luctari in somniis cum diabolo? Quod si non indignum fuit Spiritu sancto, lucta Jacobi cum angelo mysticum quid adumbrare, cur quaerit Basnagius an digna fuerit Spiritu sancto oblata Perpetuae visio, qua sibi videbatur adversus diabolum decertare? Cur etiam quaerit an similia umquam prophetis Spiritus idem sanctus obtulerit? Obtulit enim, ut vidimus. Quid enim interest, dormiendo an vigilando Jacobus et Perpetua luctati fuerint, ille cum angelo, illa cum diabolo? Ramus viridis tanquam victoriae pretium Perpetuae oblatus, simile quid etiam habet, ut vidimus in canonicis et [Col. 0129C] genuinis Spiritus sancti revelationibus, palmas scilicet, quas in manibus martyrum Joannes vidit. Sexus denique mutatio nihil aliud denotat, ut Augustinus observat, quam quod Apostolus scripsit: »In Christo Jesu, neque masculum esse neque feminam;« et non solum masculos, sed etiam feminas evadere per virtutis exercitationem, »secundum interiorem hominem in virum perfectum, in mensuram aetatis plenitudinis Christi. An ergo indignum fuit Spiritu sancto mystica visione significare quod mysticis verbis Paulus expresserat? Sed annon idem Spiritus sanctus quod per Isaiam de gentium conversione sub diversis variorum animalium figuris, metaphoricisque verbis praedixerat, postmodum Apostolorum principi, linteo ipsi in visione exhibito omnis generis immundis [Col. 0129D] animalibus referto significavit? Annon saepius idem spiritus sanctus, quod per prophetas verbis aliquando praedixit, idem et propheticis actionibus adumbravit, quae primo aspectu non satis videri possunt cum decentia fuisse gravitateque conjuncta? Ut cum Isaias nudus jubetur ambulare, Ezechiel panem comedere, aut opertum »stercore quod egreditur de homine,« aut in boum fimo confectum; et Osce sumere sibi uxorem fornicariam, et filios sibi facere fornicationum. Quid responderet Basnagius, si atheus aliquis ipsum interrogaret: Haeccine sunt Spiritu sancto digna? haeccine tibi videntur satis cum gravitate decentiaque conjuncta? Quamcumque igitur rationem excogitaret ut prophetica haec gesta [Col. 0130A] mandante Spiritu sancto suscepta, ab impiorum irrisionibus tueretur, similem et nos semper et facile excogitabimus ad Perpetuae visionem ab ipsius Basnagii cavillationibus vindicandam: nisi forte majorem in dormientis quamvis propheticis somniis, quam in vigilantium propheticis item actionibus decentiam gravitatemque requirat.

Quamquam et illud minime praetermittendum, imprudenter petere Basnagium, ut huic Perpetuae visioni aliam omnino similem in sacris libris exhibeamus. Hoc enim argumento omnes ferme in suspicionem adducere poterit sanctorum visiones quae in historiis ecclesiasticis referuntur. Non multas enim reperiet recensitis in sacris libris omnino similes. Oblatam sancto Cypriano futuri martyrii revelationem in ejus [Col. 0130B] Vita Pontius diaconus refert, cui nullam omnino similem prophetis obtulit umquam Spiritus sanctus. Hanc igitur in exemplum adducam: »Eo die quo primum in exilii loco mansimus (nam et me inter domesticos comites dignatio charitatis ejus delegerat exulem voluntarium, quod utinam et in passione licuisset!), apparuit mihi, inquit, nondum somni quiete sopito, juvenis ultra modum enormis: qui cum me quasi ad praetorium duceret, videbar mihi tribunali sedentis tum proconsulis admoveri. Is ut in me respexit, annotare statim coepit in tabula sententiam quam non sciebam. Nihil enim de me solita interrogatione quaesierat. Sed enim juvenis, qui a tergo ejus stabat, admodum curiosus legit quidquid fuerat annotatum. Et quia inde verbis proferre non [Col. 0130C] poterat, nutu declarante monstravit, quid in litteris tabulae illius haberetur. Manu enim expansa et complanata ad spatae modum, ictum solitae animadversionis imitatus, quod volebat intelligi, ad instar liquidi sermonis expressit. Intellexi sententiam passionis futuram. Rogare coepi et petere continuo, ut dilatio mihi vel unius diei prorogaretur, donec res meas legitima ordinatione disponerem. Et cum preces frequenter iterassem, rursus in tabula coeperat nescio quid annotare. Sensi tamen de vultus serenitate judicis mentem quasi justa petitione commotam. Sed et ille juvenis, qui jamdudum de passionis indicio, gestu potius, quam sermone prodiderat; clandestino identidem nutu concessam dilationem quae in crastinum petebatur, contortis post invicem digitis [Col. 0130D] significare properavit.« Huic omnino similem frustra requiret Basnagius inter propheticas cum veteris, tum Novi Testamenti revelationes. Scripturae loca quibus cum haec Cypriani visio aliquam videtur habere similitudinem notavit Pontius; sed non adeo affinia sunt ut quae superius annotavimus cum ea de qua nunc agimus, Perpetuae revelatione; sic enim habet: »Quid hac revelatione manifestius? quid hac dignatione felicius? Ante illi praedicta sunt omnia, quaecumque postmodum subsecuta sunt. Nihil de Dei verbis imminutum, nihil de tam sancta promissione mutilatum. Singula denique secundum quod ostensa sunt, recognoscite. Dilationem petit crastini, cum de passionis sententia cogitaretur, postulans ut res suas [Col. 0131A] die illo quem impetraverat ordinaret. Hic dies unus significabat annum quo ille post visionem acturus in saeculo fuerat. Nam ut manifestius dicam, eo die post exactum annum coronatus est, quo hoc illi ante annum fuerat ostensum. Diem autem Domini, etsi non annum in divinis litteris legimus, promissioni tamen futurorum debitum illud tempus accipimus. Unde nihil interest si nunc sub diei significatione solus annus ostensus est, quia illud plenius debet esse quod majus est. Quod vero nutu potius, et non sermone explanatum est, repraesentationi temporis servabatur sermonis expressio. Solet enim tunc verbis quodcumque proferri, quotiens quidquid profertur, impletur. Nam et vere nemo cognovit quare hoc ei ostensum fuisset, nisi quia post eodem die, quo id viderat, coronatus [Col. 0131B] est. Medio nihilominus tempore imminens passio pro certo ab omnibus sciebatur: passionis tamen dies certus ab iisdem omnibus quasi ignorantibus tacebatur. Sane et in Scripturis tale aliquid invenio. Nam Zacharias sacerdos, promisso sibi per angelum filio, quia non crediderat, obmutuit; ita ut filii nomen scripturus potius quam relaturus, metu tabulas postularet. Merito et hic, ubi Dei nuntius passionem antistitis imminentem nutu potius expressit, et fidem admonuit, et sacerdotem munivit.« Haec habuit omnino Pontius, ut Cyprianicae revelationis fidem tueretur et dignitatem; quibus non mihi videor pro Perpetuae revelatione minus consentanea produxisse. Aut ergo utramque pariter repudiabit, ut Spiritu sancto minime dignam; aut certe utramque [Col. 0131C] recipiet, et eumdem Spiritum auctorem habuisse fatebitur. Praecipue quia quod de Cypriani revelatione sollicite ostendit Pontius, idem et nos capite sequenti de Perpetuae revelationibus demonstrabimus; eas nimirum fuisse rebus ipsis et secutis eventibus comprobatas.

IV. Quod etiam addit Basnagius: Montani redolere officinam Perpetuae somnia, et exstasis ejus esse simillima, qua Tertullianus probat animam esse »aerei coloris, et formae per omnia humanae,« aeque poterit omnibus visionibus accommodari in quibus aut anima, aut angelus, vel ipse Deus sub rerum corporalium figuris repraesentantur. An reapse Perpetua credidit in humano spiritu sexus diversitatem? An suam animam in virilem sexum credidit fuisse [Col. 0131D] mutatam? An quam vidit Aegyptii formam, propriam daemonis putavit esse figuram? An Christum verum esse lanistam, et Angelos esse decoros adolescentes existimavit? an se judicavit isse revera cum gloria ad portam Sanavivariam: quemadmodum insana illa Tertulliani muliercula, animam vere esse credidit et affirmavit »aerei coloris et formae per omnia humanae?« Quid ergo commune habet Perpetuae visio cum delirae hujusce feminae insomniis, ut horum illa simillima esse dicatur? Cum tam sine causa existimetur, credidisse Perpetuam esse revera in anima nostra sexus diversitatem, quam sine causa judicaretur existimasse illam caetera, quae tum vidit, res esse ipsas, non autem rerum et futurorum eventuum similitudines. [Col. 0132A] Audiendus igitur longe prae Basnagio commodior hujusce visionis ac benignior interpres Augustinus [(1) 1Kb] : »Sancta Perpetua visa sibi est in somnis cum quodam Aegpytio in virum conversa luctari. Quis autem dubitet, in illa similitudine corporis animam ejus fuisse, non corpus? Quod utique in suo femineo sexu manens, sopitis sensibus manebat in stratis, quando anima ejus in illa virilis corporis similitudine luctabatur.«

V. Temperare hic mihi non possum, quin ea quoque breviter refellam, quae ad celebrem illam Perpetuae de fratre suo Dinocrate revelationem Basnagius annotat. Quamquam enim ad impugnandam sanctorum martyrum orthodoxiam argumentum inde non capiat; ex ejus tamen observationibus illibata [Col. 0132B] sinceraque Martyrum fides admodum periclitatur. Est autem ejusmodi visio: »Video Dinocratem exeuntem de loco tenebroso, ubi et complures erant, aestuantem et sitientem valde, sordido vultu et colore pallido, et vulnus in facie ejus, quod cum moreretur habuit . . . . . Pro hoc ergo orationem feceram: et inter me et illum grande erat diadema (vel diastema) ita ut uterque ad invicem accedere non possemus. Erat deinde in ipso loco ubi Dinocrates erat, piscina plena aqua, altiorem marginem habens quam erat statura pueri, et extendebat se Dinocrates quasi bibiturus. Ego dolebam, quod et piscina illa aquam habebat, et tamen propter altitudinem marginis bibiturus non esset. Et experrecta sum, et cognovi fratrem meum laborare. Sed confidebam profuturam orationem [Col. 0132C] meam labori ejus, et orabam pro eo omnibus diebus quousque transivimus in carcerem castrensem. Munere enim castrensi eramus pugnaturi, Natale tunc Getae Caesaris; et feci pro illo orationem die et nocte gemens et lacrymans, ut mihi donaretur. Die autem, quo in nervo mansimus, ostensum est mihi hoc. Video locum illum, quem videram tenebrosum, esse lucidum; et Dinocratem mundo corpore, bene vestitum, refrigerantem, etc. Tunc intellexi translatum eum esse de poena.

VI. Male habet hic locus protestantes, ut quo Ecclesiae romanae fides de purgatorio, et de vivorum precibus pro defunctis invictissime astruitur, adeoque non mirum, si ejus auctoritatem Basnagius nugis pluribus et cavillationibus conatus est elevare: [Col. 0132D] »De qua visione, inquit [(2) 1Kb] audiendus est Augustinus [(3) 1Kb] : De fratre autem sanctae Perpetuae Dinocrate, nec scriptura ipsa canonica est, nec illa sic scripsit, vel quicumque illud scripsit, ut illum puerum qui septennis mortuus fuerat, sine baptismo diceret fuisse defunctum: pro quo illa imminente martyrio, creditur exaudita, uta a poenis transferretur ad requiem. Nam illius aetatis pueri, et mentiri, et verum loqui, et confiteri, et negare jam possunt. Et ideo cum baptizantur, jam et symbolum reddunt, et ipsi pro se ad interrogata respondent. Quis igitur scit [Col. 0133A] utrum puer ille post baptismum persecutionis tempore a patre impio per idololatriam fuerit alienatus a Christo, propter quod in damnationem mortis ierit, nec inde nisi pro Christo moriturae sororis precibus donatus exierit?« Baptismum non adeptum fuisse Dinocratem, qui septennis fato functus erat, eo liquet quod et soror ejus jam nupta, jam annos duos et viginti nata, tamen erat inter catechumenos, et pater a religione christiana foret alienus. Quo casu precibus Perpetuae Dinocrates liberari non potuit. Deinde ex hac visione purgatorius ignis extinguitur. Non in flammis, sed in loco tenebroso versantem Dinocratem vidit Perpetua, soli poenae, quae damni est, non sensus subditum. Itaque Ruinartum nil juvat visio haec probando mortuos posse a poenis quas patiuntur [Col. 0133B] per vivorum preces liberari. Etenim ex Latinorum sententia poena sensus qui Baptismum consecuti sunt soli per vivorum suffragia liberantur. Quod si post Baptismum Dinocrates idololatria pollutus fuit, ut innuit Augustinus, nullius sane precibus meritis poenis eximi potuit. Denique tenebrosus ille locus, ubi Dinocrates includebatur, a Purgatorio prorsus diversus communem illum carcerem sonat, in quem omnes praeter martyrum animas conjici, Patribus bene multis Montanistisque creditum. Hinc scriptum Tertulliano: Tota paradisi clavis tuus sanguis est. Et ipsos patriarchas inferius detineri putavit, donec a Christo liberarentur. In eo carcere, quem Limbum recentiores dicunt, Dinocrates collocari censebatur.«

VII. Tot nugas numquam, puto, vir doctus effutiisset, [Col. 0133C] nisi catholicorum dogmata impugnandi libidine actus fuisset in praeceps. Liquere imprimis putat adversus Augustini opinionem, Dinocratem qui septennis obiit, Baptismum non fuisse adeptum, quod et sororis exemplo probat, et ex eo quod pater a religione christiana foret alienus. Ego autem liquere puto, salutaribus undis Dinocratem fuisse perfusum; quod cum tota Perpetuae familia, ut ipsa perspicue testatur, Christi religionem coleret, verosimile non sit, sollicitos eos non fuisse, ut puero periclitanti, per baptismi sacramentum, antequam decederet, subveniretur. Unde nullum est omnino argumentum quod ex sororis exemplo conficit. Fateor enim, dilatum multis olim fuisse Baptismum, nisi vitae periculum immineret: at ubi in proximo discrimine versabatur [Col. 0133D] hominis salus, quis tantam credat in familia christiana desidiam, ut nulla eos pueri in extremis agentis cura tetigerit, nullam omnino sollicitudinem gesserint, ut regenerationis lavacro in extremo saltem spiritu, vel invito patre, perfunderetur?

Deinde ait purgatorium hac Perpetuae visione ignem extingui. Non ita visum est Cl. Holstenio qui ad haec Perpetuae verba: »Aestuantem valde, et sitientem,« hanc satis apposite notam adjunxit: »Apprime haec congruunt cum doctrina Ecclesiae de Purgatorio, ubi aestu et igne animae torquentur.« Deinde, quia non ad extinguendum modo purgatorium ignem, sed ipsum quoque Purgatorium evertendum, haec Basnagius observat, operae pretium erit, illius animum [Col. 0134A] in memoriam revocare doctrinae, quam saepius legisse existimo apud nobiliores theologos, et catholicarum partium acerrimos defensores: dogma fidei non esse ignene corporeo, an aliis poenis, tenebris puta, moerore, tristitia crucientur, quibus cum ex hac vita decedunt, aliquid superest in futura vita purgandum. Sane in concilio Florentino nulla ferme Latinos inter et Graecos de Purgatorio controversia fuit, quamvis Graeci, »Purgatorium, non ignem, sed obscurum quemdam locum ac laborum plenum esse censerent:« et dum Purgatorium admitterent, [(1) 50Kb] »sive ignis, illud, sive obscuritas, sive turbo, sive id genus aliud sit,« non referre putarent. Quod etiam non admodum referre sacra ipsa synodus censuit, cum in definitione fidei, cui ecclesiae utriusque antistites subscripserunt, hoc [Col. 0134B] tantum fuerit de Purgatorio decretum . . . . [(2) 163Kb] »Animas poenis purgatoriis post mortem purgari, et ut a poenis hujusmodi releventur, prodesse eis vivorum suffragia, missarum scilicet sacrificia, orationes et eleemosynas, etc.« Nil ergo faceret ad hujus loci vim elevandam Basnagii observatio, licet nullis Dinocrates corporeis flammis arsisset: cum locus ille tenebrosus, in quo eum »aestuantem valde et sitientem« Perpetua vidit, optime congruat cum Purgatorio, quod Graeci in Florentina synodo, Latinis nequaquam contradicentibus, admiserunt. Et quamvis Latinorum de corporeis Purgatorii flammis opinio, ut Bellarminus ait [(3) 1Kb] , probabilissima sit, in eo tamen, ut idem Bellarminus docet [(4) 1Kb] , fidei summa non vertitur: et cum Latinorum opinione Perpetuae verba, ut observavit Holstenius, [Col. 0134C] apprime congruunt.

Illud magis mirandum, quod Basnagius immediate subjungit: Perpetuam soli poenae, quae damni est, non sensus, subditum vidisse Dinocratem. Quid ergo? tenebrae, sitis, aestus, sordidus vultus, color pallidus, vulnus in facie, etc., ad poenam, quae damni est, non sensus, pertinere sibi videntur? Poena damni a theologis definitur: privatio divinae visionis; an istam solum Dinocrates sustinebat? Si ita est; ergo cum postea Perpetua intellexit translatum eum fuisse de poena, divina visione recreatus est. Quod certe Basnagius non admittet; cum, ut notat, Montanistarum, quorum nefariae sectae Perpetuam addicit, doctrina fuerit, solos ante diem judicii solemnis in coelum martyres recipi.

Illud etiam longe mirabilius, quod Ruinartum nil [Col. 0134D] hanc visionem juvare dicat probando »mortuos posse a poenis, quas patiuntur, per vivorum preces liberari.« Cum se Perpetua verbis adeo disertis affirmet suis precibus impetrasse, ut de poenis quibus torquebatur, Dinocrates transferretur, mirum profecto est quomodo Ruinartum nil juvet visio haec probando: »mortuos posse a poenis, etc.« Hic jam [Col. 0135A] profecto, vel Actorum , aut martyris fides in controversiam vocatur. Ruinartium neque de Actorum sinceritate, neque de martyris fide suspicio ulla tangebat. Basnagius autem, qui nullam de Actis quaestionem movet, videamus quibus argumentis Perpetuae fidem abrogare conetur: »Ex Latinorum sententia, inquit, poena sensus qui Baptismum consecuti sunt, soli per vivorum suffragia liberantur.« At nos, baptizatum fuisse Dinocratem, cum Augustino pro certo habemus, et poenae sensus fuisse subditum, clarissime demonstravimus. »Quod si, subjungit, post Baptismum Dinocrates idololatria pollutus fuit, ut innuit Augustinus, nullius sane precibus meritis poenis eximi potuit.« At si, inquam, post Baptismum Dinocrates idololatria pollutus fuit, ut innuit Augustinus, soli [Col. 0135B] poenae, quae »damni est, non sensus,« subditus esse non potuit. Deinde non jam hic agitur de Perpetua, sed de Augustini opinione. Fuisse ab impio patre per idololatriam alienatum a Christo, et ad gentilium sacrilegia revocatum, ut Augustinus innuit, illa non scripsit. Multa sunt alia peccata, ut idem Augustinus observat, ob quae esse potuit Dinocrates purgatoriis poenis addictus: mentiri potuit, irasci, ludere praeter decorum, etc. Quaecumque autem fuerint ex Augustini opinione, de qua modo disserere non libet, Dinocratis peccata, aut quibuscumque poenis torqueretur, non dubitat sanctus doctor, quin »inde pro Christo moriturae sororis precibus donatus exierit.« Adeoque non video, quare Ruinartum non juvet visio haec probando, mortuos posse a poenis, quas patiuntur, [Col. 0135C] per vivorum preces liberari.

VIII. Ait denique Basnagius, tenebrosum illum locum, ubi Dinocrates includebatur, a purgatorio prorsus diversum, communem illum carcerem sonare, in quem omnes praeter martyrum animas conjici, Patribus bene multis, Montanistisque creditum. Circa animarum, ut vocant, receptacula, non una semper eademque fuit Tertulliani sententia. In libro enim de Anima [(1) 1Kb] ex Paracleti, hoc est Montani doctrina, »omnes animas penes inferos« collocat, »et illic supplicia interim, et refrigeria: Cur enim, inquit, non putes animam et puniri, et foveri in inferis interim sub exspectatione utriusque judicii in quadam usurpatione et candida ejus? Sed alibi hanc uti Marcionis opinionem scripturae auctoritate confutat [(2) 1Kb] [Col. 0135D] »Sed Marcion aliorsum cogit, scilicet utramque mercedem creatoris, sive tormenti, sive refrigerii apud inferos, determinat eis positam, qui Legi et Prophetis obedirent: Christo vero et Dei sui coelestem definit sinum et portum. Respondebimus, et hac ipsa Scriptura revincente oculos ejus, quae ab inferis discernit Abrahae sinum pauperi. Aliud enim inferi, ut puto, aliud quoque Abrahae sinus. Nam et magnum, ait, intercedere regiones istas profundum, et transitum utrinque prohibere. Sed nec allevasset dives oculos, et quidem de longinquo, nisi in superiora et de altitudinis [Col. 0136A] longinquo per immensam illam distantiam sublimitatis et profunditatis. Unde apparet sapienti cuique, qui aliquando Elysios audierit, esse aliquam localem determinationem quae sinus dicta sit Abrahae, ad recipiendas animas filiorum ejus etiam ex nationibus . . . . . . Eam itaque regionem sinum dico Abrahae, etsi non coelestem, sublimiorem tamen inferis, interim refrigerium praebituram animabus justorum, donec consummatio rerum resurrectionem omnium plenitudine mercedis expungat, tunc apparitura coelesti promissione, etc. Salva ea promissione, cur non capiat sinum Abrahae dici, temporale aliquod animarum fidelium receptaculum, in quo jam delinietur futuri imago ac candida quaedam utriusque judicii prospiciatur?« Juxta hanc secundam opinionem dici non potest tenebrosum [Col. 0136B] illum locum, in quo Dinocrates includebatur, communem aliquem fuisse carcerem in quem omnes praeter martyrum animas conjici, Patribus bene multis Montanistisque creditum: cum sinum Abrahae ad recipiendas animas filiorum ejus destinatum, regionem fuisse doceat Tertullianus, etsi non coelestem, sublimiorem tamen inferis, interim refrigerium praebituram animabus justorum. Sed juxta primam sententiam, sicuti penes inferos et supplicia erant et refrigeria; ita penes inferos erat et Purgatorium: adeoque statui non potest locum illum tenebrosum in quo Dinocrates includebatur, a Purgatorio prorsus fuisse diversum. Etenim Purgatorii nomine alterius vitae poenas intelligimus justis post aliquod tempus in refrigerium commutandas: neque ad fidei dogma de [Col. 0136C] Purgatorio quaestio illa pertinet, an loco ab inferis separetur [(1) 1Kb] . Cum igitur Dinocrati locus ille tenebrosus in quo ipsum aestuantem valde et sitientem Perpetua vidit, paulo post in lucidum fuerit commutatus, in quo eum sanctissima soror »mundo corpore, bene vestitum et refrigerantem« aspexit, adhuc ex veterum quorumdam Patrum et Montanistarum sententia affirmari nullo modo potest, locum illum tenebrosum, in quo primum Dinocrates includebatur, a Purgatorio prorsus fuisse diversum.

Si rata esset et certa Cl. Holstenii lectio; communis theologorum de receptaculis animarum sententia, egregie, ut Possinus observat [(2) 1Kb] , hac Perpetuae visione confirmaretur. Ita enim habet: »Video Dinocratem exeuntem de loco tenebroso, ubi et [Col. 0136D] complura erant loca tenebrosa, etc.« Docent scilicet theologi, quatuor esse sub terra locos distinctos in quibus animae mortuorum detinentur: nempe omnium infimum ubi daemones et animae damnatae; supra hunc, Purgatorium, ubi animae purgantur ad tempus; deinde Limbum puerorum quo detinentur animae mortuorum in solo peccato originali; postremo Limbum Patrum, nunc vacuum a tempore mortis et resurrectionis Christi, etc. Haec, subjungit Possinus, fuisse videntur illa complura loca tenebrosa, quae se vidisse laudatis verbis sancta Perpetua testatur. At [Col. 0137A] Ruinartus habet: »Ubi et complures erant.« Quod equidem ad inclusorum multitudinem, quam ad locorum diversitatem aptius refertur. Quamvis varia esse sub terra animarum receptacula, neque his verbis Perpetua neget; sed de hac sanctae martyris visione iterum capite septimo sermo redibit.



CAPUT VI. MARTYRUM NOSTRORUM VIRTUTES, ET VISIONUM FRUCTUS OSTENDUNT, DIVINO ILLOS FUISSE SPIRITU AFFLATOS, ET EORUM REVELATIONES DEO ESSE TRIBUENDAS.

    I. In veris prophetis a falsis discernendis, eorum imprimis morum habendam esse rationem.
    II. Aliqua Actorum loca, in quibus martyrum nostrorum virtutes graphice describuntur.
    III. Nihil esse in eorum moribus animadvertere, quod [Col. 0137B] Montani redoleat institutionem.
    IV. Perpetuam sociosque martyres naturae leges minime violasse, Ignatii M. exemplo demonstratur.
    V. Aliorum martyrum pro martyrii corona preces et vota.
    VI. Alios, praeter Perpetuam, martyres aut bestias in se ipsos concitasse, aut instrumenta crudelitatis ad accelerandum martyrium ultro adhibuisse.
    VII. Veterum Christianorum exempla qui vel seipsos sponte obtulerunt, vel praesidum saevitiam in se ultro provocarunt, Perpetuae factum excusant.
    VIII. Sanctorum Andronici et Tarachi memorabile facinus.
    IX. Perpetuae et sociorum martyrum spiritus quam fuerit a Montanistarum spiritu longe diversus ex diversis utriusque effectibus demonstratur.
    [Col. 0137C] X. Perpetuae et Saturi revelationem honesti et optimi fructus.


I. Superioribus capitibus argumenta labefactavi quae Basnagius ex ipsis eorum Actis adversus martyres conficit. Praesenti et sequenti capite argumenta in medium producam, quae pro sanctis martyribus ex iisdem Actis collegi, et quibus invictissime, ut puto, eorum orthodoxia vindicatur, ut quemadmodum adversarius et externis, ut vocant, argumentis et internis adversus martyres militat: ita nos pro illis, postquam hujusce dissertationis capite primo externa produximus argumenta ex Ecclesiae et veterum Patrum auctoritate petita, internis postremis his duobus capitibus decertemus, quae nobis ex ipsis eorum Actis luculentissima suppetunt.

[Col. 0137D] Primum esto, quod ex Perpetuae sociorumque martyrum heroicis virtutibus, patientia, pietate moderatione, charitate, fortitudine et rerum omnium humanarum contemptu sponte promicat atque efflorescit. In moribus prophetarum ad veros a falsis discernendos, multum inesse momenti, veteres existimarunt. Unde Apollonius ecclesiasticus ille apud Eusebiium [(1) 237Kb] : »scriptor, Cataphrygarum haeresim [Col. 0138A] adhuc sua aetate vigentem refutare aggressus, peculiare adversus eos volumen condidit, tum falsas prophetias, quae ab illis circumferuntur, verbatim expendens, tum vitam moresque eorum qui haeresis illius auctores fuerunt, discutiens.« Aliqua deinde ex hoc opere fragmenta profert, in quibus pravos Montani et muliercularum ejus, Themisonis etiam et Alexandri mores describit, ac postea subjungit [(1) 67Kb] : »Actus prophetae tanquam fructus examinandi sunt. Ex fructibus quippe arbor cognoscitur.« Et post pauca [(2) 307Kb] : »Si negant prophetas suos munera accepisse, hoc igitur fateantur, non esse illos prophetas, si munera accepisse convicti sunt. Ac tum demum sexcenta ejus rei documenta ac testimonia proferemus. Necesse porro est ut omnes prophetae fructus atque actus probentur. [Col. 0138B] Dic mihi, tingitne capillos propheta? an stibio oculos linit? an studet ornari? prophetane tabula ludit, et tesseris? an pecuniam locat foenori? Ingenue fateantur, ac respondeant, utrum haec agere liceat, an secus? Ego vero haec apud ipsos acta esse convincam.«

II. In his autem Perpetuae, Felicitatis et sociorum martyrum actis mira ubique resplendent christianarum omnium virtutum exempla; ita ut affirmari merito possit, quot in Montano, Maximilla, Themisone et Alexandro Apollonius vitia reprehendit, tot in sanctis hisce martyribus ac Perpetua praesertim, et multo etiam plura, virtutum omnium decora refulgere. Aliqua Actorum loca quae magis ad rem faciunt, in specimen indicabo cap. I, § 2. »Cum adhuc, inquit, cum persecutoribus essemus, et me pater avertere et [Col. 0138C] dejicere pro sua affectione perseveraret, etc., dixi ei . . . . Ego aliud me dicere non possum, nisi quod sum christiana. Tunc pater motus in hoc verbo, misit se in me ut oculos mihi erueret; sed vexavit tantum, et profectus est victus cum argumentis diaboli. Tunc paucis diebus, quod caruissem patre, Domino gratias egi, et refrigeravit absentia illius. In ipso spatio paucorum dierum baptizati sumus; mihi autem Spiritus dictavit, nihil aliud petendum in aqua, nisi sufferentiam carnis. Post paucos dies recipimur in carcerem, et expavi, quia numquam experta eram tales tenebras . . . Ego infantem lactabam jam inedia defectum. Sollicita pro eo alloquebar matrem, et confortabam fratrem, commendabam filium. Tabescebam, ideo quod illos tabescere videram mei beneficio. Tales [Col. 0138D] sollicitudines multis diebus passa sum, et usurpavi ut mecum infans in carcere maneret; et statim convalui, et relevata sum a labore et sollicitudine infantis: et factus est mihi carcer subito quasi praetorium, [Col. 0139A] ut ibi mallem esse quam alibi.« Quot hic virtutes emicant! Constantia adversus patris minas, et blanditias; constantia item adversus humanas omnes affectiones, pietas erga parentes, materna pro filio sollicitudo, in carceris incommodis tolerandis invicta patientia: hypocritarum more, stoica gravitate humanos affectus non dissimulat, sed christiana virtute superat ac moderatur: Domino gratias agit, divinam opem implorat, alienas magis angustias quam suas dolet, miro religionis in Deum et caritatis in proximum documento. Eaedem virtutes in aliis quoque locis resplendent, cap. II, § 1. »Post paucos dies rumor cucurrit, ut audiremur. Supervenit autem et de civitate pater meus consumptus taedio, ascendit ad me ut me dejiceret, dicens: Miserere, filia, canis meis, etc. Haec [Col. 0139B] dicebat pater pro sua pietate basians mihi manus, et se ad pedes meos jactans, et lacrymis non filiam, sed dominam me vocabat. Et ego dolebam canos patris mei, quod solus de passione mea gavisurus non esset de toto genere meo: et confortavi eum, dicens: Hoc fiet in illa catasta, quod Deus voluerit. Scito enim nos non in nostra potestate esse constitutos, sed in Dei.« Similia et filialis erga patrem observantiae, et christianae fortitudinis exempla habentur § 2, qui totus quamvis describendus esset, haec ex eo tamen pauca subjiciam: »Et Hilarianus procurator . . . parce, inquit, canis patris tui; parce infantiae pueri. Fac sacrum pro salute Imperatorum. Et ego respondi: Non facio. Hilarianus: Christiana es? Et ego respondi: Christiana sum. Et cum staret pater ad me [Col. 0139C] dejiciendum, jussus est ab Hilariano dejici, et virga percussus est. Et doluit mihi casus patris mei, quasi ego fuissem percussa: sic dolui pro senecta ejus misera. Tunc nos universos pronuntiat et damnat ad bestias, et hilares descendimus ad carcerem.« Hanc Perpetuae filialem erga patrem observantiam his sanctus Augustinus verbis commendat [(1) 1Kb] : »Doluit illa senis parentis injuriam; et cui non praebuit assensum, servavit affectum. Oderat quippe in illo stultitiam, non naturam, et ejus infidelitatem, non originem suam. Majore igitur gloria tam dilectum patrem male suadentem fortiter repulit, quem vapulantem videre sine moerore non potuit. Proinde et dolor ille nihil retraxit robori fortitudinis, et aliquid addidit laudibus passionis:« Diligentibus enim Deum omnia cooperantur in bonum. [Col. 0139D] Earumdem virtutum aliud, cap. III, § 1, occurrit exemplum: »Ut autem proximavit dies muneris, intravit ad me pater meus consumptus taedio, et coepit barbam suam evellere, et se in terram mittere, et prosternere se in faciem, et improperare annis suis, et dicere tanta verba quae moverent universam creaturam. Ego dolebam pro infelici senecta ejus.« Hic iterum audiendus sanctus Augustinus [(2) 1Kb] : »Per caritatem multi mortui sunt saeculo, ut viverent Deo. Hac caritate accensi martyres, non simulati, non vana gloria ventilati, non tales, de quibus dictum est: Si tradidero [Col. 0140A] corpus meum ut ardeam, etc.; sed tales quos vere Christi et veritatis caritas perduceret ad passionem: quid eis fecerunt persecutiones saevientium? Majorem violentiam habuerunt oculi flentium suorum, quam persecutiones insectantium. Quam multos enim tenebant filii, ne paterentur? Quam multorum genibus provolvebantur uxores, ne viduae relinquerentur? Quam multos parentes filii prohibebant mori, sicut novimus et legitur in passione BEATAE PERPETUAE? Facta sunt ista. Sed lacrymae quantaelibet, et quantolibet impetu fluerent, quando ardorem charitatis extinguerent?« cap. V, § 2, plura nobis confertim exhibentur mutuae charitatis spei et magnanimitatis exempla: »Circa Felicitatem vero (nam et illi gratia Domini ejusmodi contigit), cum octo jam mensium suum [Col. 0140B] ventrem haberet (nam praegnans fuerat apprehensa), instante spectaculi die, in magno erat luctu, ne propter ventrem differretur; quia non licet praegnantes poenae repraesentari, et ne inter aliquos postea sceleratos, sanctum et innocentem sanguinem funderet. Sed et commartyres ejus graviter contristabantur, ne tam bonam sociam, quasi comitem solam in via ejusdem spei relinquerent. Conjuncto itaque unito gemitu, ad Dominum orationem fuderunt ante tertium diem muneris. Statim post orationem dolores eam invaserunt. Et cum pro naturali difficultate octavi mensis, in partu laborans, doleret, ait illi quidam ex ministris cataractariorum: Quae sic modo doles, quid facies objecta bestiis quas contempsisti, cum sacrificare noluisti? Et illa respondit: Modo ego patior [Col. 0140C] quod patior; illic autem alius erit in me qui patietur pro me, quia et ego pro illo passura sum. Ita enixa est puellam, quam sibi quaedam soror in filiam educavit.« Nihilo inferiora sunt, neque minori admiratione digna quae describuntur § 3 et 4 Perpetuae et Saturi infracti excelsique animi documenta. Sed non est omittendus cap. VI, § 1, ut ex universarum virtutum connexione et varietate contextus: »Illuxit dies victoriae illorum, et processerunt de carcere in amphitheatrum, quasi in coelum, hilares, vultu decori, si forte gaudio paventes, non timore; sequebatur Perpetua placido vultu, et pedum incessu, ut matrona Christi Dei dilecta, vigorem oculorum suorum dejiciens ab omnium conspectu. Item Felicitas salvam se peperisse gaudens, ut ad bestias pugnaret, a sanguine, [Col. 0140D] ab obstetrice ad retiarum, lotura post partum baptismo secundo. Et cum delati essent in portam, et cogerentur habitum induere, viri quidem sacerdotum Saturni, foeminae vero sacratarum Cereri: generosa illa in finem usque constanti repugnavit. Dicebant enim: Ideo ad hoc sponte pervenimus, ne libertas nostra abduceretur. Deo animas nostras addiximus, ne tale aliquid faceremus; hoc vobiscum pacti sumus. Agnovit injustitia justitiam: concessit tribunus, ut quomodo erant, simpliciter inducerentur. Perpetua psallebat, caput jam Aegyptii calcans. Revocatus, et Saturninus et Saturus, populo spectanti comminabantur de hoc. Ut sub conspectu Hilariani pervenerunt, [Col. 0141A] gestu et nutu coeperunt Hilariano dicere: Tu nos, inquiunt, te autem Deus judicabit. Ad hoc populus exasperatus, flagellis eos vexari pro ordine venatorum postulavit. Et utique illi gratulati sunt, quod aliquid et de dominicis passionibus essent consecuti.« Videndus et cap. VI, § 3, uti praeter invictam animi fortitudinem, qua se ferocissima vaccae sanctae mulieres obtulerunt, suscipienda venit et Perpetuae modestia: »Jactata« enim a ferocissima bestia »concidit in lumbos, et ut conspexit tunicam a latere discissam, ad velamentum femorum adduxit, pudoris potius memor quam doloris.«

III. Nihil in his martyrum gestis animadvertere est ex Montani schola et institutione profectum; nihil scilicet superstitiosum, nihil incompositum, nihil tumultuosum, nihil turbidum, nihil denique inordinatum [Col. 0141B] quae sunt, ut ex Asterio Urbano, Apollonio, Miltiade, Serapione, Aelio Publio, et aliis Patribus constat [(1) 1Kb] , montanistici spiritus characteres: sed in omnibus contra mira modestia, compositio, prudentia, pietas, religio, charitas, fortitudo, fides sapientiaque refulgent; ut non sit aliud sanctarum mulierum martyrium, quod illustriora virtutum omnium decora comitentur. Fieri autem minime potuisse videtur, ut mulier insania et furore percita, et daemoniaco spiritu acta, cujusmodi erant Montanistarum pseudo-prophetissae, ita sibi in omnibus caverit, ita se gesserit, ut nihil in ejus verbis procax, nihil arrogans, nihil in motibus inverecundum, nihil actibus irreligiosum vel severissimus censor possit animadvertere. Quamdam equidem Montanistae morum externam gravitatem prae se [Col. 0141C] ferebant, sese disciplinae severitate jactabant, abstinentia, pudicitia et persecutionum tolerantia se plurimum efferebant: sed qui se graviora instituta evangelicis institutionibus adjecisse, verbis insolentissimis praedicabant, moribus postea legis evangelicae sanctitatem minime referebant, sed ab ea quam longissime aberant. Perpetua vero sociique martyres evangelium moribus referunt, atque exactissime exprimunt. Est et aliud in horum martyrum, et praesertim Perpetuae, virtutibus observatione dignum, quo a fucatis hypocritarum pseudo-prophetarumque virtutibus discerni facile possunt, quod se nativa quadam simplicitate tuentur, et quam in eis divinae cujusdam sapientiae et excelsi animi ac bene rebus humanis exempti indicia clara cernuntur; tam nativo quodam candore placent, [Col. 0141D] et nihil in eis fucatum, nihil per simulationem gestum, aut per hypocrisim deprehenditur quae quidem simplicitas et candidi pectoris decus in ipsis quoque Perpetuae verbis et scribendi charactere resplendent, quo suos, ut supra est observatum, humanos affectus non dissimulat, se supra alios non effert, res suas minime exaggerat, ad Deum omnia refert, in fide, in spe divinae misericordiae, in sinu Providentiae et placidissime conquiescit, et casus omnes contemnit, et nihil timet, et omnia sperat, et nihil non audet. Hi profecto virtutum flores inter haeresum dumeta non germinant; hos fructus arbor mala non facit. Potest quidem fieri, ut et nequam spiritus exteriorem quamdam [Col. 0142A] sanctitatis umbram affectet, ut hos gestiat virtutis actus imitari; sed esse non potest ut absolutam undequaque et omni ex parte sinceram christianae perfectionis imaginem repraesentet; non adeo sibi cavere potest hypocrisis, ut non aliquid excidat quo se prodat: falsis enim virtutibus aliquid vitii facile intermiscetur, et spiritus ille superbiae tum maxime agnoscitur, cum animi demissionem simulat, et se in exteriorem quamdam modestiae speciem componit. Sed quid habet Basnagius, in his quae ad mores pertinent, quod in Perpetua ejusque sociis reprehendat? Nihil omnino; et affirmari utique potest quod, sicuti nulla est evangelicae disciplinae hac similior imago, ita nulla ab haeretica institutione magis abludit. Perpetua et Maximilla invicem conferantur; tam discrepabunt [Col. 0142B] earum mores, quam a virtute vitium, a luce tenebrae amplo discrimine separantur. Fieri ergo non potest, ut eodem furoris et insaniae spiritu agerentur. Sane si tam illustre martyrium tot virtutum parergis decoratum, inter haereticos perfectum est aut perfici potest vel perit omnino, aut admodum infirmatur christianae religionis argumentum, quod et sane efficacissimum ex constantia et virtute martyrum proficiscitur. Non enim Christianorum martyrium adeo commendat mors pro fide suscepta, cum alii multi ex omnibus sectis pro suis superstitionibus ultro se neci tradiderint, quam caeterarum virtutum apparatus quo suum agonem catholici martyris decorarunt: fides scilicet, spes, charitas, religio, pietas, modestia, excelsi animi robur invictum, quae mirum in modum, ut ostendimus, [Col. 0142C] in Perpetua sociisque martyribus refulserunt.

IV. Sed ut nihil eorum negligam, aut sine refutatione dimittam, ex quibus morosus aliquis cavillator, vel impudens sycophanta sanctis martyribus conflare posset invidiam; duo in examen adducam Actorum loca in quibus naturae leges violari videntur, quibus suam unusquisque vitam conservare jubetur, et mortem cum nobis, tum aliis optare aut alios in interitum nostrum urgere prohibemur. In has autem naturae leges martyres nostri peccasse videntur, tum cap. V, § 2, ubi communibus votis orarunt, ut immaturum partum, »instante jam spectaculi die,« Felicitas ederet, »ne propter ventrem differretur, quia non licet praegnantes poenae repraesentari.« Tum gravius cap. VI, § ult., ubi Perpetua necis instrumenta ad accelerandum [Col. 0142D] martyrium ipsa suis manibus aptavit: »Perpetua autem, ut aliquid doloris gustaret, inter costas puncta exululavit, et errantem dexteram tirunculi gladiatoris ipsa in jugulum suum posuit.« Haec in Perpetua sociisque martyribus reprehendi posse, nemo mirabitur, qui animum adverterit ad ea, quae ob similem omnino caussam in martyrem Ignatium Dallaeus effudit. Quod enim sanctissimus martyr Romanos per litteras monuerit, ne optatum martyrium suis ad Deum precibus, aut officiis retardarent, et bestias etiam repugnantes se in suum interitum adacturum esse significaverit, violatae a Dallaeo pietatis et modestiae reus agitur. Sed ut melius intelligatur quam bene sibi invicem in ejusmodi votis Ignatius et Perpetua [Col. 0143A] sociique martyres concinant, ipsa hic Ignatii verba subjiciam [(1) 288Kb] : »Obsecro vos, ne intempestivam mihi benevolentiam exhibeatis. Sinite me ferarum cibum esse, per quas Deum consequi licet. Frumentum sum Dei, et per ferarum dentes molor, ut purus panis Christi inveniar. Feris potius blandimini, ut mihi sepulcrum fiant, nihilque mei corporis relinquant, ne postquam obdormiero, gravis alicui fiam . . . . . . . Christo pro me supplicate, ut per haec instrumenta hostia inveniar.« Quod pro se fieri a Romanis optabat Ignatius, id officii erga Felicitatem nostri martyres praestiterunt. Volebat ille a Romanis conjunctas ad Deum preces effundi, quo bestiarum dentibus moleretur, et per haec instrumenta Christi efficeretur hostia; id vero Felicitatis sociis [Col. 0143B] in votis erat, et ut foetum immaturo tempore emitteret, fusis ad Deum precibus postulabant, ne martyrium ejus differretur, sed una cum aliis bestiis objiceretur. Pergit Ignatius et non solum ardens martyrii desiderium ostendit, sed bestias, invitas etiam et repugnantes, se ait suam ipsius necem provocaturum [(2) 153Kb] : »Utinam fruar bestiis mihi praeparatis, quas et opto mihi promptas inveniri, quibus et blandiar, ut cito me devorent, non ut quosdam veritae non tetigegerunt. Si autem illae repugnantes noluerint, ego vi impellam.« Nihil refert ad gladiatoris dexteram in suum quisquam jugulum ponat, quod Perpetua fecit, an feras ad se devorandum impellat, quod se facturum scribebat Ignatius. Unde utrumque, aut iisdem reprehensionibus patet, aut iisdem est laudibus prosequendum. [Col. 0143C] Interim autem quemadmodum Pearsonius Ignatii vota ut sancto martyre non indigna, nostrorum martyrum exemplo demonstrat: ita nos eorumdem martyrum pro Felicitate preces Ignatii exemplo tuebimur: cur enim plebeios martyres, ut Pontii Diaconi verbis utar, et a Baptismo recentes inde arguemus, unde sapientissimum episcopum, et Apostolorum discipulum honori et admirationi habemus?

V. Verum quoniam ex Protestantium grege non pauci, et in his etiam Basnagius, Ignatii epistolas ut pseudepigraphum et adulterinum opus rejiciunt, et inter caetera quae in eis ut ab Ignatii virtutibus aliena notant, ardens illud martyrii votum sugillant, aliis exemplis et epistolicum Ignatium, et nostros martyres cum Pearsonio tuebor. Celerinus confessor ad [Col. 0143D] Lucianum confessorem epistola inter Cyprianicas 21. »Haec cum tibi scriberem, domine frater, gaudens et tristis eram: gaudens, ex eo quod audierim te pro Domini nostri Jesu Christi salvatoris nostri tentum, [Col. 0144A] et illius nomen penes magistratus hujus mundi confessum, etc.« Et infra: »Sic coronet te, cujus nomen confessus es . . . . . . Pete, ut sim dignus coronari cum numero vestro.« Et rursum: »O te felicem! suscipere vota tua, quae semper desiderasti, vel in terra dormiens optasti pro nomine illius in carcerem mitti, quod nunc tibi contingit, sicut scriptum est: Det tibi Dominus secundum cor tuum.« Haec Celerinus, a moderatione praesertim, humilitate, timore, cautione et verecundia sancto Cypriano [(1) 1Kb] commendatus. Ita etiam Lugdunenses martyres christianae religionis praecipuum decus, fide et sapientia non minus quam invicta animi fortitudine insignes, profusis lacrymis, ut est apud Eusebium [(2) 79Kb] , »obsecrabant fratres, ut continuae ad Deum preces fierent, [Col. 0144B] quo tandem ipsi perficerentur.« De sancto Cypriano Pontius ejus diaconus: »Conveniebant interim plures egregii et clarissimi ordinis, sed et saeculi nobilitate generosi, qui propter amicitiam secessum subinde suaderent; et ne parum esset nuda suadela, etiam loca, in quae secederet, offerebant. Ille vero jam mundum suspensa ad coelum mente neglexerat, nec suadelis blandientibus annuebat. Fecisset fortasse tunc etiam, quod a pluribus et fidelibus petebatur, si et divino imperio juberetur.« Nam ut ipse Pontius docet, in priore secessu, »Domino latebram tunc jubente paruit.« Populus autem fidelis, sancto Cypriano ad supplicium ducto, tantum aberant ab orando Deum, ut illi parceretur, aut quovis modo martyrium impediendo, ut simul cum illo potius mori cuperent: [Col. 0144C] »Quamvis enim non potuerit evenire, quod optabant vota communia, ut consortio paris gloriae simul plebs tota pateretur; quicumque sub Christi spectantis oculis, et sub auribus sacerdotis ex animo pati voluit, per idoneum voti sui testem legationis quodammodo litteras ad Deum misit.« Sanctus Hieronymus, de Vita Pauli Eremitae: »Sub Decio et Valeriano persecutoribus, quo tempore Cornelius Romae, et Cyprianus Carthagine felici cruore damnati sunt, multas apud Aegyptum et Thebaida ecclesias tempestas saeva populata est. Voti tunc Christianis erat pro Christi nomine gladio percuti. Verum hostis callidus, tarda ad mortem supplicia conquirens, animas cupiebat jugulare, non corpora; et, ut ipse qui ab eo passus est Cyprianus ait: Volentibus mori, non [Col. 0144D] permittebatur occidi.« Notum est et illud sancti Polycarpi martyris ad proconsulem, nunc bestias, nunc flammas illi minitantem: . »Quid autem moras trahis? Affer quod vis. ; »Haec et plura alia cum diceret, fiducia et laetitia impletus est,« ut vetustissima ejus Acta testantur. Plura autem illa, quae fortitudine et exultatione plenus pronuntiavit, qualia, amabo, fuere, si non Ignatianis, si non Perpetuae, Felicitatis et sociorum martyrum [Col. 0145A] votis similia? Si non illi voci consona, quam e coelo audivit, , , , »fortis esto, et viriliter age, Polycarpe.« Notissima est etiam illa Romani Caesareensis Diaconi vox Antiochiae audita, Ubinam mihi ignis? His quae in Ignatii defensionem Pearsonius affert exemplis, aliud adjiciam praecedentibus non minus insigne ex Actis sinceris sanctorum Montani, Lucii, etc. Damnatis caeteris, Flavianus in carcerem revocatus est, et martyrium ejus dilatum: id ipse non minus quam ejus socii aegre tulerunt; unde Montanus, cum, ut est in Actis, »jam carnifex immineret et gladius super cervicem ejus libratus penderet, expansis ad coelum manibus, voce clara, ita ut non tantum ad aures plebis, sed et gentiles quoque ipsos sonus voce [Col. 0145B] feriret, oravit rogans et deprecans, ut Flavianus qui per suffragium populi de comitatu eorum remanserat, sequeretur die tertia.« Non alia erant matris ipsius Flaviani affectus et vota, de qua in Actis subjungitur: »Haerebat lateri ejus incomparabilis mater, quae praeter fidem, qua ad patriarchas pertinebat, in hoc etiam se Abrahae filiam comprobavit, quod filium suum et optabat occidi, et quod interim remansisset, contristabatur intimo dolore.« Ipse autem Flavianus his afflictam matrem verbis consolabatur: »Scis mater merito charissima, ut semper tentaverim si confiteri contigisset, martyrio meo frui, et frequenter catenatus videri, et saepe differri? Si ergo contigit quod optavi, gloriandum est potius quam dolendum.« Haec erant martyrum vota quae si in crimen [Col. 0145C] vocentur, innumeri erunt martyres quibus martyrii corona detrahenda erit.

VI. Major ex altero capite Perpetuae conflari posset invidia; sed illa etiam, ut dixi, Ignatii exemplo depellitur. Non enim aliud Perpetua fecit, quam quod se facturum scribit Ignatius. Sed quoniam de illius actis et epistolis controversia movetur, alia exempla non desunt quae plena manu in suas epistolarum Ignatii vindicias Pearsonius congessit. In Smyrnensis Ecclesiae vetutissima epistola repraesentatur Germanicus, quasi nobilis et insignis bestiarius, . Quid autem judicio antiquissimae Ecclesiae , insigne aut nobile, in ejus martyrio breviter descripto invenitur? Hoc unum unde Perpetua violatae naturae legis argui forsitan posset [(1) 231Kb] : »Nam [Col. 0145D] cum proconsul flectere eum vellet, diceretque ut suam ipse aetatem miseraretur; ille bestiam ultro ad se attraxit, eique vim intulit.« Hoc enim fecisse narratur, ut martyrium acceleraret: »Cupiens velocius ex injusta et iniqua eorum hominum vita effugere. Inde autem factum est, ut universa multitudo fortitudinem pii ac religiosi generis Christianorum admirata, etc.« Ille igitur Germanicus, quem [Col. 0146A] ut insignem et nobilem imprimis martyrem proposuit antiqua et celebris Ecclesia Smyrnensis, cujus ob insigne facinus Ethnici ipsi nobilitatem et generositatem christianae gentis admirati sunt, id erga bestias fecit, quod cum gladiatore Perpetua: ille videlicet, martyrio flagrans, »bestiam ultro ad se attraxit;« haec autem eodem ardens desiderio, »tirunculi gladiatoris dexteram in suum ipsa jugulum posuerit.« Dionysius Alexandriae episcopus Apolloniam virginem magnopere laudat, quod cum ipsi verberatis maxillis cuncti dentes excussi, flammaeque admotae essent [(1) 38Kb] , »celeriter in ignem insiliit, et conflagravit.« Sanctus Hilarius, Enarratione in Psalmum LXV: »Alii enim in vinculis carcerum gloriantur, alii caesi in verberibus gratulantur, alii potestati [Col. 0146B] irreligiosorum desecanda felicium capitum colla submittunt; plures in exstructos rogos currunt, et trepidantibus poenae ministris ignem saltu devotae festinationis insiliunt.« Hunc in martyribus patiendi ardorem optime describit sanctus Chrysostomus oratione in Romanum, diabolum ita loquentem introducens [(2) 245Kb] : »Prunas substravi, hi autem tamquam ad rosas currebant; ignem accendi, illi autem tanquam in fontes aquarum frigidarum seipsos projiciebant . . . Et tamquam in sacra pompa choreas agentes, et in viridi prato ludentes, ita tormenta quisque arripuit, non tanquam poenas, sed velut vernos flores accipientes, et coronati et propriae alacritatis excessu tormenta mea praeripiebant.«

VII. Neque mirum est, aliquos bestias jam paratas [Col. 0146C] ad suam ipsorum necem provocasse, aut crudelitatis instrumenta in procinctu posita ad accelerandum martyrium ultro adhibuisse; cum certissime constet id quod multo majus est quam plurimos mortem pro Christi nomine appetivisse, cum in hostium potestate non essent, seipsos indicasse hostesque ipsos ad supplicium infligendum provocasse. De Christianis sui temporis Lucianus in Peregrino [(3) 123Kb] : »Miseri homines, a seipsis persuasi fore se integre immortales semperque victuros, mortem contemnunt, multique ultro se ipsos dedunt.« Justinus Martyr fatetur, christianum se factum esse quod ei nemo malus videretur [(4) 49Kb] »mortem optare; nedum ut quisquam se ipsum necandum ultro proderet ac deferret,« quod Christiani tunc temporis fecerunt. Tertullianus ad [Col. 0146D] Scapulam, cap. 1: »Cum omni saevitia vestra concertamus, etiam ultro erumpentes, magisque damnati, [Col. 0147A] quam absoluti gaudemus.« Et cap. 4: »Vide tantum, ne hoc ipso, quod talia sustinemus, ad hoc solum videamus erumpere, ut hoc ipsum probemus, nos haec non timere, sed ultro vocare. Arius Antoninus in Asia cum persequeretur instanter, omnes illius civitatis Christiani ante tribunalia se, manu facta, obtulerunt, cum ille, paucis duci jussis, reliquis ait: , , . Hoc si placuerit et hic fieri, quid facies de tantis millibus hominum, tot viris et foeminis omnis sexus, omnis aetatis, omnis dignitatis, offerentibus se tibi?« De nona persecutione Sulpicius: »Certatim gloriosa in certamina ruebatur, multoque avidius tum martyria gloriosis mortibus quaerebantur, quam nunc episcopatus pronis ambitionibus appetuntur.« [Col. 0147B] Idem, epist. XI de B. Martino: »Quid si ei Neronianis, Decianisque temporibus in illa quae tunc exstitit, dimicare congressione licuisset, testor Deum coeli atque terrae, sponte equuleum ascendisset, ultro se ignibus intulisset. . . . Si vero gentium doctoris exemplo gladio deputatus inter alias, ut saepe provenit, victimas duceretur, primus omnium carnifice compulso, palmam sanguinis occupasset.« Sanctus Joannes Chrysostomus observat sub imperio Juliani [(1) 61Kb] omnem aetatem et utrumque sexum ad mortem pro vera religione subeundam exilientem.« Hanc rationem reddit, cur Julianus Apostata apertam contra Christianos persecutionem moliri noluerit [(2) 132Kb] . »Novit enim, aperte novit, quod si hoc auderet ille, omnes pro Christo animas suas [Col. 0147C] prodidissent: Omnes enim, inquit, ut ad favum apes, ad martyrium convolabant.«

Neque vero tantum fortia locuti sunt antiquae Ecclesiae Christiani, sed et fecere et passi sunt. Celebre imprimis fuit nomen Phocae martyris, qui cum lictores forte hospitio accepisset, qui narrabant missos se ad interficiendum Phocam, promisit die crastino se illis Phocam ostensurum, et loco ad sepulturam prius praeparato, adstans, eis dixit: »Ego ille Phocas.« Illi cum jam haesitarent, animos eis, ut ipsum interficerent, exhortatione addebat [(3) 67Kb] : »Dixit, persuasit, passus est, ac capite truncatus, grata Deo hostia oblatus est;« ut loquitur Asterius Amasenus Epiphanio synchorus. Sub Valeriani persecutione [Col. 0147D] Priscus, Malchus et Alexander, seipsos invicem insimulabant tamquam ignavos et desides, quod occasione oblata adhuc cessassent, , »nec martyrii coronam praeripuissent.« Quare judicem adorti, ad bestias condemnati, , »divino martyrio coronati sunt,« ut narrat Eusebius [Col. 0148A] lib. VII, cap. 12. Romanus Caesareensis diaconus videns multos sacrificantes, , »zelo divini cultus ipsum incitante, propius accessit,« et contenta voce inclamans eos objurgavit, judici vim fecit, et ob audaciam comprehensus [(1) 49Kb] »generoso, si quis alius, martyrio decoratus est.« Quin etiam Appianus, fervente persecutione, clam omnibus in eadem domo degentibus, et militum etiam cohorte, Urbani praesidis dextra apprehensa, sacrificium omittere coegit et gravissimis tormentis sese dedens, passus est. Id autem Eusebius, illi familiaris, eum fecisse judicavit [(2) 63Kb] , »divina virtute ad hoc ipsum impellente, ac tantum non per hoc facinus inclamante, etc.« qui et Aedesium idem quod a fratre factum est, facere conatum, eodem modo [Col. 0148B] passum narrat. Longum esset omnes recensere, quos Eusebius aliique, se ultro et de industria martyrio obtulisse commemorant. Haec Pearsonius pro Ignatio, quae in nostros martyres quam bene conveniant nemo non videt.

VIII. Sed tot ab ipso commemoratis adjungendum omnino existimo insigne illud et audax Andronici, et Tarachi facinus, quorum alter ursum, alter leaenam divina virtute mansuefactos, ad se devorandum, ut in eorum actis legitur, incitarunt [(3) 518Kb] . »Dimiserunt ursum pessimum, quem dicebant ipsa die tres homines occidisse. Et appropinquavit ad corpora sanctorum, et nullum corpus contaminavit. Et cum transisset, venit ad sanctum Andronicum, et sedens lingebat vulnera ejus; sanctus vero Andronicus [Col. 0148C] posuit caput suum super ursum, et instigabat eum ut irasceretur, et celerius redderet spiritum. Ursus autem quasi mansuetus subito factus est.« Et paulo post: »Et cum exisset (leaena) vidit corpora sanctorum projecta, et venit ad beatum Tarachum, deposuit se ante pedes ejus, quasi eum adorans. Sanctus autem Tarachus trahebat manu eam ad se ut irasceretur bestia, et celerius consummaretur. Leaena autem sicut ovis, etc.« Praeter naturalem legem qua nobis mortem, aut accersere, aut accelerare vetamur, accedere etiam videbatur manifestum divinae voluntatis indicium, quae immanissimas bestias, ne sanctos laederent, mansuefaciebat. At sancti martyres nihil horum cogitantes, et sola martyrii [Col. 0149A] cupiditate flagrantes, in mortem (si ita loqui fas est) praecipites ferebantur; ad quam eos divino Spiritu intus inspirante, anhelasse, vel ex miraculo constat. Cum enim nemini liceat in suam perniciem nisi Deo jubente, grassari; temerarium et audax facinus numquam Deus miraculis comprobasset, nisi fuisset ejus auctoritate susceptum. Eodem Spiritu et illos actos fuisse, qui se ipsos ultro tyrannis obtulerunt, vel, majori quam debuissent libertate utentes, ad saeviendum magis magisque inflammarunt, et eorum postea memoriam inter sanctos martyres semper coluit Ecclesia, pro certo tenendum est, nisi innumeros martyres e sacris fastis expungere, nostro arbitratu velimus. In horum numero martyrum jam inde ab initio, et non interrupta postmodum [Col. 0149B] tot saeculorum serie Perpetua locum habuit. Unde quod jugulum gladiatori praestiterit, et errantem gladium sibi attemperarit, vitio illi dandum non est, sed ad divinum, quo intus agebatur, Spiritum praeclarum facinus referendum. Aliquo enim spiritu actam fuisse Perpetuam, sine controversia est. Quaeritur tantum, bonone an malo spiritu duceretur. Sed cum in ejus actibus nihil animadversione dignum occurrat, sed omnia potius cum sapientia, et cum virtute gesta; quin inhabitantem in suo pectore Spiritum sanctum habuerit visionum suarum ac revelationum auctorem, eoque propterea intus impellente, ad martyrium properasse, dubitandum non esse videtur.

IX. Sed ut omnis hac de re ambigendi de medio [Col. 0149C] ratio tollatur, non solum generatim, quod hactenus fecimus, Perpetuae sociorumque martyrum virtutes inspici volo, sed ad eas praesertim animum advertere, quae inhabitantis in ea spiritus et visionum ac revelationum ejus fructus exstiterunt. Si enim ex fructibus qualis sit arbor agnoscitur, ex fructibus utique qualis in Perpetua fuerit spiritus, deprehendemus. Hujus spiritus magisterio cum baptizaretur, edocta didicit, nihil aliud christiano expetendum quam patientiam tolerantiamque passionum: »In ipso spatio paucorum dierum baptizati sumus; mihi autem Spiritus dictavit, nihil aliud petendum in aqua, nisi sufferentiam carnis.« Quodnam isto certius boni ac divini Spiritus argumentum? Non id certe suus, fortassis etiam cum baptizaretur, Montanum spiritus [Col. 0149D] docuit, ut quem a baptismo recentem impotenti ambitione, et immoderata primi loci cupiditate aestuasse, narrat Asterius [(1) 279Kb] : »Vicus quidam esse dicitur in Mysia contermina Phrygiae, nomine Ardaba: In quo aiunt Montanum quemdam ex iis qui fidelium numero recens adscripti fuerant, immodica primi loci cupiditate captum primum sub Grato Asiae proconsule, [Col. 0150A] aditum in se adversario spiritui praebuisse et daemone repletum subiti quodam furore ac mentis excessu concuti coepisse, et nova quaedam atque inaudita proloqui, etc.« Ait quidem de suo Paracleto Tertullianus [(1) 1Kb] : exhortatorem ipsum fuisse »omnium tolerantiarum;« sed nos hic non verborum folia quaerimus, sed operum fructus. Quae in montanistis quantum inter se invicem discreparent, vel ex hoc Tertulliani loco cum alio Apollonii collato manifestissime liquet. Sic enim Tertullianus: »Et ideo Paracletus necessarius deductor omnium veritatum, exhortator omnium tolerantiarum: quem qui receperunt, neque fugere persecutionem neque redimere noverunt, habentes ipsum, qui pro nobis erit, sicut locuturus in interrogatione ita juvaturus in passione.« [Col. 0150B] Quid vero de primariis Montani discipulis et illius sectae, ut se jactabant, martyribus, Themisone et Alexandro Apollonius? Annon his omnino contraria apud Eusebium memoriae prodidit? Et paulo post, inquit Eusebius [(2) 494Kb] , de quodam ex eorum numero qui confessores apud ipsos habentur, haec dicit: »Praeterea Themison speciosa avaritia obvelatus, qui confessionis signum non pertulit, sed magna pecuniae vi erogata vincula abjecit: cum ob eam caussam modestius deinceps ac submissius agere deberet, tamquam martyr sese efferens, etc. . . . . . . Quod vero ad Alexandrum pertinet, ut veritas omnibus nosse cupientibus innotescat, judicatus est ab Aemilio Frontino Asiae proconsule, non ob nomen Christi, sed ob ea quae perpetraverat latrocinia, cum jam [Col. 0150C] desertor fidei esset. Deinde vero ementitus nomen Christi, dimissus est, cum urbis illius fideles fefellisset. Ecclesia vero ejus loci, unde erat oriundus, ipsum non recepit, eo quod latrocinia exerceret. Si qui vero totum illius negotium scire desiderant, praesto est publicum Asiae tabularium.« Hi sunt montanisticae sectae martyres et confessores; hi sunt quibus Paracletus suum afflaverat spiritum, quos Tertullianus buccis inflatis praedicat, neque persecutionem fugere novisse, neque redimere. Ab hac etiam passionum tolerantia prophetissis suis suggerenda Priscae (seu Priscillae) et Maximillae spiritus quam longissime aberat, de quibus idem audiendus Apollonius qui, ut est apud Eusebium [(3) 316Kb] , de Montani [Col. 0151A] prophetissis loquitur in hunc modum: »Ostendimus igitur, inquit, has principes prophetissas, simul ac Spiritu impletae sunt, viros suos dimisisse. Quantopere ergo mentiebantur, qui Priscam virginem vocabant!« Deinde subjungit haec verba: »Non tibi videtur Scriptura universa prohibere, ne propheta munera, et pecunias accipiat? Cum igitur videam prophetissam aurum et argentum, vestesque pretiosas accepisse, quomodo eam non repudiabo?« Hi reapse erant montanistici Spiritus fructus, non quos Tertullianus ambitiosis inflatisque verbis mentitur.

X. Sed est ad Perpetuam sociosque martyres redeundum. Ejus visionis qua sibi mortem imminere Perpetua et Saturus intellexerunt, et de qua Basnagius [Col. 0151B] tantopere cavillatur, fructus exstitit martyrii candidatis, quo expeditiores ad Deum pergant, adeo necessarium, rerum omnium humanarum fastidium: »Intelleximus, inquit, passionem esse futuram, et coepimus nullam jam spem in saeculo habere.« Ex altera visione qua Dinocratem in poenis vidit, id boni profluxit, quod mira in Deum fiducia praedita, tamdiu Perpetua coelum votis et lacrymis fatigavit, quamdiu fratrem poenis eximere, et in requiem transferre promeruit: »Confidebam profuturam orationem meam labori ejus, et orabam pro eo omnibus diebus, quousque transivimus in carcerem castrensem . . . . . . . . . et feci pro illo orationem die et nocte, gemens et lacrymans ut mihi donaretur.« Suam Saturus quoque visionem vidit, et propria manu litteris [Col. 0151C] consignavit, quae pariter sine fructu non exstitit, et divini Spiritus testimoniis. Per eam Optatum inter et Aspasium gratia componitur. Monetur Optatus ut plebem corrigat, ejusque mores componat. Saturus expergiscitur, et de futura passione gaudet. Quo tempore a ferocissima vacca Perpetua in amphitheatro vexata est, in exstasi fuit: expergefacta pudoris potius meminit quam doloris, et pro socia magis quam pro se ipsa sollicita, »elisam Felicitatem cum vidisset, accessit et manum ei tradidit, et sublevavit illam.« His denique verbis quibus nulla magis fortissimam martyrem sanctissimamque decebant, fratrem allocuta est: »In fide state, et invicem omnes diligite; et passionibus nostris ne scandalizemini.« Si, uti saepius dictum est, ut ex fructibus naturam arboris, ita [Col. 0151D] ex visionum et revelationum fructu quo propheta fuerit Spiritu afflatus, agnoscere ac dijudicare debemus: quis amplius dubitabit, Spiritu Sancto plenam fuisse Perpetuam; eumque divinum Spiritum caussam illi uberemque fontem exstitisse caelestium revelationum? Malignus enim spiritus non has illi visiones immisisset, ex quibus ad martyrii tolerantiam, ad saeculi contemptum, et ad omnium christianarum virtutum actus inflammata plurimum est; ex quibus fidei, spei, charitatis, religionis, modestiae, patientiae seges amplissima germinavit, [Col. 0152A] ex quibus nihil non sanctum profluxit, nihil denique quod cum Ecclesiae utilitate conjunctum omnino non esset. »Numquid colligunt de spinis uvas, aut de tribulis ficus? Sic omnis arbor bona bonos fructus facit; mala autem arbor malos fructus facit. Non potest arbor bona malos fructus facere: neque arbor mala bonos fructus facere« (Matth., cap. VII, v. 16, et seqq.)



CAPUT VII. PERPETUAM SOCIOSQUE MARTYRES PROPHETICO FUISSE SPIRITU AFFLATOS, EX VATICINIORUM EVENTIS, ET MIRACULIS DEMONSTRATUR. EORUM DOCTRINAM, ET CONVERSATIONEM FUISSE A MONTANISTARUM DOGMATIS ET INSTITUTIS PERQUAM ALIENAS.

    [Col. 0152B] I. Perpetuae revelationibus eventus in omnibus et ad amussim responderunt.
    II. De miraculis quae in nostrorum martyrum Actis referuntur.
    III. Non modo martyrum, sed aliorum quoque fidelium animas Perpetuam et Saturum in Paradiso vidisse.
    IV. Cum catholicis martyribus communicasse.
    V. Dinocratis animam in aeternam gloriam Perpetuae precibus fuisse translatam.
    VI. Optatum episcopum in Actis memoratum catholicis praefuisse. Nullum id temporis fuisse Carthagine Montanistarum episcopum.
    VII. Nostrorum martyrum in carcere victus communis et usitatus et a Montanistarum de jejunio legibus [Col. 0152C] maxime abhorrens.
    VIII. De catholicae Ecclesiae in suis alendis fovendisque confessoribus sollicitudine.
    IX. Catholicos martyres paratum sibi fidelium pietate cibum, imo et delicias, neutiquam respuisse.
    X. Disputationis .


I. Post mores prophetarum eorumque visionum fructus, ex quibus maximum semper in hisce controversiis praejudicium exstitit; ex oraculorum eventu prima prophetici Spiritus nascitur conjectura. Nam si affectu oracula careant, illico animum dubitatio subit, num prophetae mentem Spiritus Sanctus afflaverit, an potius aut maligni Spiritus seductio, aut humani sensus deceptio fuerit. Saepius memoratus Asterius Maximillae [Col. 0152D] spiritum hoc potissimum argumento falsitatis convincit, quod non responderit vaticiniis effectus. Etenim cum illa post suum obitum bella et tumultus imminere praedixisset, diuturnam pacem cum imperium obtinuit tum christiana respublica. In eodem quoque libro, inquit Eusebius de Asterii adversus Montanistas lucubrationibus loquens [(1) 372Kb] »postquam [Col. 0153A] nonnulla ad falsam illam Maximillae prophetiam convincendam interseruit, tum tempus ipsum quo haec scripta sunt designat, tum mulieris illius vaticinia commemorat, quibus bella et tumultus imminere praedixerat. Quorum quidem vaticiniorum falsitatem convincit his verbis: »Nonne, inquit, etiam hoc mendacium omnibus manifestum apparuit? Etenim ab obitu Maximillae usque in hunc diem plusquam tredecim anni jam elapsi sunt: nec tamen ullum aut particulare bellum, aut universale in terris fuit. Imo Christianis praecipua quadam misericordia pax stabilis et firma permansit.« Atque haec in secundo leguntur libro. Contra vero Ecclesia Smyrnensis Polycarpum [(1) 89Kb] , »doctorem apostolicum et propheticum fuisse,« inde demonstrat, quod »omne verbum, quod ex ore suo [Col. 0153B] emisit, aut impletum esset, aut expectaretur implendum.« Eodem et nos argumento martyres nostros prophetico perfusos fuisse spiritu demonstrabimus. Siquidem quidquid eis revelatum est, et omne verbum quod ex ore suo emiserunt , impletum est, quamquam ex eorum genere essent, quorum praenotio ad divinam tantum sapientiam pertinet, cujus modi sunt futura contingentia, ea praesertim quae ex libera ipsius Dei aut hominum voluntate dependent. Cum adhuc in incerto res versaretur an passio futura esset, an commeatus, passionem esse futuram Perpetua priore sua revelatione intellexit; et passio reapse secuta est. Nec solum passi sunt martyres; sed eo etiam ordine, quo illos Perpetua passuros esse praevidit: Saturum enim priorem scalam adscendere [Col. 0153C] Perpetua conspexit; prior autem reipsa, ut passionis auctor observat, martyrium Saturus consummavit: »Saturus, qui et prior scalam adscenderat, prior reddidit spiritum. Nam et Perpetuam sustinebat.« Hilarianus procurator universos jam pronuntiaverat et damnarat ad bestias, cum altera, sancta eadem Perpetua, revelatione cognovit, se non ad bestias, ut ait, sed contra diabolum pugnaturam; id est, supremum sibi durissimumque certamen adversus bestias non fore; sed adversus diabolum quocum sibi visa fuerat in arena luctari. Res ut praevisa est, ita evenit: bestiis objecta, nullum ab eis dolorem experta est; sed acerbissimum sustinuit, cum a gladiatore inter costas puncta exululavit: cui postea jugulum praebens de diabolo triumphavit, qui eam fuerat gladiatoris opera [Col. 0153D] adortus. Nunc illud quaero, an Basnagius hasce revelationes Perpetuam, ut in Actis dicitur, manu sua scripsisse concedat, an prorsus neget? Si enim a Perpetua scriptas fuisse non credit, quae causa est cur non in auctorem passionis, velut in impostorem, id omne rejiciat, quod ejus animum offendit? Non autem sanctos ipsos martyres ob ea, quae illis aliena fraude tributa sunt, criminetur. Si autem revelationes suas Perpetuam in litteras misisse concedit; cum eas rerum [Col. 0154A] postea gestarum eventis confirmatas fuisse videat: quae causa est cur earum auctorem fuisse Spiritum sanctum in dubium revocet? Nec solum Perpetuam, sed caeteros quoque ejusdem agonis commilitones prophetico lumine fuisse collustratos, eodem argumento facile demonstratur. Quod enim unusquisque certaminis genus optaverat, et futurum esse forte praesenserat, consecutus est. Qua de re audiendus Actorum scriptor: »Sed qui dixerat: Petite, et accipietis; petentibus dedit eum exitum quem quisque desideraverat. Nam si quando inter se de martyrii sui voto sermocinabantur; Saturninus quidem omnibus bestiis velle se objici profitebatur: ut scilicet gloriosiorem gestaret coronam. Itaque in commissione spectaculi, ipse et Revocatus leopardum experti, [Col. 0154B] etiam super pulpitum ab urso vexati sunt. Saturus autem nihil magis quam ursum abominabatur: sed uno morsu leopardi confici se jam praesumebat. Itaque cum aper subministraretur, venator potius qui illum aprum subministraverat, subfossus ab eadem bestia, post dies muneris obiit. Saturus solummodo tractus est. Et cum ad ursum substrictus esset in ponte, ursus de cavea prodire noluit. Itaque secundo Saturus illaesus revocatur.« Haec autem martyrum non qualiacumque fuisse vota, sed vota, ut ita dixerim, prophetica, quae non multo post subjungit, Saturi verba aperte demonstrant: »Item Saturus in alia porta militem Pudentem exhortabatur dicens: Adsum, certe sicut promisi et praedixi: nullam neque adhuc bestiam sensi; et nunc de toto corde credas. Ecce prodeo [Col. 0154C] illo, et ab uno morsu leopardi consumor.« Vaticinio respondit eventus; ut enim passionis auctor subjungit: »Statim in fine spectaculi leopardo objectus, de uno morsu ejus tanto perfusus est sanguine, ut populus revertenti illi secundi baptismatis testimonium reclamaverit: Salvum lotum! salvum lotum! Plane utique salvus erat, qui hoc spectaculo inclaruerat.« Sed et quamvis nihil hic propheticum intervenisset; quis tamen ad miram illam erga martyres, et ad eorum vota suscipienda Dei providentiam animum advertens, non statim intelligit quam Deo placita fuerit eorum confessio, adeoque et eorum fides? Cum, ut ait Apostolus, sine fide impossibile sit placere Deo.

II. Est et aliud magni sane ponderis argumentum, ex quo prophetis maxima accedit auctoritas, et ex [Col. 0154D] miraculis conficitur, quae vel per ipsos aut pro ipsis ipsa per se divina omnipotentia demonstravit. Haec autem, quibus nulla sunt martyrum Acta quae non abundent, nostris quoque martyribus non defuerunt, ut vel ex modo dictis jam constat. Non enim absque miraculo factum est, ut aper in Saturum immissus, in ipsum potius venatorem iras et impetum verteret: et quod ursus in eumdem incitatus de cavea prodire noluerit. Et est hic minus, quam ubi de visionibus agunt, de Actorum fide dubitandum, cum res in propatulo et in medio amphitheatro gestas referant, quas nemo illorum temporum scriptor, vel impudentissimus confingere ausus fuisset. Est et illud inter miracula computandum, quod a ferocissima vacca Perpetua [Col. 0155A] cum vexaretur, adeo in exstasi fuerit, ut nullum doloris sensum experta sit. Unde quod jam evenerat, »non prius credidit, nisi quasdam notas vexationis in corpore et habitu suo recognovisset.« Est et hoc palam et in media arena et stupentibus omnibus gestum. Neque res tam mira, ne forte illam Basnagius in Montanismi suspicionem trahat, in aliis martyribus ab omni id genus suspicione liberis, exemplo vacat. Geminus omnino est huic Actorum nostrorum loco alter de beata Blandina in Epistola Lugdunensium, ubi narrant quomodo et ipsa [(1) 161Kb] »reticulo inclusa, tauro objecta est: a quo diu in altum jactata, nihil jam eorum quae fiebant, penitus sentiens, tum ob spem et comprehensionem eorum quae credebat bonorum, tum ob familiarem congressum, quem cum [Col. 0155B] Christo in oratione habebat, tandem et ipsa victimae instar jugulata est. Adempti etiam in poenis doloris sensus insigne habemus exemplum in eadem Blandina, quae, ut est in laudata epistola Lugdunensium [(2) 145Kb] , »Instar generosi cujusdam athletae, in ipsa confessione vires atque onimos resumebat. Eratque ei refectio et quies, sensumque omnem praesentis doloris adimebat prolatio horum verborum: Christiana sum, et nihil apud nos mali geritur.« Non minus insigne illud quod de Theodoro in ecclesiasticis historiis [(3) 1Kb] memoriae proditum est. Jussu enim Salustii praetorio sub Juliano praefecti, diu et crudelissime tortus, laeto inter tormenta et sereno vultu illum psalmi versiculum iterabat: »Confundantur omnes, qui adorant sculptilia, et qui confidunt in simulacris suis.« »Hunc [Col. 0155C] Theodorum,« inquit Rufinus, »ipsi nos postmodum apud Antiochiam vidimus, et cum requireremus ab eo si sensum doloris habuisset, ex integro dicebat: dolores se quidem parum sensisse; adstitisse autem quemdam juvenem, qui sudanti sibi linteo candidissimo et sudores extergeret, et aquam frigidam frequenter infunderet: et ita esse delectatum ut tunc moestior factus sit quando deponi de equuleo jussus est.« Denique sanctus Flavianus, cujus supra mentio non semel facta est, hanc ipse suam revelationem narrat [(4) 1Kb] : »Cum adhuc episcopus noster solus passus fuisset, ostensum est mihi hoc, quasi Cyprianum ipsum interrogarem, an pati ictus doleret; scilicet martyr futurus, de passionis tolerantia consulebam, qui mihi respondit, et dixit: Alia caro patitur, [Col. 0155D] cum animus in coelo est. Nequaquam corpus hoc sentit, cum se Deo tota mens devovit. Quibus [Col. 0156A] sancti Martyris verbis haec adjicit Actorum compilator: »O verba martyris martyrem cohortantis! Negavit esse in passionis ictu dolorem ut qui et ipse habebat occidi, animari constantius posset, quod nec parvum sensum doloris in passionis ictu timeret.« In coelo Perpetuae non minus quam Cypriani fuisse animum, cum bestiis objecta, et ab eis vexata, nullo doloris sensu affecta est, sanctus Augustinus sibi facile persuasit, qui hunc Actorum locum his verbis illustrat [(1) 1Kb] : »Ubi erat illa femina, quando ad asperrimam vaccam se pugnare non sensit, et quando futurum esset quod jam fuerat, inquisivit? Ubi erat? Quid videns ista non viderat? Quo fruens ista non senserat? quo amore alienata, quo spectaculo avocata, quo poculo inebriata, etc.,?«

[Col. 0156B] Inter miracula etiam referri debet immaturus Felicitatis partus. Quamvis enim feminam acerbum foetum emittere, miraculum absolute non sit; circumstantiae tamen cum quibus Felicitatis partus conjunctus fuit, ipsum ex speciali Dei providentia, et non secundum communes et ordinarias naturae leges exstitisse plane suadent. Nam statim post orationem quam martyres ad Deum fuderant ut partum acceleraret, »dolores eam invaserunt.« Qua de re audiendus laudatus idem sanctus Augustinus [(2) 1Kb] : »Denique editus est partus immaturo mense maturus. Actum est enim divinitus, ut non suo tempore onus uteri poneretur, ne suo tempore honor martyrii differretur. Actum est, inquam, divinitus, ut indebito die foetus ederetur dum tamen tanto comitatui debita [Col. 0156C] Felicitas redderetur, etc.«

Denique sine miraculo factum non esse videtur, ut cum pater, ultra modum iratus, infantem Perpetuae reddere noluisset, ut apud illam, sicut antea, in carcere permaneret, et ab ea lactaretur, nullus aut ex lactis subtractione puerum, aut ex mammarum fervore matrem dolor invaderet: »Tunc quia consueverat a me infans mammas accipere et mecum in carcere manere, statim mitio ad patrem Pomponium Diaconum, postulans infantem; sed pater dare noluit, et quomodo Deus voluit, neque ille amplius mammas desideravit; neque mihi fervorem fecerunt, ne sollicitudine infantis, et dolore mammarum macerarer.« Quae sane omnia si quis pro veris miraculis habere nolit; illud saltem fateatur necesse est, specialem [Col. 0156D] hinc ostendi divinae bonitatis erga suos martyres providentiam. De rerum autem gestarum fide, ipsa narrationis simplicitas quae potissimum in Perpetuae verbis elucet, dubitare non sinit.

III. Argumenta quae hactenus prosecuti sumus, generatim ostendunt, Perpetuae sociisque martyribus propheticum spiritum neutiquam defuisse: quae modo subjiciam aperte demonstrant, quam longissime a Montanistarum doctrinis et institutis sanctos eosdem martyres abfuisse. Montanistarum sententia fuit, ut ex Tertulliano saepius dictum est, solos ante diem judicii solemnis in coelum martyres recipi. Quam opinionem [Col. 0157A] idem Tertullianus in libro de Anima, Perpetuae »fortissimae martyris« auctoritate confirmat; quae, inquit, »sub die passionis in revelatione gloriae Paradisi solos illic commartyres suos vidit.« Sed aut fallitur aperte Tertullianus, aut fallit: solos enim se in paradiso vidisse martyres Perpetua non dicit; quin oppositum clare et aperte testatur: »Et coepimus illic multos fratres cognoscere, sed et martyres.« Igitur non solos ibi commartyres, sed et confratres etiam eosque non paucos Perpetua, seu potius Saturus vidit: hanc enim revelationem Saturus accepit, et manu sua litteris consignavit. Cur autem specialem de martyribus mentionem faciant, ratio in promptu est. In ipso Paradisi limine quatuor martyres, paulo ante in eadem Severi persecutione consummatos, [Col. 0157B] obvios habuerant, a quibus de caeteris cum requisissent, moniti sunt ab angelis ut prius introirent et Dominum salutarent: »Ibi invenimus Jocundum, et Saturninum, et Artaxium, qui eamdem persecutionem passi, vivi arserunt; et Quintum, qui et ipse martyr in carcere exierat; et quaerebamus ab illis ubi essent caeteri. Dixerunt autem nobis angeli: Venite prius, introite et salutate Dominum.« Quae ubi facta sunt, multos se fratres vidisse testantur, sed et nominatim martyres, quo scilicet desiderio suo factum fuisse satis apertius luculentiusque declarent. Quamvis mirum esse non debeat, si animus de martyrii candida laetus, et martyrio proximus, in martyrum praemium specialiter ac distincte loquatur. Ad quae enim afficitur animus, ea libenter recolit, et saepe ac [Col. 0157C] frequenter usurpat.

IV. Est aliud quod in hac Saturi visione animadvertam, in quo non parum momenti inesse videtur, ad nostrorum martyrum orthodoxiam adversus Basnagium vindicandam. Vult enim ipse, nullam Montanistis cum Catholicis etiam martyribus consuetudinem intercessisse, sed omnem eorum communionem, ut quos ludibrio et contemptui habebant, et tamquam psychicos traducebant, esse aversatos. Si ita est, non Saturum modo, et Perpetuam sociosque martyres, sed et Jocundum, et Saturninum, et Artaxium, et Quintum, et caeteros martyres quos requirebant, et quorum postea gloriam viderunt, et in eadem Severi persecutione passi jam fuerant, montanismi reos agere debebimus. Nam Saturus et Perpetua [Col. 0157D] suae tantum communionis martyres requisivissent. Quare aut praedictos omnes martyres de montanistarum grege fuisse dicemus, aut omnes pariter in catholicorum martyrum album referemus. Quis autem ob leves quosdam, quae Basnagio in mentem venerunt conjecturas, tot e Catholicorum dypticis expungi martyres et ex eis Montanistarum ditari laterculos, patienter, et aequo animo ferat?

V. Sed ut institutum superius argumentum prosequamur, et ex Perpetuae revelationibus, secus atque habebat Montanistarum doctrina, non solos in coelo fuisse martyres collocatos, luculentius demonstremus: in memoriam nobis ea sanctae martyris visio reducenda est, qua fratrem Dinocratem intellexit, translatum [Col. 0158A] esse de poena. Locum enim et gloriam ad quae fuerat translatus, iis Perpetua verbis describit quibus aperte significatur, in eumdem locum et gloriam ipsum fuisse receptum, in quibus postea martyres Saturus vidit, ut ex utriusque visionis collatione manifeste liquet. Sic enim de sua visione Perpetua: »Video locum illum, quem videram tenebrosum, esse lucidum, et Dinocratem mundo corpore, bene vestitum, refrigerantem. Et ubi erat vulnus, video cicatricem, et piscinam illam quam retro videram, submisso margine usque ad umbilicum pueri; et aquam de ea trahebat sine cessatione, et super margine phiala erat plena aqua; et accessit Dinocrates, et de ea bibere coepit, quae phiala non deficiebat. Et satiatus abscessit de aqua, ludere more infantium [Col. 0158B] gaudens.« Iis omnino consona sunt, quae postea Saturus vidit: »Et vidimus, inquit, prope locum, cujus loci parietes tales erant quasi de luce aedificati et ante ostium loci illius quatuor angeli stabant, qui introeuntes vestierunt stolas candidas. Et nos vestiti introivimus et vidimus lucem immensam, etc. Et dixerunt nobis seniores: Ite et ludite. Et dixi: Perpetua, habes quod vis. Et dixit mihi: Deo gratias, ut quomodo in carne hilaris fui, hilarior sum et hic modo.« Et infra: »Et dum loquimur cum eis, dixerunt illis angeli: Sinite illos refrigerent . . . . . Universi odore inenarrabili alebamur, qui nos satiabat.« Quam bene sibi concinunt Perpetuae de Dinocratis et Saturi de martyrum gloria revelationes! Locum in quo Dinocratem Perpetua vidit, lucidus erat; loci illius [Col. 0158C] in quo martyres Saturus vidi, parietes tales erant quasi de luce aedificati. Dinocrates mundo corpore erat et bene vestitus; martyres angeli stolis candidis induerunt. Dinocrates satiatus, infantium more ludebat; Perpetuam et Saturum seniores, ut luderent, hortabantur. Dinocratem Perpetua se refrigerantem adspexit; de Perpetua et Saturo angeli: »Sinite illos, inquiunt, refrigerent.« De aqua Dinocrates sine cessatione bibebat, eoque potu veluti inebriabatur; Perpetua et Saturus odore inenarrabili alebantur, qui eos mirifice satiabat. Quis neget, sub adeo consonis symbolis et figuris, eamdem fuisse gloriam repraesentatam? Quis neget, aquam, ad quam primum Dinocrates anhelabat, quam postea sine cessatione bibebat, qua satiabatur, quae numquam ei [Col. 0158D] deficiebat, perennem illum aeternae vitae fontem adumbrasse, et voluptatis torrentem, de quo olim propheta cecinit [(1) 1Kb] : »Inebriabuntur ab ubertate domus tuae, et torrente voluptatis tuae potabis eos; quoniam apud te est fons vitae, et in lumine tuo videbimus lumen?« Quibus utique verbis non aliam quam coelestem, id est beatae aeternitatis et clarae Dei visionis gloriam, felicitatemque descripsit. Cum itaque martyr Dinocrates non obierit, falsum omnino est, quod ait Tertullianus, solos Perpetuam in paradiso martyres vidisse: falsum, quod ait Basnagius, Perpetuam ex Montanistarum opinione, omnes extra Paradisum in loco tenebroso, praeter martyrum, [Col. 0159A] animas collocasse: et falsum denique erit, Perpetuam eosque martyres qui se mortis socios ipsi addidere, e schola processisse Montanistarum, eorumque imbutos fuisse dogmatibus et disciplina.

VI. Ex eadem Saturi visione alia mihi nascitur conjectura, qua facile suadeam Perpetuam sociosque martyres a Montanistarum communione fuisse perquam alienos, sed in Ecclesiae catholicae pace atque unitate et vitam duxisse, et gloriosum pro Christo sanguinem effudisse: »Et exivimus, inquit Saturus, et vidimus ante fores Optatum episcopum ad dexteram, et Aspasium presbyterum doctorem ad sinistram, separatos et tristes, et miserunt se ad pedes nobis, et dixerunt nobis: Componite inter nos, quia existis et sic nos relinquitis. Et diximus illis: Non tu es papa noster, [Col. 0159B] et tu presbyter? ut quid vos ad pedes nostros mittatis? Et misimus nos, et complexi illos sumus . . . . . . Et dum loquimur cum eis, dixerunt illis angeli: Sinite illos refrigerent; et si quas habetis inter vos dissensiones, dimittite vobis invicem; et conturbaverunt eos. Et dixerunt Optato: Corrige plebem tuam, quia sic ad te conveniunt quasi de circo redeuntes, et de factionibus certantes.« Optatum istum carthaginensium Montanistarum episcopum, et Aspasium ejusdem sectae presbyterum Basnagius facit, et alterutrum existimat nostrorum martyrum Acta concinnasse. Contra eruditissimus Pagius ex subministrata sibi a cl. abbate Ludovico de Four observatione docet, Carthaginensium, utique Catholicorum, Optatum fuisse episcopum, et Agrippini [Col. 0159C] successorem et ex hisce Actis supplendum eorumdem episcoporum Laterculum apud Schelstratium in dissert. de ecclesia Africana. Hanc opinionem sequendam omnino existimo, eamque inde confirmo, quod nullus tunc fuisse videatur Carthagine Montanistarum episcopus. Nullius profecto in suis libris umquam meminit Tertullianus, quin nullum tum fuisse, pluribus in locis manifestissime indicat. Id enim evidentissime mihi colligere videor ex iis omnibus locis, in quibus traditionum auctoritatem adversus haereticos urget. Vult enim Christum doctrinam suam Apostolis communicasse: Apostolos viris apostolicis quos per singulas civitates episcopos constituerunt; hos vero suis successoribus, id est iis qui deinceps viris apostolicis ordinatione legitima successerunt. [Col. 0159D] Statuit, eas duntaxat ecclesias, pro veris, et apostolicis existimandas, quae in suis fastis digerendis episcoporum catalogum ad aliquem vel ex Apostolis perduxerint, vel ex apostolicis viris qui tamen cum Apostolis perseveraverit; aut si serius fuerint institutae. traducem fidei ab apostolicis ecclesiis acceperint, et ab earum deinceps communione nunquam exciderint, cujusmodi erant ecclesiae Africanae quae ad Romauam Ecclesiam suam originem referebant. Urget haereticos, ut suarum ecclesiarum origines edant et episcoporum catologum, aut ad Apostolos perducant, vel ad apostolicos viros, vel primum sibi episcopum ab ecclesiis apostolicis datum, una cum fidei semine, ostendant. Ita adversus haereticos argumentatur, [Col. 0160A] tum libro de Praescriptionibus [(1) 1Kb] , tum libro quarto contra Marcionem, ubi Marcionitas his inter caetera verbis lacessit [(2) 1Kb] : »Habet plane et illud ecclesias, sed suas, tam posteras, quam adulteras, quarum si censum requiras, facilius apostaticum invenies, quam apostolicum, Marcione scilicet conditore, vel aliquo de Marcionis examine. Faciunt favos et vespae, faciunt ecclesias et Marcionitae.« Hoc utique argumento nunquam Tertullianus fuisset usus, si unum episcopum, a catholico episcopo separatum, Montanistae carthaginenses id temporis habuissent; cum nihil proclivius fuisset et facilius, quam illud in suum regerere auctorem, et Montanistas urgere, ut suorum episcoporum catalogum ederent, num forte originem suam vel Apostolis, vel apostolicis viris, aut [Col. 0160B] saltem apostolicis ecclesiis deberent, an potius Montano, vel alicui de Montani examine. At Tertullianus, ut supra ostendimus, non se adhuc putabat ab apostolicarum ecclesiarum communione praecisum, et ex Catholicis, et Montanistis unum conflari arbitrabatur ecclesiae corpus: quod in adversis membris diversis institutionibus regeretur; nec disciplinarum varietatem, salva fidei regula, ecclesiarum laedere unitatem; unde illa ejus vox de apostolicis ecclesiis loquentis: »Una Ecclesia sumus [(3) 1Kb] .« Sed quomodo una Ecclesia, si cathedram adversus cathedram erexissent, et episcopum adversus episcopum constituissent?

Verum quemadmodum Tertullianus, ubi contra haereticos disputat, episcoporum ordinem extollit; ita in [Col. 0160C] libris adversus Catholicos deprimit, ac fere laicis peraequat: Adversus haereticos disputans, nullam sine episcopis apostolicis veram agnoscit Ecclesiam; qui tamen in libris adversus Catholicos Ecclesiam in tribus laicis constituit, ut libro de Exhort. Castit. [(4) 1Kb] »Ubi tres, Ecclesia est, licet laici.« Et libro de Fuga in Persecut. [(5) 1Kb] : »Non potes discurrere per singulos, sit tibi et in tribus Ecclesia.« Et lib. de Pudicit. [(6) 1Kb] : »Non Ecclesia numerus episcoporum.« Cogitanti mihi, cur adeo sibi, contraria in hisce libris effutiret, id unum ad animum occurrit. Cum catholici episcopi Montanistas a communione repellerent, neque ipsi alium suae sectae haberent episcopum, hoc ad solatium suum excogitasse, nullam esse jure divino clericorum in laicos potestatem, [Col. 0160D] nullam, quae in causa necessitatis laicos constringeret. Ita enim fiebat ut laici communione a clericis segregati, ipsi sibi clerici essent, ipsi sacerdotes, ipsi et tinguerent et offerrent; nullaque proinde eos obligatio manebat, ut se, sacramentorum recipiendorum gratia, clericorum deinceps arbitrio permitterent: Nonne, inquit loco citato de Exhort Cast., »et laici sacerdotes sumus? Scriptum est: Regnum quoque nos et sacerdotes Deo et Patri [Col. 0161A] suo fecit. Differentiam inter ordinem et plebem constituit Ecclesiae auctoritas et honor per ordinis consessum sanctificatus: adeo ubi ecclesiastici ordinis non est consessus, et offers, et tinguis, et sacerdos es tibi solus. Sed ubi tres, Ecclesia est, licet laici. Unusquisque enim sua fide vivit; nec est personarum acceptio apud Deum, etc. Igitur si habes jus sacerdotis in temetipso, ubi necesse est, habeas oportet etiam disciplinam sacerdotis, ubi necesse sit habere jus sacerdotis. Digamus tinguis? Digamus offers? Quanto magis laico digamo capitale est agere pro sacerdote, cum ipsi sacerdoti, digamo facto, conferatur agere sacerdotem?« Annon haec optima conjectura est, nullum tum fuisse Carthagine Montanistarum episcopum? Etenim si [Col. 0161B] adversus haereticos episcopalis ordinis auctoritas urgenda est, Catholicorum indices proferuntur. Si pro Montanistis adversus Catholicos decertandum, episcoporum auctoritas contemnitur, et Ecclesia in tribus laicis constituitur. Optatus itaque episcopus, qui, in Actis nostrorum martyrum memoratur, perperam fuisse dicitur Montanistarum carthaginensium episcopus: sed catholicae communioni praefuit. Id quod etiam iis angelorum verbis confirmatur, quibus jubetur plebem suam corrigere, »quia sic, inquiunt, ad te conveniunt, quasi de circo redeuntes et de factionibus certantes.« Haec enim verba non in eum bene conveniunt, qui paucorum hominum sectae praeesset, qualis tunc erat in Africa Montanistarum: sed qui populum et multitudinem gubernaret, qua [Col. 0161C] se merito Catholici, ut ex eodem Tertulliano discimus [(1) 1Kb] , efferebant. Jam vero hoc argumento liquere puto, Perpetuam et Saturum sociosque martyres catholicae communionis fuisse, non autem de grege Montanistarum: cum eorum catholicus episcopus curam gerat, ad eos accurrat, cum eis communicet, ad eorum se pedes mittat, sermones cum eis misceat, eorum denique opem imploret, et ipsi martyres suum expresse papam et episcopum appellent.

VII. Postremo pro sanctis martyribus conjectura nascitur, cum ex Ecclesiae sollicitudine, ut splendide in carcere sancti martyres et liberaliter tractarentur; tum ex facilitate qua exhibitum sibi refrigerium ipsi martyres admittebant, ab omni prorsus morositate alieni, quae in hypocritis et haereticis, iis praesertim [Col. 0161D] qui se morum gravitate et disciplinae asperitate jactant, ut erant Montanistae, solet ut plurimum eminere. Actorum loca, quae huc pertinent, adnotanda sunt, cap. I, § 2: »Ibi tunc Tertius et Pomponius, benedicti diacones qui nobis ministrabant, constituerunt pretio ut paucis horis emissi, in meliorem locum carceris refrigeraremus« cap. III, § 1: »Deinde post paucos dies, Pudens miles Optio praepositus carceris, qui nos magni facere coepit, intelligens magnam virtutem esse in nobis, multos fratres ad nos admittebat, ut et nos et illi invicem refrigeraremus cap. V, § 3: »Cum a tribuno castigatius eo tractarentur, quia ex [Col. 0162A] admonitionibus hominum vanissimorum verebatur, ne subtraherentur de carcere incantationibus aliquibus magicis, in faciem respondit Perpetua, et dixit: Quid utique non permittis refrigerare noxiis nobilissimis, Caesaris scilicet, et natali ejusdem pugnaturis? Aut non tua gloria est, si pinguiores illo producamur? Horruit et erubuit tribunus, et ita jussit illos humanius haberi, ut fratribus ejus et caeteris facultas fieret introeundi, et refrigerandi cum eis, jam et ipso Optione carceris credente.« Et cap. V, 4: »Pridie quoque cum illa coena ultima, quam liberam vocant, quantum in ipsis erat, non coenam liberam, sed agapen coenarent, etc.«

VIII. Quam haec consentanea sunt vetustissimae Ecclesiae catholicae disciplinae, quae maximam semper, [Col. 0162B] et maternam erga confessores in vinculis constitutos ostendit sollicitudinem; tam aliena videntur ab asperrimis in speciem montanistarum institutis. Lucianus in epistola de morte Peregrini, veterum Christianorum erga fratres suos pro fide in vinculis positos, pietatis et caritatis officia, quamvis ea nefarie deridens, graphice tamen his verbis luculenterque describit [(1) 405Kb] : »Magistratus autem eorum etiam intus cum eo condormiebant, custodibus corruptis: Dein coenae variae introducebantur, et sacri eorum sermones dicebantur . . . . Aliqui etiam ex quibusdam Asiae civitatibus venerunt, e communi mittentibus Christianis, qui viro opem ferrent, ipsumque defenderent et consolarentur. Incredibilem autem quamdam celeritatem ostendunt, si quid tale publicum [Col. 0162C] contingat. Illico enim nulli rei parcunt. Proinde Peregrino tunc multae pecuniae mittebantur, et non exiguum proventum hunc lucrifecit.« Sed Christianos hac de re disserentes audiamus. Sanctus Cyprianus pluribus epistolarum suarum locis veteris hujus Ecclesiae consuetudinis meminit, et in haec non minus quam in alia curae pastoralis officia sedulo ac solerter incubuit. Ita enim hac de re praecipit epistola quinta, quam e secessu scripsit ad Clerum: »Quantum autem ad sumptus suggerendos, sive illis qui gloriosa voce Deum confessi, in carcere sunt constituti, sive iis, qui pauperes et indigentes laborant, peto nihil desit; cum summa omnis quae redacta est, illic sit apud clericos distributa propter ejusmodi casus; ut haberent plures, [Col. 0162D] unde ad necessitates et pressuras singulorum operari possint.« Is porro erat christianae plebis erga confessores affectus, ut non ei hac in parte stimulos addere, sed fratrum ad carceres concursum, ad fovendos scilicet atque refocillandos confessores, [Col. 0163A] ex prudentiae legibus moderari opus esset. Unde statim subjungit: »Peto quoque, ad procurandam quietem, solertia et sollicitudo vestra non desinat; nam etsi fratres pro dilectione sua cupidi sunt ad conveniendum et visitandum confessores bonos, quos illustravit jam gloriosis initiis divina dignatio, tamen caute hoc, et non glomeratim, nec per multitudinem simul junctam puto esse faciendum; ne ex hoc ipso invidia concitetur, et introeundi aditus denegetur, et dum insatiabiles multum volumus, totum perdamus. Consulite ergo et providete, ut cum temperamento hoc agi tutius possit: ita ut presbyteri quoque, qui illic apud confessores offerunt, singuli cum singulis diaconis per vices alternent: quia et mutatio personarum, et vicissitudo convenientium [Col. 0163B] minuit invidiam.« Et epistola 12, ad Pamelii numeros 37, de eodem argumento ita rursus scribit ad clerum: »Quamquam sciam vos, fratres charissimi, litteris meis frequenter admonitos esse ut gloriosa voce Dominum confessis, et in carcere constitutis omnis diligentia praebeatur; tamen identidem vobis incumbo, ne quid ad curam desit iis quibus ad gloriam nihil deest. Atque utinam loci, et gradus mei conditio permitteret, ut ipse nunc praesens esse possem: Promptus et libens solemni ministerio cuncta circa fortissimos fratres nostros dilectionis obsequia complerem: sed officium meum vestra diligentia repraesentet, et faciat omnia quae fieri oportet circa eos quos in talibus meritis fidei ac virtutis illustravit divina dignatio.« Et infra in [Col. 0163C] eadem epistola, Tertulli in iis pietatis officiis diligentiam, atque sollicitudinem laudat: »Quamquam Tertullus, fidelissimus et devotissimus frater noster, pro caetera sollicitudine et cura sua, quam fratribus in omni obsequio operationis impertit, qui nec illic circa curam corporum deest, etc.« Ad diaconos haec cura specialiter pertinebat, ut non solum ex nostrorum martyrum Actis, sed etiam ex ejusdem Cypriani epistolis et ex Dionysii Alex. epistola ad Domitium et Didymum, ubi Eusebii Diaconi sedulitatem commendat, qui in martyres Alexandrinos eam curam impendit, quam erga martyres Carthaginienses Tertullus [(1) 168Kb] : »Eusebius, quem Deus jam inde ab initio roboravit, impulitque ut confessoribus in custodia positis ministeria strenue exhiberet; [Col. 0163D] utque consummatorum ac beatorum martyrum cadavera non sine capitis sui periculo sepeliret.« Tertullianus antequam se ab Ecclesia omnino abalienasset, et abruptius adversus eam disputare coepisset, in libro ad Martyras ejusdem moris cum laude meminit: »Inter carnis alimenta, benedicti martyres designati, quae vobis et domina mater Ecclesia de uberibus suis et singuli fratres de opibus suis propriis in carcerem subministrant, capite [Col. 0164A] educandum. Carnem enim saginari, et spiritum esurire non prodest.« Et infra, capite secundo: »Ipsam interim conversationem saeculi et carceris comparemus, si non plus in carcere spiritus acquirit, quam caro amittit; immo et quae justa sunt, caro non amittit per curam Ecclesiae, et agapen fratrum.« Sed postquam sese prorsus in disciplinam Montani tradidit, et acerbius atque inverecundius cum Catholicis gerere simultates coepit, tum Ecclesiae erga confessores charitatem longe quam Lucianus invidiosius traduxit; tum quae Christianis observanda foret in vinculis ex Montanistarum legibus et institutis victus et disciplinae severitas, his in libro de Jejuniis verbis exposuit [(1) 1Kb] : »Plane vestrum est, in carceribus popinas exhibere martyribus incertis, ne consuetudinem quaerant ne [Col. 0164B] taedeat vitae, ne nova abstinentiae disciplina scandalizentur, cum nec ille Pristinus vester non christianus martyr attigeret, quem et facultate custodiae liberae aliquandiu fartum omnibus balneis quasi baptismate melioribus, et omnibus luxuriae secessibus quasi Ecclesiae secretioribus, et omnibus vitae istius illecebris quasi aeternae dignioribus, hoc puto obligatum ne mori vellet: postremo ipso tribunalis de luce summa condito mero tamquam antidoto praemedicatum, ita enervastis, ut paucis singulis titillatus (hoc enim ebrietas sentiebat) quem Dominum confiteretur interroganti praesidi respondere non potuerit amplius: atque ita de hoc jam extortus, cum singultus et ructus solos haberet, in ipsa negatione digessit.« Haec Tert. de Catholicis, quae quamvis [Col. 0164C] ad invidiam faciendam sint ultra modum exagerata, clare tamen ostendunt, fuisse catholicos martyres in vinculis, quoad per milites et custodes licebat, splendide ac liberaliter habitos. De Montanistarum vero duritia gravitateque haec antea praemiserat: »Ut ab Joanne Paracletus obmutuisset, ipsi nobis prophetae in hanc maxime caussam exstitissemus . . . indicentes omnem cum carcer ediscendus, et fames ae sitis exercendae, et tam inediae quam anxii victus tolerantia usurpanda sit, ut in carcerem talis introeat christianus, qualis inde prodisset; non poenam illic passurus, sed disciplinam; nec saeculi tormenta, sed officia, eoque fidentior processurus ad certamen e custodia abusus nihil habens carnis, sic ut nec habeant tormenta materiam; cum sola [Col. 0164D] et arida sit cute loricatus, et contra ungulas corneus, praemisso jam sanguinis succo, tamquam animae impedimentis, properante jam et ipsa, quae saepe jejunans, mortem de proximo norit.« Haec victus austeritas, quam hic Tertullianus ex Montanistarum disciplina describit, non hic solum in nostrorum martyrum Actis nullibi apparet; quin eos contra superius vidimus cibo potuque libere utentes, et cum castigatius tractarentur, Perpetuam audivimus his tribunum verbis objurgantem, eique sancta securitate dicentem: »Quid utique non permittis refrigerare noxiis nobilissimis, Caesaris scilicet, et [Col. 0165A] aliquid et a nobis quod faciat ad Spiritum quoque natali ejusdem pugnaturis? aut non tua gloria est, si pinguiores illo producamur?« Quae certe verba, praeter excelsam animi securitatem et indolem, quam prae se ferunt, mentem etiam Perpetuae demonstrant a Montanistarum institutis omnino alienam, et aliis quam Tertullianus cogitationibus praeditam. Quid enim adeo contrarium quam Perpetuae et Tertulliani hac de re sensus et verba? Ille christianum vult ad certamen e custodia procedere, nihil habentem carnis, sola et arida cute loricatum, praemisso jam sanguinis succo, etc. Perpetua vero cum tribuno de victus tenuitate expostulat et, quamquam festive, ait tamen pinguiorem velle se in amphitheatrum produci. Ille Catholicos reprehendit, quod Pristino, [Col. 0165B] ipso tribunalis die, lautius convivium paraverint. Perpetua vero, sociique martyres, pridie quam bestiis objicerentur, coenam quam liberam vocabant, et quae bestiariis lautissima parabatur, neutiquam respuerunt.

IX. In quo sane catholicorum martyrum consuetudinem secuti sunt, qui illatos sibi cibos cum gratiarum actione percipere consueverunt. Alcibiades, unus e martyribus Lugdunensibus, austerum vivendi genus, quod antequam pro fide comprehenderetur, sectatus fuerat, in carcere retinebat. Attalo autem per visionem ostensum est, non recte neque ordine facere Alcibiadem, quod duro illo et austero et singulari vitae genere uteretur. Testes hujus rei habemus longe gravissimos, Lugdunenses ipsos atque Viennenses in Encyclica de martyrio suorum, apud [Col. 0165C] Eusebium, epistola [(1) 389Kb] : »Alcibiades quidam, uuus ex illorum martyrum numero, durum et squalidum vivendi genus sectabatur; nullumque omnino cibum admittens, solo pane et aqua ad id usque temporis vesci consueverat. Cumque in carcere positus eamdem vivendi rationem vellet retinere, Attalo post primum, quod in amphitheatro confecerat certamen, revelatum est, non recte neque ordine facere Alcibiadem, qui et creaturis Dei minime uteretur, et aliis exemplum scandali fieret. Paruit itaque Alcibiades, et cunctis deinceps cibis, promiscue uti coepit, gratias agens Deo. Neque enim divina gratia eos praesentia sua destituerat; sed consultorem habebant Spiritum sanctum.« Huic itaque eidem Spiritui nostri martyres morem gerentes, communem illum [Col. 0165D] quem diximus, vulgaremque vitae modum, etiam in vinculis, usurparunt, ab ea vivendi ratione aperte diversum, quem suis Montanistae martyribus praescripserunt.

[Col. 0166A] X. Nunc vero, quamvis mihi jam videar, quae poterant in utramque partem de nostris martyribus disputari, in medium protulisse: sustine tamen, lector, ut te paulisper detineam, quoad omnia, prolixius forsitan disputata, sub unum veluti conspectum ponam; et utriusque opinionis Momenta, tam ejus videlicet quae sanctos martyres, uti montanistas traducit, quam ejus quae illorum patrocinium suscepit, pauca in verba conferam, utrorumque instituta comparatione. Sed prius nobis in memoriam revocare debemus, hanc unam esse ex illis controversiis, de quibus sententia tuto pronuntiari non potest, nisi ad singulas notas, et omnes circumstantias animum adverterimus, quae vel ex ipsa re in disputatione posita oriuntur, vel eam extrinsecus [Col. 0166B] comitantur; de quibus sapientissima illa constituta regula est [(1) 1Kb] : quod si quidem omnes circumstantiae tales sunt, quales rarissime inveniuntur cum falsitate conjunctae, viri prudentis est morigerum se praebere, et assensum facile accommodare. Quod si e contra hae circumstantiae ejusmodi sunt quae saepissime adjunctam falsitatem habent, ratio exigit ut vel assensum nostrum inhibeamus, vel ut falsum judicemus quod narratur, cum nullatenus appareat illud verum esse, quamvis aliunde quin fieri potuerit absolute non repugnet, aut etiam reapse factum non esse, ea certitudine non constet, quam metaphysicam vocant, et qua mathematicae facultates gaudent. Hominis enim imprudentissimi et nullius judicii esset, ejusmodi evidentiam et certitudinem requirere in rebus [Col. 0166C] contingentibus, et particularibus factis, quae in historiis narrantur, et hominum testimoniis, et fide humana nituntur.

His positis, argumenta Basnagii cum nostris argumentis, rationes cum rationibus conferamus. Aequi autem prudentisque lectoris erit ei causam adjudicare, cujus rationes rarissime, aut saltem rarius cum falsitate conjunctae sunt, quam quae ex adversa parte producuntur. Et quoniam cum externis tum internis argumentis utrinque pugnatum est: externorum cum externis, et internorum cum iis quae sunt ejusdem generis, collationem instituemus. Quod ad priora illa pertinet, sive externa, nullus equidem dubito, quin juxta regulam positam, et sapientum calculo comprobatam, nobis, seu potius sanctis martyribus, [Col. 0166D] causa adjudicanda sit. Nam quae de nostrorum martyrum recta fide habemus externa testimonia, ejusmodi sunt, ut quamvis unum aut alterum fallere possit, aut aliquando etiam fefellerit, omnia tamen, non dicam rarissime, sed numquam omnino inveniuntur cum falsitate conjuncta. Neque enim martyris alicujus, aut confessoris afferri potest exemplum, quem Ecclesia in sanctorum album ea, qua Perpetuam sociosque martyres, celebritate, retulerit, qui deinde post quindecim ab ejus obitu saecula a recta fide repertus fuerit alienus. Quare prudentiam Basnagii desideramus, cum ad extenuandas propositi [Col. 0167A] argumenti vires exempla indicat quorumdam haereticorum, quorum nomina in sua martyrologia quidam horumce operum concinnatores privato judicio retulerunt. Ad argumentum enim labefactandum, quod ex publico et universali, et per tot saecula numquam interrupto sanctorum cultu conficitur, haereticus aliquis in medium fuisset adducendus, cujus in Ecclesia cultus non minus fuerit quam nostrorum martyrum pervulgatus. Magnus Athanasius in epistola apologetica pro sancto Dionysio Alex. ad ejus orthodoxiam adversus Arianos vindicandam, hoc imprimis utitur argumento, quod magnum et evidentissimum existimat [(1) 345Kb] : »Magni certe argumenti est, in hoc illos vere non dicere, sed virum calumniari, quod nec ille umquam ab aliis episcopis deprehensae [Col. 0167B] impietatis damnatus, episcopatu pulsus sit, ut illi e Clero ejecti sunt; neque haeresis propugnandae causa secesserit ab Ecclesia; sed in illa pie obdormierit, ejusque memoria hactenus cum patribus celebrata, et una in album relata sit. Si enim eadem, quae illi, sensisset, aut si scriptorum suorum rationem non reddidisset; minime dubium, quin eadem fuisset, qua illi, poena plectendus.« An hoc etiam Athanasii pro Dionysio argumentum frigida hac Basnagius responsione diluisset, quod haeretici episcopi aliquando in martyrologia, aut sacra diptyca irrepserint? Nae futile et prorsus indignum viro prudenti responsum! Quinimo exemplum statuendum fuisset in homine, in quem haec omnia simul orthodoxiae indicia convenerint, qui tamen post plurium ab ejus [Col. 0167C] obitu saeculorum intervallum fuerit haereticus deprehensus. Sed hujusce rei nullum omnino exstat in ecclesiasticis monumentis exemplum. Quae vero Basnagio suppetunt ex Tertulliani auctoritate, et Actorum compilatore adversus Perpetuam sociosque martyres conjecturae ejusmodi sunt, quae falsitatem adjunctam non raro et manifestissime habent. Cum, ut ostendimus, Tertullianus et catholicos martyres saepissime laudaverit, et ad eorum communionem adspiraverit, et Novatiani denique, non minus quam Montanistae ab Ecclesia catholica extorres catholicorum Acta martyrum luci dederint, seraeque posteritati commendarint, etc.

Eadem est internorum argumentorum comparatio. Nostra enim ex sanctitate martyrum, ex eorum virtutibus, [Col. 0167D] et miraculis, et vaticiniis, et ex prophetiarum exitu conficiuntur, quae simul omnia numquam omnino inveniuntur cum haeresi fuisse conjuncta. Quae vero apud Basnagium ex quarumdam visionum, ut ipsi videtur, inconcinnitate proficiscuntur, talia sunt quae ut multum, secundum se spectata, et in [Col. 0168A] bonam possemus et in malam partem interpretari. Sed ubi inveniuntur cum sanctitate et simplicitate vitae, cum miraculis et vaticiniorum eventu conjuncta, ratio postulat ut ea in partem, quoad fieri poterit, optimam accipiamus. Et hinc argumentum exsistit, ex quo adversarius nulla, ut mihi videtur, ratione possit evadere. Aut enim iis quae de nostrorum martyrum virtutibus, prophetiis, et miraculis in Actis referuntur, fidem accommodat, aut potius abrogat. Si fidem habeat, in tuto profecto est sanctorum martyrum orthodoxia; cum eae virtutes, in quibus nihil fucatum, nihil adulterinum repertum est, nihil denique per simulationem et hypocrisim gestum, ea miracula, eae prophetiae, in haereticos martyres non conveniant; multo autem minus in Montanistas, [Col. 0168B] quae in Actis habentur, ab eorum dogmatis, et disciplina, ut ostendimus, perquam aliena. Et tunc, ut dixi, ratio postulat, ut visiones et revelationes, quemadmodum et a nobis, et ante nos a divo Augustino et ab aliis veris doctissimis factum est, in optimam partem interpretemur. Sin autem iis quae de Perpetuae, Felicitatis sociorumque martyrum virtutibus, etc., referuntur, fidem Basnagius derogat, eadem ratione, et iis fidem abrogare debebit, quae in Actis ad visiones et revelationes martyrum pertinent. Nulla enim ratio patitur, ut Actis contra martyres credat, pro martyribus fidem non habeat. Praecipue cum longe proclivius sit existimare Actorum compilatorem in iis quae de visionibus narrat, esse mentitum, quam in iis quae de signis et miraculis habet: [Col. 0168C] visionum enim, et revelationum solus Deus testis erat et martyres, qui jam fuerunt e vivorum numero immanitate carnificum exturbati; quae vero ad miracula pertinent, in aperto quaedam eorum, et in medio amphitheatro a scriptore coaevo gesta narrantur, ubi profecto in auctore contemporaneo ullus fraudis, et suscipionis locus esse non potest; facitque hic maxime, quod de id genus miraculis praeclare Dodwellus observat [(1) 1Kb] : Si ea scilicet pro historicae fidei captu, atque natura probari sibi velint athei, nihil prorsus esse quod hic desiderare possint, quominus hujusmodi narrationes videantur esse verissimae: »Imprimis enim non in angulis, inquit, aut paucis quibusdam consciis, quorum posset interesse, sed palam gesta, et in omnium conspectu [Col. 0168D] narrant, tam inimicorum quam amicorum, quin potius inimicorum, qui locum in theatris praecipuum habebant. Ita factum non modo ut qui ea scripserint, ea certo possent cognoscere; sed et qui alia in sententia essent, ea facile possent certoque refellere. Deinde, talia fuisse haec gesta, ut plurimorum intererit, et quam maxime, ne lateret veritas, sed potius ut esset compertissima. Persecutorum intererat, ne haec vera crederentur, quibus gravissima forent crudelitatis infamia apud absentes, tam vivos quam etiam posteros, onerandi; quibus divino [Col. 0169A] etiam suffragio damnati viderentur. Christianorum etiam maxime omnium intererat, siquidem fuissent falsa, ne vera crederentur, quibus tantos hujus vitae cruciatus tam nulla futurorum praemiorum mercede lucraturi. Non est itaque quod suspicemur contemptas has fuisse narrationes; sed vero omnem potius ab utrisque diligentiam in illis eruendis fore adhibendam.« Quod si Acta Perpetuae ab auctore coaevo collecta fuisse Basnagius negat, jam eo res recidit ut omnem non solum miraculis, sed etiam visionibus fidem derogemus, et ad externa argumenta controversia tota revocetur, in quibus vidimus quantum Perpetuae causa triumphet. Demus tamen paria esse quae in utramque partem momenta modo afferuntur, [Col. 0170A] cum boni viri sit et aequi judicis dubia in meliorem potius partem quam in deteriorem interpretari, et nemo qua fruitur bonae famae et existimationis possessione, nisi malus certis indiciis et perspicuis argumentis demonstretur, exui debeat, nullo modo permittendum erat ut ea quae jam per quindecim saecula rectae fidei et sanctitatis existimatione gavisi sunt, ob leves quasdam conjecturas, Perpetua sociique martyres exuerentur. Quod quidem in causa fuit ut in hac controversia defensoris partes in me ultro susciperem, et hanc qualemcumque meam dissertationem in publicum emitterem, quae tota quanta est, utinam in Dei honorem et gloriam martyrum cedat!



[FRAGMENTUM ACEPHALUM.]




[Col. 0169]
ANNOTATIONES IN FRAGMENTUM INCERTI SCRIPTORIS DE CANONE SS. SCRIPTURARUM.
(L. A. Murator. Antiqq. Ital. medii aevi, t. III. col. 854. Galland. Bibl. Vett. PP. t. II, p. 208. Routh. Reliq. scr. t. IV, p. 3. Ever. Stoch. Comment. de libr. N. T. § 63, p. 199. Freindaller. Comment. Linc. 1802. Kirchnoser. Quellensamm lung zur Geschichte der Neutestamentlichen canons. Zurich. 1842. p. 1, 2.)

[Col. 0169B] Primus Muratorius veterrimum hoc edidit fragmentum, in quo de canone Novi Testamenti agitur. Is vero in Antiquitatum Italicarum medii Aevi, tomo III. Mediol. 1740, de codice msto, ex quo idem desumptum est, haec praemisit: »Sed quando coepimus vulnera rimari litteris inflicta, dum rudia saecula decurrerent, ne hoc quidem dissimulandum est, imperitissimos et indoctissimos homines crebrius quam antea fuisse adhibitos ad exscribendos codices, quos propterea erroribus ac sordibus ad nauseam usque repletos intueare. Ex his non paucos prae manibus habui, et exemplum afferre juvat, quod non uno nomine, nisi mihi facile blandior, lucem exposcere videtur. Asservat Ambrosiana Mediolanensis bibliotheca membranaceum codicem, e [Col. 0169C] Bobiensi acceptum, cujus antiquitas pene ad annos mille accedere mihi visa est. Scriptus enim fuit litteris majusculis et quadratis. Titulus praefixus omnia tribuit Johanni Chrysostomo, sed immerito, p. 851.« Tum vero caeteris tractatibus, qui in codice continentur, memoratis, pergit vir cl. ita scribere: »Ex eodem ergo codice ego decerpsi fragmentum antiquissimum, ad canonem divinarum Scripturarum spectans. Nulli diligentiae peperci, ut ejus auctorem detegerem, simulque rescirem num hactenus editum fuerit. Nisi me fefellerunt oculi, aut complurium librorum defectus, quem non semel doleo, nusquam deprehendi evulgatum, [Col. 0170B] ac propterea spes mihi superest fore ut libentius a lectoribus accipiatur, ac praecipue quod antiquitatem redoleat summe venerabilem.«

Deinde ostendit opinari se Muratorius tribuendum esse fragmentum Caio, ecclesiae Romanae presbytero, qui floruit saeculo exeunte secundo. Idem censuit quoque cl. Gallandius in prolegomenis tomi II Bibliothecae suae Patrum, p. 23, et propterea quod Miltiadis, vel ut hic scribitur nomen, Miltiadis, haeretici cujusdam mentionem injecit fragmenti auctor, istud idem excerptum vult Gallandius pertinere ad disputationem quam adversus Proculum seu Proclum Cataphrygarum sectatorem Caius composuit. Anonymus enim scriptor apud Eusebium lib. V Hist., c. 16, seu supra in vol. meo II, p. 73, sub ipsum initium [Col. 0170C] operis, quod adversus Cataphrygas contexuit, haeresim nominat Miltiadis. Quod tamen Gallandii argumentum, etiamsi de lectione Miltiadis, cujus loco Alcibiades nonnulli volunt reponere, satis constiterit, haud satis valeret ad hocce fragmentum Caio vindicandum. Porro Muratorianae de Caio conjecturae opposuerat sese V. D. Everardus Stoschius, qui ipse in Commentatione de Librorum Novi Test. Canone, Francof. ad Viadrum edit. anno 1755, fragmentum post Muratorium repetivit. Ait enim in §. 63, p. 199, argumenta quae ad conjecturam suam commendandam idem affert Muratorius, ei parum probabilitatis conciliare: »Quod enim Caius [Col. 0171A] Epistolam ad Hebraeos rejecerit tamquam non canonicam, id ipsi cum pluribus aliis, Irenaeo e. g. et Hippolyto, immo teste Eusebio lib. VI, c. 20, et Hieronymo de Viris Ill. c. 60, cum pluribus aliis Romanae ecclesiae doctoribus commune fuit. Et quod Hermas temporibus auctoris fragmenti, Pastorem conscripsisse dicatur, id ad alium quemcumque qui ea aetate vixit applicari potest.« Dum vero clarus vir Stoschius §§. 61 et 62 abjudicanda haec Caio censet, propterea quod idem Caius apud Eusebium lib. III. Hist., c. 28, Apocalypsin Joannis Cerinthi esse existimet, quam quidem auctor fragmenti pro libro canonico habet, id meminisse debemus, verba Caii utrum ad Apocalypsin S. Joannis pertineant, adhuc sub judice esse; qua de [Col. 0171B] re cum nos ad ejus fragmenta aliquid annotavimus, in vol. II Reliquiar., pag 16, tum vero cl. Freindallerus fragmenti hujus nuperus editor, de quo mox memorabo, disseruit, §§ 9 et 10. Aliud insuper est argumentum contra Caium a Stoschio ita propositum: auctorem fragmenti vel penitus ignoravisse, vel saltem non animadvertisse, Epistolas Pauli dudum ante visam et editam a Joanne apostolo Apocalypsin scriptas fuisse, qualis quidem error et incogitantia difficulter de Caio, quem Eusebius H. E. VI, 2. , et cujus commentationem contra Proclum Photius cod. 48, vocat, concipi possit. Sic ille; hoc vero dumtaxat, foret, quod interea oportere ita existimari negarent cum Epiphanio in Haer. LI, cap. 12 et cap. [Col. 0171C] 36, illi eruditi qui, ut notat ipse quoque vir clarus, Apocalypsin Joannis ad Claudii Augusti tempora referunt. Cons. et Thomae Newtoni Bristoliensis episcopi Dissert. in Prophetias, Anglica lingua conscriptas, vol. III, § 24, c. 1, atque J. D. Michaelis Praelectt. de Libb. N. T. sect. ult. Et mihi quidem majorem moveret scrupulum naevus fine hujus fragmenti inventus, ubi positum videtur, Basilidem esse Cataphrygum, si diis placet, constitutorem; etenim, si ita legendus et construendus locus, vereor ne ignorantiae crassae in hoc auctore argumentum inde ducendum foret.

Quamquam vero vir cl. haec Caii fuisse nolit, quocum sentit tum cl. Keilius in additamentis ad Fabricianae Biblioth. Graec., vol. VII, pag. 285, tum alii viri [Col. 0171D] docti, quos ibi commemoravit Keilius, eidem tamen Stoschio probabile admodum videtur fragmentum omnino esse antiquissimum, et circa saeculi secundi finem aut tertii initia conscriptum; ad quam quidem sententiam firmandam multas ille rationes, easque quam valentissimas, subjecit. Et in ea sententia conveniunt scriptores, quod sciam, omnes, qui breve istud commemoraverint. Has autem Stoschii rationes ad S. Scripturae libros singulos qui in fragmento nominantur, deinceps afferam, utpote quae antiquitatem ejus non tantum muniant, sed etiam ipsum egregie illustrent. Neque aliter de aetate scripti ante Stoschium judicaverat celeb. Moshemius, qui in Comment. de Rebus Christianorum ante Constantinum M. [Col. 0172A] ad saec. primum, § 54, p. 164, de eodem haec posuit: »Auctor ignotus est. Muratorius Caium, presbyterum Romanum, esse putat, qui occidente saeculo secundo floruit. Hoc quidem dubium est: illud vero ex ipso libello certum, saeculo eum secundo et illo quidem tempore quo Hermas in vivis fuit, scripsisse. In hoc igitur magni pretii fragmento haec de Herma scripta leguntur: Pastorem vero nuperrime temporibus nostris in urbe Roma Herma conscripsit, sedente cathedra urbis Romae ecclesiae Pio episcopo, fratre ejus.« Haec Moshemius. Itaque, aut prope abesse videtur auctor a medio saeculo secundo, quando ad exitum quidem perductus fuerat Pii episcopatus, aut certe constat illum ante finitum saeculum sua scripsisse, etiamsi de vera aetate opusculi [Col. 0172B] Pastoris appellati aliter statuatur. Qui vero factum sit ut cl. Lardneri diligentiam hoc fragmentum, a nemine omnium, ni fallor, rejectum aut improbatum, effugerit, id nescire me fateor, cum diu antequam illud Lardneri de Fide Hist. Evangelicae plane egregium opus denuo typis ab ipso mandaretur, fragmentum cum orbe erudito communicatum fuisset. quum vero ponendus sit auctor inter scriptores qui primi omnium, excepto Papia, de evangelistis ipsis vel commemoraverint, vel ipsorum scripta nominatim adduxerint, fieri non potest quin primus hic librorum Novi Testamenti catalogus curis nostris dignus censeatur. Est tamen ab eo omissa, quod multam moveat admirationem, epistola et semper et ab omnibus recepta, prior illa S. Petri, de cujus auctoritate [Col. 0172C] nemo a temporibus usque Polycarpi atque Papiae dubitavit. Istaque facta est omissio ab auctore, qui tres ex septem scripturis agnovit, dum nullum interea librum , uno fortasse excepto, in canonem Novi Testamenti admisit. De altero naevo illo circa Basilidem haereticum apud eum existente jam dixi.

Nuperrime vero, cum dixissem ad pag. XXI praefationis operis mei, hoc fragmentum de canone distulisse me in medium adducere, propterea quod novissima ejusdem editio nondum ad manus pervenisset meas, transmissa ex Germania mihi est opella a viro nobili peregre agente, quae ante Lincii prodierat anno 1802, cum Commentatione Francisci Freindaller, canonici et theol. professoris publ. Is quidem [Col. 0172D] nullam usquam Stoschiani libri de Canone commemorationem fecit, contraque Caio presbytero fragmentum vindicandum esse statuit, ubi tamen in § 8, ad pag. 13, haec habet: »Est vero simillimum Collationem Caii cum Proclo graece esse habitam conscriptamque. Talem quippe eam legere Eusebius, Photius, ac Theodoretus, qui lib. III Fabularum haereticarum eamdem inscripsit. Addo quod Valesius, momentis haud spernendis, Proclum hunc e ducibus sectae Montanisticae, Graecum Asiatem fuisse arguat. Graece itaque cum homine Graeco Caius contulerit Attamen fragmentum nostrum latinae potius originis stylum sapit. Cui quidem difficultati ea solummodo ratione occurreris, [Col. 0173A] si latinitate illico donatam hanc disputationem, aut ab ipsomet Caio in Romanorum gratiam latine simul dixeris exaratam. Quae utraque profecto conjectura a veritate haud absona est. Sic enim pleraque S. Irenaei opera in latina versione antiquissima, nec non alia generis hujus quamplurima ad nos usque pervenere.« Haec Freindaller. Interea ego ex vestigiis satis claris deprehendisse mihi videor hominem, qui graece scripserit, post haec latina verba latentem, eo indicio quod eadem ita graecissant, ut etiam ex illa lingua versa esse videantur. Pergit Freindaller, ad § 13, ita scribere, postquam monuit in § 11 Caium hunc, consentientibus Valesio et Ruinarto, eum esse de quo ad calcem Actorum S. Polycarpi legitur: Acta haec Caius descripsit [Col. 0173B] e manuscriptis Irenaei, Polycarpi discipuli, cui coaevus fuit; atque idcirco non credendum esse virum cum Irenaeo diu versatum Apocalypsin Joannis apostoli contempsisse. »Quod si momenta,« inquit ille, suppeterent, unde securi videremur, pertinere hoc fragmentum ad eamdem cum Proclo Disputationem unde suum mutuatus est Eusebius, quodque Caii esse non disputatur, tum profecto hae nostrae pro eodem vindiciae usque ad exploratam penitus assurgerent certitudinem. Memoratus quidem ipsemet loco citato Muratorius faventem quamdam huic sententiae rationem jam protulit, dum ex impudenti adversariorum in supponendis novis scripturis temeritate ansam arripuisse Caium, conjicit, de librorum N. T. canone, quod in fragmento fit, [Col. 0173C] agendi. Cui commodissime id quoque adjici poterit, vel in fragmento ipso quoddam contextus cum disputatione quadam indicari vestigium, quod acutissimi [Col. 0174A] viri effugisse oculos profecto mirandum est. Auctor nimirum facta de epistola Pauli ad Romanos ejusque argumento mentione, verba haec subdidit: De quibus singulis necesse est a nobis disputari. Cum praeterea nullibi caeteroquin in fragmenti hujus integro argumento quidpiam occurrat disputationi tali dissonum, immo universa potius conciliari eidem quam optime valeant, quid nos ultra morabitur, quominus hoc veneratione dignissimum antiquitatis ecclesiasticae monumentum denuo revindicemus Caio veteri, cui tot illud rationes vindicant, iis quae ex adverso stant, sufficienter, quod arbitror, solutis.« Haec ille quidem.

»Age vero,« ait Muratorius, »jam proferamus [Col. 0174B] fragmentum ipsum e vetustissimo codice Ambrosiano decerptum, atque illud eruditorum omnium examini subjiciamus, nullum demendo ex erroribus quibus librariorum imperitia scripturam saturavit atque foedavit, quamquam nihil ii obstent quominus pretium rei intelligamus.« Sic ille; ita et cl. Stoschius fragmentum cum omnibus mendis atque erroribus exhibuit; sicuti fecit Gallandius in tomo II Bibliothecae suae PP. ubi in Caii Fragmentis illud collocavit. Utinam corrigendi officium viri eruditi in se suscepissent. Cum vero factum id non fuerit, nisi quod in nonnullis locis, quorum facilior est emendatio, cl. Freindaller, fragmentum membratim tractans, veram scripturam reposuit; ego adeptus sum, quam priores illi adhuc ornandam [Col. 0174C] reliquerant. An boni quid ex his litteris tam foede immutatis expiscari potuerim, aliorum judicium esto.




[Col. 0173]
FRAGMENTUM ACEPHALUM INCERTI SCRIPTORIS DE CANONE SS. SCRIPTURARUM. (S)

[Col. 0173C] [82Kb] I. . . . . QUIBUS tamen interfuit, et ita posuit. Tertio, [Col. 0174C] Evangelii librum secundo [a 1Kb] Lucam. Lucas iste medicus [Col. 0175A] [229Kb] post ascensum Christi, cum eo [a 1Kb] Paulus quasi ut [b 1Kb] juris studiosum secundum assumpsisset numeni suo [Col. 0176A] ex opinione concriset [c 1Kb] . Dominum tamen nec ipse vidit in carne; et idem prout assequi potuit, ita et [Col. 0177A] [196Kb] (Luc. cap. I) a nativitate Joannis incipet [a 1Kb] dicere. Quarti Evangeliorum [b 1Kb] Joannis ex discipulis. Cohortantibus [c 1Kb] condiscipulis et episcopis, suis dixit: Conjejunate mihi hodie triduo, et quid cuique fuerit revelatum, [Col. 0178A] alterutrum nobis enarremus. Eadem nocte revelatum Andreae ex apostolis, ut recognoscentibus cunctis Joannis [d 1Kb] suo nomine cuncta describeret. Et ideo licet varia singulis Evangeliorum libris principia [Col. 0179A] [597Kb] doceantur, nihil tamen differt credentium fidei [a 1Kb] , cum uno ac principali spiritu declarata sint in omnibus omnia de nativitate, de passione, de resurrectione, de conversatione [b 1Kb] , cum discipulis suis, et de gemino ejus adventu, primo in humilitate despectus, quod ro . . . . . . . . . [c 1Kb] , secundum [d 1Kb] potestate regali praeclarum [e 1Kb] , quod futurum est. Quid ergo mirum si Johannes tam constanter singula etiam in Epistolis suis proferat, dicens in semetipso (I Joan. I, 1-4): [Col. 0180A] Quae vidimus oculis nostris, et auribus audivimus, et manus nostrae palpaverunt, haec scripsimus. Sic enim non solum visorem sed [f 1Kb] auditorem, sed et scriptorem omnium mirabilium Domini per ordinem, profitetur.

Acta autem omnium Apostolorum sub uno libro scripta sunt. Lucas optime [g 1Kb] Theophile [h 1Kb] (Act. I, 1) comprehendit, quia sub praesentia ejus singula gerebantur; sicut et semote [i 1Kb] (Joan. XXI. 18, 19.) passionem [Col. 0181A] [85Kb] Petri evidenter declarat [a 1Kb] , sed [b 1Kb] (Rom. XV, 24, 28.) profectionem Pauli ab urbe ad Spaniam proficiscentis.

Epistola [c 1Kb] autem Puali, quae, a quo loco, vel qua ex causa directe [d 1Kb] sint, voluntatibus [e 1Kb] intelligere [f 1Kb] ipse declarant [g 1Kb] ; primum omnium Corinthiis schisma haeresis interdicens, deinceps Callactis [h 1Kb] circumcisionem; Romanis autem ordine Scripturarum, sed e principium earum esse Christum intimans, prolixius scripsit. De quibus singulis necesse est a nobis disputari, [Col. 0182A] cum ipse beatus apostolus Paulus sequens praedecessoris sui Joannis ordinem, nonnisi nominatim septem Ecclesiis scribat ordine tali. Ad Corinthios prima [i 1Kb] , ad Ephesios secunda, ad Philippenses tertia, ad Colossenses quarta, ad Galatas quinta, ad Tessalonicenses [j 1Kb] sexta, ad Romanos septima. Verum Corinthiis et Tessalonicensibus licet pro correbtione [k 1Kb] iteretur, una tamen per omnem orbem Ecclesia diffusa esse denoscitur [l 1Kb] . Et Joannes enim in Apocalypsi, licet (Apoc. capp. I et II.) septem Ecclesiis [Col. 0183A] [33Kb] scribat, tamen omnibus dicit. Verum ad Philemonem una, et ad Titum una, et ad Timotheum duas [a 1Kb] pro affectu et dilectione, in honore tamen Ecclesiae catholicae, in ordinatione ecclesiasticae disciplinae, [Col. 0184A] sanctificatae sunt. Fertur etiam ad Laudecenses, alia [b 1Kb] ad Alexandrinos, Pauli nomine fictae ad haeresem [c 1Kb] Marcionis; et alia plura, quae in [Col. 0185A] [415Kb] catholicam Ecclesiam recipi non potest. Fel enim cum melle misceri non congruit. Epistola [Col. 0186A] sane Judae, et superscripti Johannis duas [a 1Kb] [Col. 0187A] [168Kb] in catholica habentur. Et Sapientia ab amicis Salomonis in honorem ipsius scripta. Apocalypsis [a 1Kb] etiam [Col. 0188A] Johannis et Petri tantum recipimus, quam quidam ex nostris legi in Ecclesia nolunt.

[Col. 0189A] Pastorem vero nuperrime temporibus nostris in [Col. 0191A] [454Kb] urbe Roma Herma [a 1Kb] conscripsit, sedente cathedra [b 1Kb] urbis Romae Ecclesiae Pio episcopo fratre ejus. Et ideo legi cum quidem oportet, se publicare [c 1Kb] vero in Ecclesia populo, neque inter Prophetas completum [Col. 0192A] [d 1Kb] numero, neque inter Apostolos, in finem temporum potest.

Arsinoi autem, seu Valentini, vel Mitiadis, nihil [Col. 0193A] [51Kb] in totum recipimus, qui etiam novum Psalmorum librum Marcioni conscripserunt una cum Basilide [Col. 0194A] Assianum Catafrygum constitutorem [a 1Kb] .




INEUNTE SAECULO TERTIO.
MARCUS MINUCIUS FELIX, CAUSIDICUS ET APOLOGETA.




[Col. 0193]
PROLEGOMENA. DE M. MINUCII FELICIS APOLOGETAE VITA, HISTORIA ET SCRIPTIS, AUCTORE D. GOLHASR. LUMPER O. S. B. [(1) 1Kb] .

[Col. 0193C] I.---Minutio, seu Minucio, Marci agnomen erat; Octavius siquidem his eum verbis compellavit [(2) 1Kb] : »Non boni viri est, Marce frater, hominem, etc.« Caecilius vero: »Quamquam tibi, Marce frater, etc.« Quam nota autem omnibus, et nobilis fuit consularis apud Romanos Minuciorum familia, tam cuilibet hactenus incompertum, utrum ex ea aut qua ex alia suam Minucius noster originem duxerit. Neque ulli magis exploratum quae fuerit illius patria [(3) 1Kb] . Quidam tamen eum ex sui libri stylo in Africa natum suspicantur [(4) 1Kb] . Sed hi nec probant, nec probare [Col. 0194C] possunt aliquid durioris Africani sermonis in eo deprehendi. Numquid potiori jure dici posset Caecilium et Octavium, tanto amoris vinculo Minucio devinctos, revera Africanos fuisse, ejusque populares? At sane id, sicut paulo post videbimus, neque ita certum est, neque ex illorum quantavis amicitiae necessitudine potest ullo absque dubio colligi.

II.---Neminem vero fore putamus qui negabit Minucium Romae, quae tunc caeterarum totius mundi urbium caput erat, diu mansisse, ubi causidici munere fungebatur, quemadmodum Lactantius [(5) 1Kb] atque [Col. 0195A] Hieronymus [(1) 1Kb] hoc palam aperteque asseverant. Ipsemet vero Minucius initio sui libri [(2) 1Kb] scribit Octavium ad se Romam venisse, atque una cum eo, et altero comite paulo post Ostiam petivisse: »Cum ad vindemiam, inquit, feriae judiciariam curam relaxaverant,« id est, cum a forensi labore, quo per totum annum occupabatur, vindemiarum tempore vacaret. Nonne etiam Octavius de se ipso, et de Minucio, vel potius Minucii tantum nomine dixit: »Non tamen sacrilegos aliquos et incestos, parricidas etiam defendendos et tuendos suscipiebamus: hos vero,« scilicet Christianos, »nec audiendos in totum putabamus [(3) 1Kb] .« Ex quibus liquet illum, cum ethnicus adhuc esset, causidici munus obiisse.

III.---Verum nostra aetate vir acerrimini ingenii, [Col. 0195B] Heumannus, dubitari de statu Minucii, eumque e numero causidicorum sive jurisconsultorum eximendum esse censuit [(4) 1Kb] . Nimirum, inquit Heumannus, Lactantius, qui primus omnium inter antiquiores eo munere functum esse Minucium perhibere existimatur, appellat illum quidem »causidicum;« ea tamen eleganti notione, qua ipsum non »forensem,« sed »christianae religionis« causidicum innuat: quo semel posito, Lactantii verba perperam accepisse Hieronymum arbitratur: quin et eo procedit, ut sibi propemodum persuadeat haud scripsisse Lactantium: »Minucius Felix non ignobilis inter causidicos loci,« sed »non ignobilis inter causidicos Ecclesiae fuit.« Scilicet ait, ex compendiosa scriptura Ecce pro Ecclesiae, facile loci, nasci potuit. At operam [Col. 0195C] ludere vir criticus comperitur. Mitto locum illum Minucianum modo laudatum, quem unum vidit, alioque detorsit Heumannus. Licet enim ex ejus sententia verba illius loci minus apta existimentur, quibus ejusmodi lis dirimatur; alibi tamen adeo luculenter suam causam perorat noster »causidicus,« et quidem »non ignobilis loci;« ut nemo plane fuerit qui, aequi judicis partes sibi sumens, juxta ipsius placita sententiam ferre detrectet. Sic igitur ille [(5) 1Kb] : »Nos cum sacrilegos aliquos, et incestos, parricidas etiam defendendos, et tuendos suscipiebamus; hos (Christianos) nec audiendos in totum putabamus.« Ubi notandum in primis verbum suscipiebamus, ex foro sumptum, ut ad eum locum ex Wowerio animadversum. »Suscepti« enim »clientes.« Servius ad illud [Col. 0195D] Virgilianum [(6) 1Kb] :

Et fraus innexa clienti.
»Vult, inquit, intelligi praevaricatores qui patroni sunt clientium, quos nunc susceptos« vocamus. Reliqua porro Minuciani contextus, quem descripsimus, ita cohaerere noscuntur ejusmodi vocis illius acceptioni, ut quisquis integram auctoris sententiam inspiciat, fateatur oporteat ipsum aliquando saltem, [Col. 0196A] quo tempore scilicet ethnicae superstitioni esset adhuc addictus, causidici munere fuisse perfunctum. Neque vero jure quis regerat Octavium hic a Minucio ita loquentem induci; adeoque illud unum ut maxime inde colligi posse, Octavium quidem, non autem Minucium, causarum patronum egisse. Quis enim, inquit vir eruditus [(1) 1Kb] , probe non intelligat Octavium vel de se ipso, deque Minucio simul, vel potius Minucii tantum nomine dixisse, »se aliquando sacrilegos, et incestos, parricidas etiam, defendendos et tuendos suscepisse; Christianos vero nec audiendos in totum putasse?«

IV.---Quod si rem ita se habere perspicuum sit, illud quoque consequens fuerit, Minucium nostrum, etiam post christianae religionis professionem, in eodem [Col. 0196B] munere obeundo perstitisse. Siquidem Octavium ad se Romam venisse scribit [(2) 1Kb] , »quum ad vindemiam feriae judiciariam curam relaxaverant;« id est, cum a forensi labore, quo per reliquum anni tempus distinebatur, incumbentibus autumnalibus feriis vacaret. Neque est demum cur quis miretur cum Balduino [(3) 1Kb] , »in tam profano et inimico foro consistere causidicum pium potuisse;« ac proinde non est cur inde potius colligat Heumannus [(4) 1Kb] Minucium causidicum Romani fori haudquaquam fuisse. »Hi enim si considerent, verbis utor Mamachii viri cl. [(5) 1Kb] , neque semper imperatores cavisse ne qui nostrum publicis muneribus fungerentur, neque omnes, facile quidem certe confitebuntur tertio saeculo, quo Septimius Severus aequior aliquando quam decessores [Col. 0196C] sui consueverant, nostris [(6) 1Kb] , et Alexander [(7) 1Kb] et Philippi Augusti, qui nihil adversum nos decernendum existimaverunt [(8) 1Kb] , adepti sunt, fas fuisse Christiano viro in forum venire, patrociniumque eorum suscipere quos aut injuria affectos aut bonis injuste privatos fuisse arbitraretur.« Arnobius enimvero testatur [(9) 1Kb] »magnis ingeniis praeditos oratores, et consultos juris magisteria christiana expetiisse, spretis quibus paulo ante fidebant.« Et quis vero dubitet Arnobium his verbis ad Minucium nostrum, immo suum, respexisse, quem inter ejusmodi oratores et jurisconsultos primas tulisse probe noverat? Quid, quod Tertullianus, »Hesterni sumus, inquiebat [(10) 1Kb] , et vestra omnia implevimus, urbes, insulas, castella, municipia, conciliabula, castra ipsa, [Col. 0196D] tribus, decurias, senatum, forum: sola vobis reliquimus templa.« Deleat igitur ex suis Parergis Heumannus observationem illam qua Minucium albo [Col. 0197A] jurisconsultorum eradendum statuebat: vigeatque Firminiani et Hieronymi auctoritas, asserentium Minucium Felicem non ignobilis loci, quin et insignem inter causidicos Romae exstitisse [(1) 1Kb] .

V.---Minucius in paganismo ab incunabilis educatus fuerat, sed in provectiori aetate a gentilium superstitione defecit, et christianam fidem amplexus est; quemadmodum de seipso testatur, ubi de Octavio haec habet [(2) 1Kb] : »Cum, discussa caligine, de tenebrarum profundo in lucem sapientiae et veritatis emergerem, non respuit comitem, sed, quod est gloriosus, praecurrit,« id est, Octavius me in christianae fidei professione praecessit: quod et Caecilius innuit, dum Dialogi initio Minucium rogat »ut, cum in utroque vitae genere versatus fueris, repudiaris alterum, [Col. 0197B] alterum comprobaris,« nempe licet gentilium superstitionem repudiaveris, attamen fidem christianam comprobaveris »in praesentiarum tamen, ita tibi informandus est animus, ut libram teneas aequissimi judicis, nec in alteram partem propensus incumbas, ne non tam ex nostris disputationibus nota sententia, quam ex sensibus prolata videatur [(3) 1Kb] .« Quam pie autem et sancte post conversionem suam Minucius vixerit, his Eucherius, Lugdunensis episcopus docet verbis [(4) 1Kb] : »Et quando clarissimos facundia Firmianum, Minucium, Cyprianum, Hilarium, Joannem, Ambrosium ex illo volumine numerositatis evolvam? Dixerant, credo: Quid hoc est? surgunt indocti et coelum rapiunt; et nos cum doctrinis ecce tibi in errore volutamur et sanguine! Dixerant istud; [Col. 0197C] et idcirco postea vim intulerunt ipsi regno.«

VI.---Postquam Minucius Christo nomen dedit, »nominis hujus sacramentis institutus,« ut cum Arnobio [(5) 1Kb] loquar, jam veritatis vindicem, assertoremque se praebuit [(6) 1Kb] . Dialogum itaque perscripsit duas in partes distinctum, quarum altera Caecilii pro Ethnicis, altera Octavii pro Christianis orationem complectitur; eumque inscripsit OCTAVIUS, ut tradunt Lactantius et Hieronymus: imitatus nimirum Platonem, Ciceronem aliosque veteres, qui ejuscemodi libris in dialogi formam compositis, illius nomen praefixerunt qui praecipuas in eis agit partes.

»Est autem Minucii dialogus,« inquit cl. Blackwallius, »acute, eleganter ac perspicue digestus. Tot fere in eo graves sententias quot periodos deprehendis, [Col. 0197D] et sententiae quidem, sponte ex argumento profluentes, solerter orationi sunt intextae. Rationibus et pugnat et vincit, quantumque acuminis, [Col. 0198A] tantum habet et salis. Ingenium a natura ipsi datum non ad fingendum, sed ad veritatem dicendam, quam adulterare nescit. Christianorum doctrinam criminibus liberat quae pagani eis objecerant; adversariorumque calumnias in ipsorum religionem tam apte tamque evidenter retorquet, ut se, cum malae causae fortissimum maximeque timendum oppugnatorem, tum bonae nobilissimum praestet patronum [(1) 1Kb] .«

VII.---Caeterum de aliis Minucii vitae gestis, quamdiu vixerit, qualiterque mortuus sit, altum apud antiquos et recentiores scriptores silentium: neque de aetate qua Minucius Felix vixit, scriptorum habetur consensio. Henricus Dodwellus [(2) 1Kb] persuasit sibi eum extremis Marci Antonini temporibus floruisse, et David Blondellus [(3) 1Kb] , illum aequalem fecit Frontoni, [Col. 0198B] qui M. Antoninum docuit circa annum Christi 160. Plerique non sine ratione quidem eum numerant in scriptoribus saeculi tertii ecclesiasticis; non satis tamen certum et perspicuum est quibus aevi hujus annis floruerit, cujus potissimum imperatoris temporibus Romae vixerit. Guil. Caveus [(4) 1Kb] dicit: »De aetate ejus, qua vixit, nihil habeo quod pro certo affirmare ausim; si tamen in re obscura dubiaque hariolari liceat, conjiciam, illum, utpote Tertulliano supparem, Cypriano antiquiorem circa annum 220 claruisse.« Jo. Alb. Fabricius [(5) 1Kb] observat, quod omnes consentiant, Minucium a temporibus Antonini, Commodi ac Severi non longe abfuisse. Zephyrini Pontificis Romani aetate Minucium Romae vixisse conjicit Ceillierius [(6) 1Kb] ex Hieronymo, qui in catalogo [Col. 0198C] de Viris illustribus Minucium inter scriptores qui id temporis exstitere, recensuit. Ejusdem sententiae fuere viri doctissimi Baronius [(7) 1Kb] et Tillemontius [(8) 1Kb] . Nostra aetate vir cl. Jo. Daniel ab Hoven in epistola ad Gerhardum Meermann, Minucium Athenagorae aequalem fuisse eidemque principem inter latinos scriptores christianos locum vindicare allaboravit [(9) 1Kb] .

VII.---Praeter dialogum hunc, alium Minucii librum de Fato, vel contra Mathematicos Hieronymus de Viris illustribus capite 58, ita enarrat: »Sed et alius sub nomine ejus fertur de Fato, vel contra Mathematicos, qui cum sit et ipse diserti hominis, non mihi videtur cum superioris libri stylo convenire.« Liber hic, cujus Hieronymus etiam in epistola ad Magnum mentionem facit [(10) 1Kb] , hodie non exstat [Col. 0199A] Ejus Minucium fuisse auctorem, non certum quidem, simile tamen vero est. Ipse enim indicat se de fato commentari voluisse, his verbis [(1) 1Kb] : »Ac de fato satis, vel si pauca pro tempore, disputaturi alias, et uberius et plenius.« Verum, observante cl. Dupinio [(2) 1Kb] , utrum in alio libro de Fato amplius disseruerit, [Col. 0200A] et an tractatus, qui Hieronymi temporibus exstabat, is esset quem promiserat, an potius inde ansam arripuisset auctor aliquis quemdam Minucii nomine supponendi, incertum est. Cum vero satis apertum sit hoc ingenii monumentum interiisse, mirum sane quod Sebast. Nanus Tillemontius [(1) 1Kb] de Minucio ejusque Dialogo erudite disserens, addat illud legi typis exscriptum in quadam Arnobii editione.




[Col. 0199]
FRANCISCI BALDUINI JC. DISSERTATIO DE MINUCII FELICIS OCTAVIO.

[Col. 0199B] Ut hunc sive libellum, sive dialogum, qui multis jam saeculis falso creditus est dictusque esse octavus Arnobii adversus Gentes, et inscriberem, et esse plane liquidoque affirmarem M. Minucii Felicis Octavium, facile mihi persuaserunt duo et boni, et antiqui, et graves testes auctoresque, Lactantius atque Hieronymus. Ille enim suarum Institutionum lib. I, cap. 11, citat »Minucium Felicem in eo, ut ait, libro, qui Octavius inscribitur.« Et ex eo verba quaedam descripta recitat quae non patiuntur nos aut alium aliquem, aut alterius cujusquam, Octavium fingere. Idem lib. V, cap. 1, loquens de Christianorum quos legerit eloquentia, primo loco hunc Minucium laudat. »Minucius, inquit, Felix, non ignobilis inter causidicos loci fuit. Hujus liber, [Col. 0199C] cui Octavius titulus est, declarat quam idoneus veritatis assertor esse potuisset, si se totum ad id studium contulisset.« Testis alter est Hieronymus, qui hunc, sicuti ipse fatetur, Lactantium secutus, in catalogo Scriptorum ecclesiasticorum ait: »Minucius Felix, Romae insignis causidicus, scripsit Dialogum Christiani et Ethnici disputantium, qui Octavius inscribitur.« Idem in epistola ad Magnum, oratorem Romanum, »Minucius, inquit, Felix, causidicus Romani fori, in libro, cui titulus Octavius est, quid gentilium scripturarum dimisit intactum?« Jam autem non esse hunc librum Arnobii, satis patet, cum Minucii esse apparet. Et vero, quod Hieronymus in eadem epistola subjicit, indicare alioqui poterat Arnobii non esse, cum quidem [Col. 0199D] non nisi septem, qui et jamnum exstant, libros adversus Gentes Arnobium scripsisse testetur. Cumque alterum quemdam librum Minucio nostro falso inscriptum fuisse narret, tanto miror doleoque magis hunc, qui ejus erat unicus , fuisse illi [Col. 0200B] subreptum, alterique, non domino, injuste adscriptum; ut et plagio et partu supposito facta nostro Minucio duplex injuria esse videatur. Sed haec frequens est querela de librariorum nihil non temere miscentium facinoribus. Fortasse, ut hunc libellum Arnobio quidam adscriberent, quaedam styli et argumenti similitudo, quae imperitos persaepe fallit, fecit: et cum legerent Octavium, statim somniarunt octavum aliquem esse librum. Ridicule profecto et inepte. Saltem Arnobio perpetua oratione utenti dialogum temere adscribendum non esse cogitassent. Verum inscitiae tam caeca quam confidens est audacia. Sane Hieronymus scribit Nepotianum suum tam in scriptoribus ecclesiasticis diligenter versatum fuisse, ut, si quid ex iis proferretur, [Col. 0200C] statim agnosceret atque discerneret, quid Tertulliani, quid Cypriani, quid Lactantii, quid Minucii, quid Victorini, quid Arnobii esset. Caeterum, tanto magis miror Erasmum eo loco, illum dico Erasmum hominem acerrimo judicio praeditum, et talium scriptorum minime obtusum censorem, annotasse hujus Minucii nihil nunc exstare.

Cujus potissimum imperatoris temporibus Romae vixerit noster Minucius, nondum mihi satis liquet. Hieronymus in suo catalogo, quo scriptores ecclesiasticos eo qui vixerunt ordine recensere videtur, illum Origeni proximum, Cypriano priorem fuisse, obscure significat. Sed hujus alioqui vel saeculum vel aetatem non indicat. Certe in Cypriani de Idolorum vanitate libello plurima sunt quae tot idem [Col. 0200D] verbis in Octavio Minucii leguntur; necesse ut sit, aut hunc ab illo, aut illum ab hoc ea sumpsisse. Hieronymus vero in epistola ad Magnum, loquens de latinis scriptoribus Ecclesiae, etsi Minucium ante Cyprianum laudet, tamen illam de idolis orationem [Col. 0201A] adscribere Cypriano magis videtur. Sed et in Apologia pro suis adversus Jovinianum libris, primo loco Tertullianum, secundo Cyprianum, tertio Minucium commemorat. Sabellicus, sed sine teste, affirmat eum Romae floruisse quo tempore Urbanus ibi erat episcopus, hoc est, temporibus Alexandri Severi imperatoris. Si ita esset, esset Minucius antiquior Cypriano, aequalis Tertulliano, nostrisque adeo Juriscons. Ulpiano et Paulo. Verum etsi posteriorem fuisse credam, tamen proxima illa tempora secutum esse existimo: nostra vero non attingere nisi intervallo longissimo, hoc est, annorum prope CIC CCC.

Minuciam gentem olim Romae nobilem fuisse memini, in qua quatuor consules Minucii Augurini intra annos quadraginta numerari possunt. Sed et Minucios [Col. 0201B] Rufos, et Minucios Thermos in Fastis consularibus lego. Denique et Minucius Fundanus Asiae praeses fuit illustris, ad quem Hadrianus imperator non iniquam de Christianis legem misit: ut jam nihil dicam de eo cujus in Epistolis meminit Plinius, vel quem ille noster laudat Julianus, cujus ad Minucium Natalem libri de Jure civili laudantur.

His vero omnibus unum Minucium Felicem, etsi non fuerit ejusdem aut gentis aut familiae, facile antepono, aetate quidem posteriorem, doctrina tamen, virtute et, quod primo loco numerandum est, pietate multo superiorem. Fuit enim non modo jurisconsultus magnus, et excellens suo tempore orator: sed et, quod majus est, fuit serio Christianus. Afrum fuisse suspicor, licet id affirmare non ausim. [Col. 0201C] Certe Frontonis Cirtensis (Cirta autem fuit nobilissima Numidiae civitas, cujus et in Pandectis mentio fit) ita meminit, ut in Africa versatum se esse significet. Estque genus dicendi scribendique secutus, quale Afri illi, Tertullianus, Cyprianus, Arnobius: ut jam de posterioribus non loquar, quos eadem olim aluit Africa, illa, inquam, felix foecundaque Africa, quae ut semper aliquid novi proferre dicebatur, sic etiam religionis nostrae vindices et patronos doctissimos acerrimosque protulit, et ad ipsius quoque Romanae Ecclesiae praesidium atque defensionem emisit, nam et ex eadem Africa prodibant hostes minime ignavi, neque improbi minus, quam vehementes calumniatores, qualis, ne longius abeam, fuit ille, cujus jam memini, Fronto: quem quidem [Col. 0201D] tam impudentem rhetorem, quam impium Christianorum adversarium fuisse, ex Minucio intelligemus. Nollem hunc fuisse Papirium Frontonem, jurisconsultum, qui in Pandectis laudatur. Suspicor potius fuisse Cornelium Frontonem rhetorem, quem Capitolinus narrat fuisse praeceptorem M. Antonini philosophi, imperatoris, et ex cujus etiam schola oratoria accepimus prodiisse illum nostrum [(1) 1Kb] Melitonem, qui ad Christianorum defensionem, eloquentiam suam convertit: ut quod illis impius praeceptor probrum asperserat maledicendo, bonus discipulus abstergeret respondendo.

[Col. 0202A] Minucium nostrum Romae causas egisse, paulo ante ex Lactantio et Hieronymo dictum est: neque hoc ipse dissimulat, cum vindemiarum feriis curam judiciariam sibi remissam fuisse narrat. Sic enim et Ulpianus in Pandectis lege I de Feriis scribit, M. Antonini imperatoris oratione expressum fuisse, »ne quis messium aut vindemiarum tempore adversarium cogeret ad judicium venire.« Sicuti et Suetonius (cap. 35) narrat Augustum statuisse, »ne Septembri Octobrive mense necesse esset« in senatum venire. Immo vero et ipse Cyprianus, tamquam alter Minucius, in sua Epistola ad Donatum (Edit. Oxon. Tractatu de Gratia, pag. 1.) meminit ejus temporis quo, ut ait, »indulgente vindemia solutus animus in quietem, solemnes et statas anni [Col. 0202B] fatigantis inducias sortitur.« At tum quidem secessus amoenos captare se ait, ubi de rebus divinis cogitet. Non dissimilis est narratio nostri Minucii. Felices vero illae feriae, quibus a foro subselliisque abductus nobilissimus causidicus est ad religiosam sive commentationem sive disputationem. Cicero, quod abs nostro Scaevola accepit, narrat (lib. II de Oratore, cap. 6). »Laelium cum Scipione solitum esse rusticari: eosque incredibiliter repuerascere esse solitos, cum rus ex urbe, tamquam ex vinculis evolassent: conchas« etiam, »et umbilicos ad Caietam, et ad Lucrinum legere consuesse, et ad omnem animi remissionem ludumque descendere.« Ejus vero exempli statim mihi in mentem venit, cum Minucium audirem, relicto strepitu forensi, cum suo Octavio [Col. 0202C] rusticari, et in littore Ostiensi suaviter spectare puerilem, quem describit, ludum. Sed cum deinde audio quam in illo secessu et gravis et seria de religione disputatio fuerit, et quale sit in deserto fornice consilium, sentio numquam coactum Romae fuisse senatum majori de re: nullumque forum, urbem nullam, nullum negotium, illi sive otio, sive solitudini praetulero: saepiusque ut jurisconsulti eo modo feriari, secedere atque rusticari aliquando velint, optare cogor. An in eorum animos cadere non potest sancta aliqua et religiosa et secreto suo digna rerum divinarum cogitatio? Lactantius innuit, Minucium sese totum non contulisse ad studium rerum ecclesiasticarum. Sed tanto nobilior ejus jurisprudentia fuit, quae, qualis esse debet, in republica [Col. 0202D] fuit: et rerum divinarum humanarumque curam et cognitionem conjunxit: tantoque propterea magis ejus exemplum nostri ordinis hominibus commendo, ut saltem diebus nefastis in otio melioris religionis fastos excolant, iisque se dent atque addicant. Habebant olim feriantes Romani suam »decursionem Tiberinam,« cujus meminit Cicero (lib. V de Fin. cap. 24.), suamque, ut leges [(2) 45Kb] nostrae vocant, »Majumam« ad Ostiam. Sed excursio nostri Minucii quam minime aut otiosa aut ludicra fuit? Digna [Col. 0203A] profecto, cujus vestigia libenter conspiceret Augustinus: et illum recessum, in quo habita est disputatio, salutaret, cum in ecclesia Ostiensi matrem suam Monicam sepeliret. Equidem religiosi ejus colloquii, quod sancta haec matrona cum filio suo habuit ad ostia illa Tiberina (sicuti ipse recitat lib. XI Confession.) meminisse soleo, quoties Dialogum hunc Minucianum lego.

Quaenam esset Romani fori conditio, quum in eo versaretur Minucius, quaeque Ecclesiae in ea urbe tunc facies esset, ejus aetatis memoria plane ostendit: et quae aliquando scripsi ad Edicta veterum Principum Rom. de Christianis, eam rem illustrant. Neque ignota est historia temporum, quibus Decius aut Valerianus imperavit. Bene vero [Col. 0203B] habet: Jurisconsultis, quorum de jure civili responsa legimus, non solum ab religione alienis, sed et ejus acerrimis adversariis, successisse christianum causidicum: et illud sive forum sive collegium Rom. togae atque advocationis, quod tot jam annis conspersum fuerat sanguine et cineribus piorum hominum, tandem aliquando voce et vestigiis christiani jurisperiti expiatum atque consecratum fuisse. Arnobius libro primo gloriatur, et oratores et jurisconsultos, magnis, ut ait, ingeniis praeditos, transiisse ad Ecclesiam. Credo equidem, cum id scriberet, de Minucio eum suo cogitasse. Multos ejus ordinis fortasse numerare vix potuisset. Sed Minucii tamen exemplum quosdam secutos esse credo: ut et Minucius habuit, quos [Col. 0203C] in eodem stadio sequeretur. Saltem Hieronymus ad Magnum, ubi Minucium laudat, meminit duorum Romanae urbis senatorum, Hippolyti et Appollonii, qui, ut et inter Scriptores ecclesiasticos referrentur, meriti sint. Quid dicam de illo [(1) 1Kb] Vettio Epagatho Lugdunensi, qui olim et multis quidem ante Minucium annis et fuit et partim ignominiae, partim honoris causa (ut varia tunc erant nominum de religione judicia) publice appellatus est [(2) 19Kb] ADVOCATUS CHRISTIANORUM? An horum causam aliquando in foro Roman. Minucius egerit, nescio. Certe Tertullianus vix hoc licuisse significat. Tam odiosa tunc erat eorum sive religio, sive Ecclesia, cui status reipublicae imperiique Rom. adversabatur, totque jam erat publicis praejudiciis [Col. 0203D] confossa, ut ipsius nominis Christiani confessio ad damnationem satis esset. Tantum abest, ut hujus religionis esset, quae libertatis erat, assertio. Sed tanto magis interea miror in tam profano et inimico foro consistere causidicum pium potuisse. Mirum vero, cum jam annis prope ducentis orbis Romanus et palam et publice et libere Christo nomen dedisset, auctoribus ipsis imperatoribus, visam esse legem necessariam, quae et tandem lata est, ut in nullo foro vel advocatus vel causidicus [Col. 0204A] esset ullus, vel jus postulandi quisquam haberet, qui Christianus non esset. (Lege VIII. Cod. de Postulando.) Quam fuit itaque nobile Minucii nostri exemplum, qui bonarum partium, quantum potuit, patronus Romae fuit, quo tempore nondum impune hoc licebat! certe Christianis tunc erat interdictum foro, neque iis jus postulandi praetor dabat. Verum etsi magis illi palliati quam togati esse solerent: tamen quia iis respublica saepe carere non poterat, aliquando togatos esse eos, et eorum quosdam aliquod in republ. munus obire passi subinde sunt ethnici principes. Christiani imperatores deinde multo fuere indulgentiores, qui eos et consules et praefectos urbi atque etiam praetorio interdum creabant, quos alioqui non ignorabant [Col. 0204B] esse acerrimos hostes religionis, quod intelligi potest vel ex unius Symmachi conditione. Sed facti tandem aliquando sunt severiores, et senatum forumque Rom. perpurgarunt et Minucios quosdam esse jusserunt, quicumque vel jus dicerent, vel causas agerent. Aram Victoriae, quae in vestibulo curiae stabat, et ad quam senatus jurare atque sacrificare solebat, jampridem everterant, ipso etiam et Symmacho [(3) 1Kb] et senatu reclamante. Sed effecerunt postremo, ut non modo a tali superstitione liberi essent omnes togati, sed etiam ut nulla in foro nisi christiana esset illa jurisprudentia, cujus jam olim aliqua in Minucio nostro effigies fuerat.

Minuciani hujus libelli inscriptio, et dialogi forma, [Col. 0204C] antiquum eruditumque scribendi morem refert. Genus dicendi est argutum, acre, vehemens: est pressum, densum, nervosum, crebis sententiis compactum, omniumque antiquitatum atque historiarum memoria refertum, et in quo plures sententias quam periodos numerare possis. Nam neque verbosi olim fuerunt Christiani, qui verba dare nondum didicerant: et eorum patroni erant homines docti, ac, ut uno verbo dicam, polyhistores. Quod ad falsa crimina attinet, non tam verbis et libellis, quam vita et re ipsa refellebant adversarios.

Quaestio quae hic proponitur, et causa qua de agitur magna est, de religione nempe vera aut falsa. Acerrima utrimque est actio atque contentio. [Col. 0204D] Exitus et victoria est qualis esse debet, ubi verum cum falso confligit. Malarum partium vehemens patronus, et bonarum gravis hostis est Caecilius Natalis. Harum contra vindex, et illarum accusator acerrimus atque justissimus est Octavius januarius. Medius sedet bonus judex atque arbiter Minucius Felix. Contentionis occasio fuit, quod, cum hic cum duobus illis, quos nominavi, in littore Ostiensi ambularet, ab Octavio Christiano reprehensus sit Caecilius ethnicus, qui occurrens idolo Serapidis, illud colere se significasset. Sane [Col. 0205A] olim Pisone et Gabinio coss. Serapidis sacra Capitolio et urbe fuerant ejecta: sed postea fuerunt restituta, et in suburbiis facile haerebant. Reprehensus Caecilius fremit, et tamquam irritatus graviter in Christianorum religionem invehitur: suamque simul superstitionem defendens, Octavium veluti lacessit. Sed imprudens incurrit in adversarium fortem et acrem: et ut, ille ait,

   Fragili cupiens illidere dentem,
Infregit solido. (Horat. lib. II, satir. 1.)

Causae status non unus est. Caecilius varie et confuse agit de multis. Octavius pleraque et depellit sola inficiatione, et retorquet justa recriminatione. Quaedam ingenue confitetur: sed jure defendit. Itaque haec disceptatio partim facti, partim juris quaestionibus [Col. 0205B] constat. Tertullianus antea, et ante Tertullianum Justinus et Athenagoras, quorum exstant apologetici libelli, et postea Cyprianus partim contra Demetrianum, partim in libello de Vanitate Idolorum, et multo deinde magis Arnobius atque Lactantius hanc causam egerunt: et usi plerumque sunt non iisdem modo et sententiis et argumentis, sed et verbis et formulis. Sic enim majores nostri eadem de iisdem, ut ille olim dicebat, dicere solebant.

Atque utinam posteritas tale observasset exemplum, ambitiosa novitas bonam antiquitatem non inquinasset. Velim sane Apologias eorum, quos dixi, cum hoc Minuciano libello conferri: ut alium nunc commentarium colligere non sit necesse. Multa ex veterum philosophorum disputationibus, et poetarum [Col. 0205C] fabulis et Romana Graecaque historia subtiliter et docte hic repetuntur. Verum ineptum esset iis de rebus annotationes multas et otiosas hoc loco inculcare. Mallem quae ad antiquitatum Christianarum memoriam pertinent, copiose explicare. Sed et harum commentariis alius dabitur liberior locus: nam iis, quos jam inchoavi, absolvendis aliquando me dedam. Jam vero praeter illos, quos dixi, libellos valde velim etiam hic legi et comparari adversarias orationes Symmachi et Ambrosii: ut quam causam acriter quidem, sed privatim tamen quo tempore Christianis palam esse vix licebat, actam esse ex Minucio audiemus: eamdem multis post annis publice in aulico consistorio iterum iterumque agitatam: in eaque nobilem Romanorum sacrorum patronum, qui et Pontifex [Col. 0205D] maximus et praefectus urbi erat, cum maximo et acerrimo Antistite Christianae religionis commissum, quo tempore nostri liberi erant, et bona aequaque conditione, audiamus: praesertim cum judex et arbiter sederet, non modo tam religiosus quam Minucius, sed multo majoris auctoritatis, et qui rem bene judicatam exsequi, et adversarii calumniatoris petulantiam reprimere atque coercere posset. Si quis denique hic adjungat Augustini libros de Civitate Dei, ad Octavii disputationem multum lucis et splendoris adjunxerit, ego in talibus commentariis nunc describendis non immorabor; sed breviter tantum delibabo quaedam capita Minuciani libelli, ut lectorem praemoneam.

[Col. 0206A] Caecilius principio laudat nescio quam sive Academicam , sive Pyrrhonicam , quasi nulla esset religionis scientia; et Epicurea audacia exagitat Dei providentiam, prope ut ille [(1) 1Kb] Cotta apud Ciceronem in libris de Natura Deorum, Octavius Providentiam defendit: Neque iis etiam argumentis uti dedignatur, quibus Velleius apud eumdem Ciceronem refellit Cottae vanitatem. Caecilius exprobrabat, Christianos Deo, ut quidam Fato, addicere, quidquid agitur geriturve. Abs verbo Fati, tametsi odioso propter ineptias Stoicorum, qui ea voce abutebantur, non abhorret Octavius. Sed longiorem ea de re disputationem in aliud tempus rejicit, et eum veluti scopulum caute refugit. Sane Hieronymus in Catalogo, et ad Magnum (Epist. LXXXIV) testis est, quemdam de Fato librum [Col. 0206B] olim Minucio inscriptum fuisse: sed falsam fuisse inscriptionem monet. Credo illi a quibusdam esse adscriptum, quia hic videbatur tale aliquid esse pollicitus. Arnobius, quem Minucii discipulum et imitatorem appellare soleo, modo adversarios de fato accusat, modo etiam Christianos eodem nomine accusatos fuisse ostendit: et in utraque tamen causa, cum ad rem ventum est, haeret et nescio quomodo attonitus . Nam (juvat enim propter Minucium et quosdam alios obiter hic notare) lib. VII, posteaquam exagitavit fatum, praesertim quale Stoici fingebant: »has tamen, inquit, partes, quia res nimium longi est multique sermonis, inexplicatas transcurrimus atque intactas.« Idem lib. II, cum scriberet Christianos urgeri rogatos, an sine voluntate Dei [Col. 0206C] quidquam fieret? tam se utrimque premi sentit, ut, ad elabendum, deprecatione cujusdam ignorantiae utatur. »Si, inquit, cuncta ejus voluntate conficiuntur, nec citra ejus nutum quidquam potest in rebus vel provenire vel cadere, necessario sequitur ut mala etiam cuncta voluntate ejus intelligantur enasci; sin autem dicere voluerimus, pessimorum ab eo rejicientes causas, mali esse conscium, generatoremque nullius: incipient videri aut eo invito res pessimae fieri, aut, quod sit immane dixisse, nesciente, ignaro, ac nescio.«

Quid igitur tandem inter has veluti symplegadas constrictus, quaestioni respondet? »Respondeamus, inquit, necesse est, nescire nos ista, etc.« Justinus antea in sua Apologia non dubitaverat [Col. 0206D] , ut appellat, aperte inficiari, planeque rejicere, dum scopulum unum, quem imminere alioqui putat, vult effugere. Atqui tunc in alterum incurrit, quem non minus aut Minucius aut Arnobius reformidasse videtur. Tandem vero Augustinus in eadem Africa volens veluti persolvere, quod Minucius pollicitus esse dicebatur; et, quod hic praestare fortasse [Col. 0207A] vix potuisset, cumulate dependere: subtiliter exposuit in hac quaestione medium quidpiam, quo satisfieri posse judicavit utrique difficultati. Sciebant et Minucius et Arnobius quaenam olim fuisset dissensio disputatioque inter Chrysippum et Diodorum , sive de Fato. Nam et nos ex Cicerone atque Plutarcho illam utcumque cognoscimus. Sed ne in hujus quidem judicibus et arbitris nostri quidquam deprehendebant, quod omnino sequerentur. Itaque quamdiu non liquebat, amplius pronuntiare quam temere aliud statimque definire maluerunt.

Redeo ad Caecilium. Is suorum numinum antiquitatem, passimque receptam auctoritatem, quantum potest, tuetur. Christianorum Deum verum et unicum [Col. 0207B] exagitat; et eos interea tamquam proscindit. Octavius idolorum fabulam et vanitatem salse traducit, iisdem etiam verbis usus quibus Cyprianus in eodem argumento utitur. Neque vero difficilis fuit reprehensio, cum quidem et ipsius Ciceronis libri de Natura Deorum veluti suffragarentur. Nam et Arnobius, lib. III, post principium, testis est, propterea quosdam Christianorum hostes aliquando »mussitasse, libros illos jussu senatus abolendos atque concremandos esse.« Quid? res ipsa, quae abs suis quoque cultoribus est irrisa (nulla enim umquam stultior atque ineptior fabula ullius superstitionis fuit) ultro sese refellebat. Sed et quod huc pertinebat, facile describere potuit Minucius ex Tertulliano, Justino, Athenagora, Theophilo: ut et postea ex Minucio Arnobius, [Col. 0207C] Lactantius, Ambrosius, Augustinum, cum eamdem causam agerent. Certe quod Octavius de Saturno narrat, Lactantius ipsum Minucium auctorem laudans repetit, latiusque exponit lib. I, cap. 11. Ut autem Octavius totam fabulam Romanae superstitionis salse subsannat: sic et ipsorum oraculorum, quibus tantopere gloriabantur ethnici, vanitatem eleganter ostendit: ac ante suam quidem aetatem oraculum Apollinis Pythii desiisse significat: sicuti et Plutarchus fatetur temporibus Adriani imperatoris plane defecisse: Sic enim cum Christianae religionis veritas invalesceret, necesse fuit evanescere imposturam illorum . Porro Octavius de daemonibus et eorum, cum abs Christianis adjurantur, trepidatione narrat, quod antea Justinus et Tertullianus in [Col. 0207D] Apolog. et Cyprianus contra Demetrianum et postea Lactantius lib. quarto, cap. vigesimo septimo. Itaque facile refellit ipsum quoque Ulpianum, Christianos, ut impostores, hujus, ut vocant, exorcisationis causa, irridentem Lege I. de Extraord. Cognit. Inanes non fuisse exorcismos posterioribus quoque temporibus, et fuisse frequentes in Ecclesia, intelligi quoque potest ex Optato Afro et Augustino, scriptoribus a Minucio minime alienis.

Sed et de Deo unico multa Octavius inculcat, non dissimilia iis, quae Justinus . et Clemens Alexandrinus collegerant. Nam et utrumque legisse noster potuit. Neque vero praeterit, quod Cyprianus urget, ipsum quoque vulgus naturaliter appellare Deum [Col. 0208A] unum et singularem, cum Numen invocat: sicuti et Lactantius lib. II, cap. 1, ait ethnicos, cum jurarent, Deum potius, quam Jovem nominasse. In antiqua formula jurisjurandi Rom. nominatur Diespiter. Sed Cicero, lib. VII Epist. ad Trebat., dixit, »jurare Jovem lapidem.« Saepe etiam Jovis meminisse olim jurantes constat, et apud Graecos est appellatus. Mirum vero, quod Caecilius gloriatur, ignotis etiam numinibus Romanos aras exstruxisse. Nam quid hoc aliud est, quam errorem confiteri? Talem aram Paulus Athenis vidisse se ait, et ex ea sumit argumentum convincendae hujus ignorantiae, docendorumque Atheniensium. Neque in Attica modo, sed et in Elide fuisse aras ita inscriptas, testis est [(1) 16Kb] Pausanias. Et fortasse postea Octavius, cum docere Caecilium [Col. 0208B] instituit, Pauli exemplo inde repetiit suae catecheseos de veri Dei cognitione principium.

Illud quoque mirum videri posset, Caecilium gloriari, »quae apud alios populos singula numina coluntur, universa Romae coli:« Nihil ut supersit, quam ut suum Pantheon gloriose ostentet. Atqui obstabat lex Romuli, quae peregrinos deos coli vetabat. Obstabat Ciceronis sententia, qui confusionem religionum alioqui fore pronuntiat. Sed peregrinos fortasse non judicabant, quia jam erant publice acciti, et veluti civitate donati. Sic urbs illa, quae ab Athenaeo (lib. I, cap. 17.) scite dicta erat , salse abs Theophilo nostro ante Minucii aetatem, appellata est . Nam et Tertullianus (de Spectaculis, c. 6) dixerat, »in ea consedisse conventum [Col. 0208C] daemoniorum,« curiamque deorum. Interea non temere adjecit, illic quidvis colere, jus fuisse, praeter Deum verum. Estque profecto memorabile, quod Augustinus lib. I de Consensu Evangelistarum, cap. 18, scribit, cur illum unum non coluerint Romani, qui colebant omnes alios. Quia, inquit, solum se coli voluerit, illos autem deos Gentium, quos isti jam colebant, coli prohibuerit. Cum autem de ipso Christo quaereretur, alia etiam causa fuit, cur senatus reclamaret. Porro, ut Augustinus in eo libro multa inculcat, quae ex nostro Octavio repetita videri possent; sic et, quod eleganter respondet de excidio Hierosolymitano, Octavii de eadem re responsionem confirmat. Sed singula nunc describere nihil attinet. Redeo ad Minucianum auditorium.

[Col. 0208D] Caecilius Christianos accusat, quod »templa tamquam busta despiciant.« Fatetur Octavius. Nam et Clemens Alexandrinus in antea probaverat, illa esse [(2) 45Kb] sepulcra. Sed Arnobius lib. VI »templa bustis superlata« fuisse ait. Caeterum Christiani alia postea ratione ex suorum martyrum sepulcris, non modo templa, sed et altaria effecerunt. Neque non potuit Minucius ea vidisse. Sed ita est profecto. Etsi majores nostri religionis nomine multa facerent in speciem similia iis, quae ab ethnicis fiebant: tamen, [Col. 0209A] quia alius erat finis, aliusque usus, sua sacra defendi posse sciebant, etsi aliorum damnarent. Sacrificiorum Romanorum ritus quam valde irrident! Atqui non dissimilis olim eorum, quae lege divina Judaeis mandata erant, forma fuit.

Etsi autem Christiani aetate nostri Minucii sua templa superbe attollere ad exemplum ethnicorum non possent: tamen suas saltem habebant cryptas, et quasdam etiam aedes et domus sacras in apertis et editis locis, ut Tertullianus ait, et lubenter conveniebant ad illa suorum martyrum sepulcra: quae vocabant. Nam et haec illis permisisse Gallienum imperatorem (qui Minucii aetatem non longo intervallo attigit) Eusebius scribit. Ridet autem Caecilius, quod Christiani suos jam vita functos, non tam [Col. 0209B] mortuos esse, quam dormire dicerent et crederent corporumque resurrectionem jactarent. Atqui et apud suum Homerum (Iliad. . V. 344) legerat, , et apud Virgilium (Aeneid. IV, vers. 244.) »somnos adimere,« cum de mortuis in vitam revocandis agitur. Quid praeterea hic responderit Octavius, conferri potest cum iis, quae antea Theophilus, Athenagoras, Justinus, Tertullianus, eadem de re scripsere. Nam hos secutus Minucius est. Ridet Caecilius (cap. 12.) Christianos, quod cadavera ungant, non coronent. Atqui et Romani, etsi quid agerent ignorarent, unguenta funebria habebant. Notus est ille Enni versiculus:

Tarquinii corpus bona femina lavit et unxit.

Et licet Leges XII. Tabb. servilem uncturam cadaverum, [Col. 0209C] ut ait Cicero (de Legib. lib. II, cap. 24), tollerent, aliam tamen relinquebant: et ipsi jurisconsulti inter justos funeris sumptus unguenta referunt (L. trigesima septima, de Relig. et Sumpt. fun.). Quod ad »coronas cadaverum« attinet, fatetur Octavius Christianis ineptas videri: et eos propterea in eo genere ethnicos imitari nolle. Tertullianus in libro de Corona (cap. 13), ait, »a saeculo coronari et ipsas Libitinas:« Et ipse Cicero pro Flacco (cap. 31) meminit »aureae coronae impositae mortuo« cuidam »Castricio.« Verum quid antiquae leges Rom. de Coronis cadaverum statuerent, dixi ad Duodecim Tabb. Denique ridet et indignatur Caecilius, apud Christianos »cadavera humari,« non »uri.« Verum est vetus illud, »Risu inepto nihil est ineptius.« Quid Octavius? [Col. 0209D] Simpliciter respondet, antiquam esse suam et meliorem sepeliendi consuetudinem. Quod et Arnobius respondit. Nam et post Minucium mota iterum haec quaestio est. Atqui Romani poterant sui saltem Ciceronis librum secundum de Legibus (cap. 22) legisse, qui hunc morem defendit et confirmat. Et Plinius lib. VII, cap. 54, »Ipsum, inquit, cremare apud Romanos non fuit veteris instituti: terra condebantur.« Sane Tertullianus de Corona (cap. 12) ait, Christiano non licuisse cremare, et (ineunte) libro de Resurr. carn. ridet eos, qui »atrocissime,« ut ait, »exurunt defunctos.«

Porro Augustinus lib. XI Confess. significat in ecclesia Ostiensi peculiarem aliquem etiam fuisse morem [Col. 0210A] humandorum corporum. An is quoque jam tum in usu esset, cum ibi ageret Minucius, nescio. Ridiculum vero, quod Caecilius, severus scilicet censor, Christianos accusat, quia neque unguentis delibuti, neque sertis redimiti essent. Mirum, quod interea non miratur, eos tamen usos jam tum fuisse oleo et chrismate. Sane sobriam, siccam, frugalemque vitam, hoc est, ab unguentis alienam, ipsi etiam ethnici laudare solebant: et Plato ex sua Republica, quam optimam suo judicio fingit, Homerum non ejicit nisi unguento perfusum et vittis redimitum, et, ut hic noster Octavius ait »coronatum:« cum significaret sese habere nolle cives tam molles. Ac ne longius abeam, Vespasianus quemdam ungentis madentem, et gratias agentem pro impetrata praefectura, aversatus, [Col. 0210B] »Mallem, inquit, allium oleres.« Sed quid non objiceret Caecilius, cum etiam Christianos accuset, quia flores naribus supponerent, nec capiti coronando imponerent? Atqui ipse Lucianus in suo Nigrino ipsos Romanos rectius irridet, quod Christianos hic non imitentur, et faciant contra naturam, planeque nihil aut sapiant, aut sentiant. Adde Tert. de Cor. mil.

Caeterum Caecilius, ut alter Lucianus in Peregrino, Christianos irridet, quod colant hominem crucifixum. Octavius breviter negat hominem tantum esse, quem colant: et regerit, adversarios potius esse , qui reges tamquam deos colant, et per eorum etiam genium jurent: quin immo gravius puniant ita pejerantem, quam si quis suum Jovem jurando sciens [Col. 0210C] falleret. Suspicor hic notari quamdam constitutionem Alexandri Severi: quae tamen relata est in libros Juris L. II, C. de Rebus credit. Sane olim Christianos noluisse uti tali formula jurisjurandi, testis est Tertullianus in Apologetico. Sed tanto magis miror eam posteriorum Caesarum Christianorum legibus commendari.

Caecilius contumeliose objicit Christianos etiam »ipsam crucem adorare.« Negat Octavius. Adversarius iis, ut furciferis, maledicit. Noster (non enim eum pudet crucis Christianae) cruciferos suo modo dici non recusat, et de suae crucis signo religioso, (quod certe majoribus olim nostris familiare fuit) respondet, quod antea Justinus et Tertullianus scripserant, et postea Lactantius lib. IV, cap. 27. [Col. 0210D] Nam et quanti illud fecerit Constantinus, notum est: certe ut vulgo res minus esset ignominiosa, edixit ne deinceps facinorosi cruci affigerentur. Non desiit tamen Julianus Apostata, ut Caecilius, Christianis ignominiae causa exprobrare crucis cultum, sicuti ex Cyrillo intelligi potest.

Mira est impudentia calumniae. Eo tandem evasit, ut nescio quae sacrorum monstra Christianis objicerent adversarii, »et qualia demens [(1) 1Kb] (ut quidam poeta dixit) Aegyptus portenta colit.« Audet etiam Caecilius fingere illos »adorare caput asini,« quamquam primus hoc non finxerit. Octavius tam putidam calumniam inficiatione depellit, et id potius de adversariis [Col. 0211A] vere dici posse, recriminando probat, secutus suum Tertullianum (Apolog. c. XVI), qui et Christianos vulgo dictos esse asinarios, et Christum ipsum auribus asininis tamquam aliquem Midam ab impio pictore expressum fuisse narrat. Talem autem confictam fabulam esse significat, quod Cornelius Tacitus mentiendo tale quippiam de Judaeis recitasset. Verum et ante Tacitum multis annis Apio Alexandrinus tempore Caligulae in Judaeis accusaverat quamdam . Caeterum, cum Josephus tale mendacium jam refutasset, minus ignoscendum est Tacito, qui in eo perstat: minime vero illis, qui majori etiam impudentia Christianis hoc probrum aspergunt.

Turpius est quod Caecilius eodem pudore clamitat, [Col. 0211B] eos »colere nescio quae pudenda.« Ecquo ruit impura maledicentia? Octavius suae verecundiae esse intelligit, id longiori oratione non refellere: interea audire cogitur, alia non minus nefanda, cum Caecilius declamaret nefarios esse Christianorum coetus antelucanos, incesto et parricidio pollutos, prope ut olim erant Romae Bacchanalia. Octavius talia crimina non solum abs suis depellit, sed etiam retorquet in adversarios. Quam incesta essent Romanorum sacra non est ignotum. Nam et eorum poeta [(1) 1Kb] , »Nota Bonae, inquit, secreta deae.« Diu etiam humanas victimas immolarunt: etsi in aliis gentibus hanc, non jam dico sanctam, sed sanguinariam et sceleratam feritatem reprehenderent. Est autem memorabile, quod Plutarchus in Problem. narrat, eos obtendisse ad hoc [Col. 0211C] suum factum excusandum, aliorumque damnandum. Mirum vero Christianis sacra talia objecta fuisse. Fuit tamen vetus et diuturna haec calumnia: et quidem promiscuae libidinis suspicionem facile augebat quorumdam credulitas, qui alios ex suo ingenio aestimant, et nocturna promiscuae multitudinis coitio, et quia Christiani sese fratres sororesque appellarent, atque etiam osculo sese invicem exciperent. Quid dicam, osculo quosdam impudice abusos esse, ut et fatetur et conqueritur Clemens Alexandrinus in Paedag. Christiani satis multa castissimi sui pudoris testimonia opponebant. Sed nihil audit impudens malevolentia, quae ut linguam habet intemperantem, sic neque frontem neque aures habet. Sane et olim Apionem tale quippiam de Judaeorum coetibus confinxisse [Col. 0211D] narrat Josephus. Ergo nihil nostris tali infamia oppressis aliud superfuit, quam, quod scite et eleganter Aeschylus ait, . Non erant impostores, qui verba darent: non homines clamosi et impotentes, qui conviciis, maledictis, libellis famosis adversarios vicissim opprimere vellent. Rebus ipsis falsum refellere, et eo tandem modo vincere sedendo et silendo malebant: et bona interea conscientia sese sustentabant atque consolabantur. Sic bonam causam agebant bene.

Mirum rursus, Caecilio tam insolentem visam esse illam inter eos »fraterni nominis communionem,« [Col. 0212A] cum et ipse Ulpianus scripserit, eum, qui fraterna charitate diligitur, etsi frater non sit, recte tamen Fratrem simpliciter appellari quod et in libros juris relatum est L. quinquagesima octava de Haered. instit. Quin immo et olim ipsos Essaeos, ante tempora Christianorum, ita sese invicem compellasse, didici ex quodam Philonis fragmento, quod exstat apud Eusebium (lib. VIII, cap. 12).

Horribilius est alterum, quod objiciebatur, »crimen infanticidii:« coepitque haec calumnia paulo post tempora Trajani, et ad Constantini aetatem perduravit, et quidem cum tragica suspicione cujusdam coenae Thyesteae. Sed unde haec suspicio? An quia Christiani dicere solerent se vesci corpore et sanguine Christi? sicut e diverso narrat Augustinus [Col. 0212B] quosdam aliquando existimasse ab Christianis adorari Cererem et Bacchum, cum audirent in eorum mysteriis tanti fieri panem et vinum: neque alioqui rem intelligerent. Quid dicam, quod Epiphanius [(2) 1Kb] narrat, quondam haereticos, qui Gnostici et Cataphryges et Pepuziani appellabantur, se vero Christianos esse mentiebantur, commisisse quod hic Caecilius omnibus Christianis objicit? Sed an aequum fuit, ut viris bonis propterea affingeretur, quod ab iis erat alienissimum? Adversarii loco probationis obtendebant famam et rumorem. Sed nullo quoque jure id fieri, leges civiles pro nostris respondebant, et ipse Quintilianus [(3) 1Kb] dixit, »nulli non etiam innocentissimo accidere posse fraude inimicorum, falsa vulgantium, ut sinistro rumore laboret.« Quam vero procul abessent Christiani [Col. 0212C] ab omni homicidio, satis Octavius ostendit, cum ne homicidium quidem in ludis gladiatoriis spectare eos per suam religionem potuisse narrat, quod et antea Theophilus dixit ad Autolycum; et eodem tempore Athenagoras in Apologia, et latius Tertullianus in libro de Spectac. et postea Lactantius lib. VI, cap. 20. Sed neque caesae pecudis sanguinem gustasse nostros Minucius affirmat: sicuti et Tertullianus. Sic enim, quam Apostoli repetitam Nohae legem rursus tulerant, multis saeculis nostri diligenter observarunt, non minus quam Apostolicum in eadem Synodo decretum . Certe quam honestum, religiosum, pudicum, castumque fuerit Christianorum solemne convivium, quod appellabant, Caecilius, si verum ingenue dicere, quam improbe mentiri maluisset, intelligere [Col. 0212D] potuerat non solum ex Tertulliani nostri Apologia, sed et sui Plinii quadam ad Trajanum Epistola. Sed petulantiam projectae maledicentiae quid refraenare posset? Dixi de eo convivio plura in annotationibus ad illam Epistolam, quae jam repetere nihil attinet. Utut autem nocturni Christianorum coetus innoxii essent, tamen obstabat lex Duodecim Tabb. multis decretis confirmata, et gravia erant judicia de collegiis illicitis. Nostri vero respondebant, nihil reipublicae esse periculi a suis coitionibus, quia essent alienissimi ab omni vel ambitione, vel ullius dignitatis [Col. 0213A] cogitatione, nihilque esset in republica, quod affectarent, sed sua essent privata conditione contenti, ut Tertullianus in Apolog. respondet.

Caeterum ut jam praeteream reliqua capita vel accusationis Caecilianae vel Octavianae defensionis, illud observare juvat: cum calumniator ingeniosus et acer nihil non vel confingat vel exaggeret, et majestatis quaedam leviora crimina adjungat: praeteriisse crimen perduellionis, quod et alia antea objecerant, et ad reos statim opprimendos inprimis idoneum esse videbatur. An id dissimulavit, quia ne tenuis quidem ejus esset suspicio? Fuit certe perpetua haec majorum nostrorum gloria, quod nullis injuriis tam irritari potuerint, ut in principes aut tyrannos, etsi ab iis indignissime vexarentur, hostili [Col. 0213B] animo essent, aut ullis adversus eos conjuratis conspirationibus (quae tamen alioqui et speciosae et frequentes tunc erant) assentirentur: aut, quid sua patientia, tolerantia, modestia, continentia dignum esset, non meminissent. Tantum abest ut essent aut turbulenti aut seditiosi, aut immani cupiditate ultionis abriperentur. Nam etsi ea multitudine septi essent, ut facile possent conficere, quod in hoc genere instituissent, tamen fas non esse putabant. Et vero suae alioqui religionis et principia sustulissent, et fundamenta evertissent. Immo vero humanae societatis vincula omnia dissolvissent. Quid multi etiam philosophi ambitiose praedicarent de tyrannicidis, notum erat. Sed nostri talibus flabellis incendi se non patiebantur: tantum abest, ut religionis nomine [Col. 0213C] ad publicum parricidium incitarentur. Nihil est praetermissum, quod eos inflammare posset, et furor fieri dicitur laesa saepius patientia. Sed eos religio continuit, et ad invictam modo patientiam armavit. Id vero, de quo etiam quaeri hoc tempore audio et miror, perpetua plurium saeculorum historia nos alias confirmabimus. Illud modo breviter attingam, quod Minucius dicere potuit, ac paulo ante ejus aetatem accidit.

Tertullianus ad Scapulam (cap. 2) »Circa majestatem, inquit, imperatoris infamamur: tamen numquam Albiniani, nec Nigtiani vel Cassiani inveniri potuerunt Christiani.« Juvat et alterum ejusdem Tertulliani loco, cujus memoriam veterem hisce temporibus renovari plurimum interest, ascribere. [Col. 0213D] »Unde,« inquit, in Apolog. (cap. 35) »et Cassii et Nigri et Albini? unde qui inter duas lauros obsident Caesarem? unde qui faucibus ejus exprimendis palaestricam exercent? unde qui armati palatium irrumpunt, omnibus Stephanis atque Partheniis audaciores? De Romanis, nisi fallor, id est, de non Christianis.« Ne hunc quidem locum ex historia illustrare gravabor. Avidius Cassius, Syriae legatus, adversus M. Antonium imperatorem surrexerat, cum praetexeret se rem publicam restituere atque conservare velle, quam Marci dissoluta indulgentia pessumdaret. Christiani tamen, qui in Marci exercitu adversus Marcomannos tam frequentes fuerunt, Cassianae factionis nulli fuerunt. Commodum, impurum [Col. 0214A] tyrannum et nostris infestissimum, domi strangulari Romani curarunt, qui illi maxime erant familiares. An his Christianus ullus adfuit? Septimio Severo, qui ad imperium gladiatorio animo viam affectabat, sese opposuit Pescennius Niger in Syria, et deinde Clodius Albinus in Britannia Galliaque, cum uterque tam bono jure armatus, quam Severus, sibi esse videretur. Nam et ipse Tertullianus in libro de Pallio (cap. 2) hosce non minus, quam Severum, Augustos aliquando agnovit atque appellavit. Christiani tamen in eorum vel exercitu, vel factione nulli inventi sunt. Plautianus, qui principi proximus erat, et post eum maximae auctoritatis, ut Severus et Caracalla, a quibus fiebant multa crudeliter, jugularentur, immittit in curiam suum praefectum, [Col. 0214B] et eodem paulo post irrumpit. An Plautianum Christiani secuti sunt, quorum interesse videbatur tyrannos illos tolli? immo vero potius Severum jam decumbentem illi suo etiam oleo curarunt sanaruntque, ut testis est Tertullianus ad Scapulam, ubi et solemnes Ecclesiae preces pro principibus commemorat. Tum addit: »Ex regula patientiae divinae agere nos satis manifestum est, cum tanta hominum multitudo, pars pene major civitatis cujusque, in silentio et modestia agimus. Absit enim, ut indigne feramus ea nos pati, quae optamus: aut ultionem a nobis aliquam machinemur, quam a Deo exspectamus.« Non dissimilia sunt, quae repetit in Apologetico, et digna sunt, quae his quoque temporibus inculcentur. Certe ait, Christianos facile [(1) 1Kb] »paucis [Col. 0214C] faculis vel una nocte« potuisse sese ulcisci, si aut fuissent, aut esse voluissent (quod tamen jam a temporibus Neronis dicebantur) incendiarii. »Sed absit, inquit, ut aut igni humano vindicetur divina secta; aut doleat pati, in quo probatur.« Ait, illis, si aperte agere, et vim vi repellere voluissent, minime defuisse »vim numerorum et copiarum.« Sed inquit, »apud istam disciplinam magis occidi licet, quam occidere.« Ait illos etiam sine armis potuisse vincere secedendo, et vacuum Romanis suum orbem relinquendo, si alio migrare voluissent. Tum enim defuissent, quibus imperasset Romanus imperator. Adeo pauci supererant, qui non essent Christiani. Sed nostros et cives manere voluisse, et ad hostes Romanorum transire noluisse significat, et interea [Col. 0214D] tamen a Romanis appellatos esse non hostes modo, sed et principum et humani generis hostes. Caeterum tam injusta et aperta fuit haec injuria, ut ipsos tandem hostes Christianorum puduerit tam et ingrate agere, et loqui impudenter.

Ergo Caecilius, quantumvis esset impudens, erubuit iis aliquod perduellionis crimen affingere. Quidvis aliud objicere, carpere, mentiri, calumniari [Col. 0215A] maluit. Sed neque Christianis »adscribit causam publicarum calamitatum:« quod tamen eo tempore alii adversarii odiose facere imprimis solebant. Tristissima sane aetate Minucii erat facies Romani imperii, horribilisque dilaceratio atque confusio. Quid dicam genus omne malorum tunc inundasse? orbemque et concussum et permixtum bellis, incendiis, inundationibus, terrae motu, civitatum ruinis, gentium regnorumque excidiis, denique confectum et fame et peste publica? Non committit tamen Caecilius, ut (quod vulgus tunc clamitabat, et ante postque multis saeculis jactatum est) calumniaretur, Christianis totum illud chaos acceptum ferri debere, eorumque sanguine esse expiandum. Ante Minucii aetatem Tertullianus, »Si, inquit, [(1) 1Kb] Tiberis ascendit in arua, si coelum [Col. 0215B] stetit, si terra movit, si fames, si lues, statim, Christianos ad Leonem,« acclamatur. Non minus odiosa et immanis erat acclamatio tempore Cypriani, ut ex hujus ad Demetrianum Epistola satis apparet. Eadem et tempore Arnobii. Nam et hic in suis adversus Gentes libris laborat, ut hac publici odii et invidiae flamma nostros liberet. Quid ipse postea Symmachus? nonne audet talem rursus cantilenam canere? Certe dignus erat, qui audiret, quod aliquando Romae post mortem Commodi acclamatum est, [(2) 1Kb] Delatores ad Leonem. Sed nostri ab sanguine et ultionis cupiditate erant alieni. Ambrosius non passus est eum in crimine tam falso diutius exsultare. Sed cum non multo post urbs ipsa capta atque direpta fuisset, non erubuerunt impii calumniatores [Col. 0215C] talem postremo cladem religioni Christianae adscribere: coactusque est rursus Augustinus tam tetrae maledicentiae occurrere. Nam et propterea se suos de Civitate Dei libros scripsisse fatetur. Agit ergo minus malitiose Caecilius, qui aliorum exemplo talem facem in nostros non contorquet, neque eorum innocentiam tam indigne onerat. Immo vero iis, ut miseris, ut victis, ut servis, ipse tamquam magnis victoriis elatus, et summa felicitate cumulatus, superbe insultat: et hoc nomine tam illorum religionem fastidiose deprimit, quam suam gloriose attollit superstitionem. Sic enim profani homines ex fortuna et rerum successu pendent. Sic ipse Cicero pro Flacco contumeliose exagitat Judaeorum et gentem et sacra. Sed et Apionem Judaeis servitutem et aerumnas, [Col. 0215D] tamquam falsae religionis testimonia, confidenter objecisse, ex Josepho intelligimus. Mirum vero, post tempora quoque Constantini, Julianum imperatorem nostros eadem ratione impetiisse, sicuti ex Cyrilli responsionibus cognoscimus. Quanto id magis potuit Caecilius, qui Christianos, nisi afflictos, miseros, pauperes, nullos viderat? itaque magno supercilio et fastu et contemptu in eos despuit, et tamquam (utor Apostoli [Col. 0216A] verbis) proculcat. Sed Thrasonicos ejus spiritus altiori animo despicit Octavius, iisque sanctam quamdam superbiam opponit, qua et in paupertate divites, et in servitute liberi, et in media denique morte victores essent nostri. Utut autem Caecilius initio despumans, et intemperanter convicia profunderet, et minas efflaret, et ampullas horribiles projiceret, denique Christo insultaret: tamen veris victus paulo post cedit: neque arbitri judicisque Minucii sententiam exspectat, sed ultro illi occurrit. Admirabilis profecto conversio, praesertim tam repentina. Sed ea ostendit, sanabiles multos Romae fuisse, qui videbantur alioqui depositi et deplorati: veritati vero errorem facile cedere. Ergo Caecilius quadam veluti in jure cessione Octavio vindicanti addici poterat. [Col. 0216B] Certe vinci dedique non recusat, et Octavianae orationis quodam quasi fulmine perculsus, tamquam alter quidam Paulus, subito religionem, quam ignorans oppugnaverat, admonitus complectitur.

Vellem autem, Minucius nobis quoque exposuisset totam hujusce historiam: ut et, qua lege, qua conditione, quibus sponsoribus, quo ritu, qua caerimonia, Caecilius Romam reversus, in Ecclesiae collegium et communionem cooptatus fuerit, intelligeremus. Nam et antiqui illius moris memoria expetenda est. Sed quod Hieronymus ad Chronica Eusebii, et Augustinus lib. VIII. Confession. (cap. 2) narrat de duobus aliis ejusdem et conditionis, et ordinis, et gentis, et ingenii viris, Arnobio et Victorino: cogitemus factum quoque esse de Caecilio. Immo [Col. 0216C] vero hic Caecilius fatetur sese, posteaquam intellexit quid non sit vera religio, desiderare intelligentiam, cognitionem, institutionem religionis verae; eam vero catechesin in diem sequentem fuisse rejectam Minucius scribit. Sed tanto magis doleo, alteram hanc scholam, quae Minuciani libri optima et maxima pars fuisset, non editam esse: saltem non exstare. Nam neque satis est falsum refellere, verum etiam docere oportet: ut et, quid non sit, et quid sit Deus aut religio, exponatur. Sed bene habet: quod hic desideramus, sarcire potest Augustini liber de Catechizandis rudibus, qui et leges et formulam veteris catecheseos eleganter describit: et quomodo sit agendum cum doctis et litteratis, etiam monet: neque dissimilem Minucii aetate credo catechesin [Col. 0216D] fuisse, et his quoque temporibus non observari miror. Juvat autem, ut Caecilium audivimus accusatorem et adversarium, nunc rebus conversis spectare catechumenum. Catechumeni tunc etiam appellabantur »auditores,« vel »audientes,« sicuti ex multis Tertulliani locis apparet: erantque imprimis dociles, minimeque refractirii: quod et ipse Lucianus in Philopat. indicat. Contentiosae itaque disputationes nullae cum iis erant: sed placidis monitionibus religio docebatur. Post catechesin qui jam sua nomina Ecclesiae dederant, ut Baptismo initiarentur, appellati sunt »competentes:« eorumque rursus in ordine Caecilium jam nostrum conspicere juvat. Post Baptismum candidatus denique particeps fiebat [Col. 0217A] , a quibus antea procul abesse jubebatur. Neque sane de iis, aut promiscue disputare, aut coram profanis hominibus disserere, majores nostri solebant. Testis est Theodor. [(1) 65Kb] in Eran. Nam illa religiosius atque adeo timidius tractanda esse sentiebant: et quorsum alioqui res evaderet, longe prospiciebant. Itaque licet, cum accusarentur eorum , magna causa esse videretur, cur exponere deberent quidquid in iis ageretur; tamen de mysteriis nihil dicunt in foro, neque de iis cum adversariis aut contendunt aut litigant.

Atque haec quidem hactenus breviter praemonere visum fuit, ut ad Octavii Minuciani lectionem viam veluti praemunirem, quae et Christianarum antiquitatum memoriam nobis commendet, et ad eam renovandam [Col. 0217B] nos excitet, qui et alioqui Romanas tanto studio persequimur. Atque utinam qui Romae sunt docti homines, et nullum non etiam lapidem revolvunt, nullamque non in ipsis lapidibus litteram observant, ut antiquae reipublicae aliquid eruant: veteris quoque Ecclesiae monimenta (quibus eadem urbs abundat) colligerent, pluresque, qui in ea et vixerunt, et sepulti sunt, Minucios excitarent. Satis jam, satis est novorum de Religione libellorum. Veteribus potius in lucem revocandis hujus generis reliquiis operam demus: et simus aliquando doctae antiquitatis potius, quam inanis novitatis studiosi: majorumque nostrorum imagines et intueamur, et aliis, ne novi homines esse forte videamur, ostentemus. Neque tamen, etsi eadem eorum religio animusque [Col. 0217C] idem fuerit, eadem quoque semper facies fuit, idemve status. Non enim semper vexati abjectique jacuerunt, neque tam aut ingrati aut inepti fuerunt, ut optimo jure optimaque conditione esse recusarint, cum hoc iis licuit per principes Christianos: neque tam fatui, ut hoc beneficio non uterentur: neque tam iniqui, ut, si quid in suis imperatoribus desiderarent, paganorum (ut loquimur) tyrannorum loco eos haberent: neque tam morosi, ut publicae tranquillitati nihil quidquam condonarent. Loquor de iis, qui non fuerunt degeneres. Sed liberae Ecclesiae splendorem non vidit Minucius: servientis modo squalorem vidit. Nostrum vero est, utrumque statum, et utriusque temporis conditionem recte considerare atque discernere: et hoc externae, [Col. 0217D] ut ita loquar, formae temporumque discrimen prudenter observare, ut et antiquitatis memoria, et majorum nostrorum exemplis recte utamur. Hic enim et [Col. 0218A] prudentia magna et cautione maxima opus esse fateor: et cum lex nova rogatur, fertur saepe illud Uti rogas, saepius istud Antiquo, nobis ut occurrat atque placeat, necesse est, resque postulat. Insculptum Romae in veteri marmore esse dicitur, CANDIDA FULVO NOBILIOR AURO FELIX ANTIQUITAS. Sed ejus praejudiciis infeliciter abuteremur, nisi liberum integrumque judicium in iis discernendis atque diligendis adhibeamus: ne vel confuse omnia misceamus, vel malitiose praetereamus, quae imitari nos oportet, vel etiam, quae huic aetati non conveniunt, intemperanter urgeamus. Cum olim de testamentis ageretur, lex quaedam civilis respondit, »retinendum esse morem fidelissimae vetustatis.« L. XVIII. Co. de Testam. Cumque de finibus et [Col. 0218B] ordine gubernationis ecclesiasticae quaereretur, audita in Nicaeno concilio est illa vox: . Nulla tamen fuit superstitio, quae intemperanter, atque impotenter urgeret, quod reipublicae salus repudiaret. Et ut sapientes jurisconsulti, ubi de magistratuum jure quaestio esset, graviter respondebant, non solum spectandum esse, quid Romae factum sit, sed etiam quid fieri debeat. (Lege duodecima de Offic. Praes.) Sic etiam spectare debemus, non solum quid majores nostri fecerint, sed et quo tempore, et quave conditione, aut quali fine: neque non meminisse quoque oportet, quod lex quaedam monet, non tam exemplis quam legibus judicandum esse. Ergo facio perlubenter, ut et jurisprudentiam et historiam conjunctim aut colam, aut saltem colendam [Col. 0218C] esse saepe profitear: et quidem utramque in utroque genere, humanarum dico et divinarum rerum, sive civilium et ecclesiasticarum. Nam et earum intelligentia atque memoria talem horum studiorum conjunctionem requirit: ut, si Tiberius imperator recte judicavit, militarem disciplinam (quod ait [(2) 1Kb] Suetonius) ex antiquitate esse repetendam: nos multo magis sentiamus rectiusque dicamus, civilem et ecclesiasticam bona fide judicioque bono inde repeti debere. Interea vero, quia varie et periculose hic errari posse sentio, iterum iterumque obtestabor omnes bonos et cordatos, ut a factionibus aversi, et a studio partium alieni, primum vetustati tantum auctoritatis tribuant, quantum illi debetur: deinde placide cogitent atque observent, non solum quid [Col. 0218D] veteres Christiani, tempore Minucii, facerent, cum aliud non possent: sed et quid optarent, et ubi possent, faciendum esse statuerent: et vero, quid tandem, cum liberi fuerunt, fecerint, ut et rempublicam et Ecclesiam recte constituerent.




[Col. 0219]
AD PRIMAM LINDNERI EDITIONEM PRAEFATIO JOANNIS AUGUSTINI ERNESTI.


[Col. 0219A] Docto et christiano lectori salutem.

In institutis eorum, per quos bonarum litterarum omnium, imprimisque sacrarum, intelligentiam atque scientiam Deus reddidit generi humano, hoc reperio fuisse, ut et ipsi sacra cum humanis conjungerent, nec minus studiosi essent legendorum veteris Ecclesiae, Graecae Latinaeque, scriptorum, quam quae ab antiquioribus Graecis et Romanis accepta tenerent, et ejusdem conjunctionis auctores suasoresque essent iis, qui se ad eorum disciplinam auctoritatemque contulissent. Ne exempla e longinquo repetamus, externisque de populis, Erasmus, quem in principibus instauratoribus humanitatis eruditae numerant omnes, non minus curaverat, ut in scriptis antiquorum Ecclesiae [Col. 0219B] Doctorum versatus esset, quam in profanis Graecorum et Latinorum, nec plus ei debet antiquitas Graeca et Romana, quam Ecclesiastica, ut qui haud paulo plura volumina Ecclesiae veteris Doctorum, quam classicorum auctorum, ad fidem codicum recensuit, castigavit, illustravit. In nostris autem terris, primum, qui in hac ipsa Lipsia nostra fundator bonarum litterarum exstitit, Petr. Mosellanus, ita Graecos et Latinos scriptores interpretatus est, ut pariter ad intelligentiam et lectionem PP. interpretandis Scripturis S. et praelegendis poetis ecclesiasticis, adolescentes aemulantes ejus studia, hoc est, florem juventutis, adduceret. Quam disciplinam ab eo acceptam retinuit, et suis tradidit Casparus Bornerus, vir et ipse, ut judicat Joach. Camerarius (in [Col. 0219C] Vit. Ph. Melanchth. p. 71) ad disciplinas fundandas natus, cui Lutherus et Melanchthon tantum in hac Academia tribuerunt, quantum nemini. Cujus rei auctorem idoneum habemus Georgium Fabricium, scholae Bornerianae alumnum, qui eamdem ab eo disciplinae formam accepit. Nam in Epistola, qua Alexandro, Martisburgensis praesulatus administratori commendat corpus poetarum Christianorum, ait: »Se Leipsae audivisse Casp. Bornerum, hymnos Prudentii [Col. 0219D] interpretantem eruditissime: eamque lectionem illum, a viro clarissimo Petro Mosellano sibi quasi per manus traditam, fideli possessione ad usum publicum multos annos retinuisse [(1) 1Kb] .« Nec ab ea ratione recessit Joachimus Camerarius, tertius de numero eorum, qui litteras apud nos fundarunt, quem studiose diligenterque tractasse scriptores ecclesiasticos, [Col. 0220A] et disciplina Mosellani arguit, et clare docent Notationes figurarum sermonis Domini J. C. et Apostolorum, et alii libelli, ad rem ecclesiasticam pertinentes. Quid dicam de illo Germaniae praeceptore Philippo? quem, quis nescit, cum summus esset litteris in graecis latinisque, quoad e poetis, oratoribus, historicis et philosophis non Christianis, discuntur, eumdem principem illis temporibus in his praesertim terris, fuisse litterarum ecclesiasticarum, ita versatum in omni genere scriptorum veteris Ecclesiae, ut nihil aliud, nisi hos, tractasse videri posset. Atque, quod magis mirere, in eo genere prope adhuc juvenis ita profecerat, ut in colloquio, quod in hac urbe de religione, auctore Georgio, duce, a. MDXIX fuit, disputantibus cum Eccio Theologis, Carolostadio et Luthero, [Col. 0220B] etiam loca Patrum subjiceret inter disputandum, quibus illi adversus Eccium uterentur. Ex quo intelligi potest, hanc tum disciplinae formam in Germaniae locis, quae bonis litteris plurimum tribuerent, fuisse, ut utrumque genus litterarum, a prima prope pueritia, conjungeretur. Ejus porro disciplinae diligentem custodem, et auctorem ac commendatorem patria nostra habuit Georgium Fabricium, ut illa ipsa, quam ante commemoravimus, Epistola declarat, in qua graviter queritur eos, qui latinae elegantiae studiosi esse ac videri velint, negligere plerumque scripta antiquorum Ecclesiae Doctorum, quorum lectio egregiam doctrinam Ecclesiaeque utilem suppeditet, pietatemque alat, cujus haud paulo major esse debeat, quam elegantiae, cura. Quid? Barthium, Reinesium, [Col. 0220C] Rivinum, Rittershusium et haud paucos alios, quis satis cognitos habet, quin sciat, eos in caetera, latinarum imprimis litterarum, scientia, etiam hoc genus diligentissime tractasse, coluisse atque ornasse? Quam multos alios de recentioribus litteratoribus possum commemorare, qui plurimum huic generi scriptorum legendo tribuerunt: in his Jo. Frid. Gronovium, unum omnium elegantissimum Romanorum scriptorum interpretem, qui non minus [Col. 0220D] bonis observationibus antiquos scriptores ecclesiasticos illustravit et castigavit, quam Romanos.

Eam autem rationem multas et magnas utilitates habere, plurimum etiam delectationis non illiberalis, facile doceri potest. Ac primum, quod litterarum Graecarum et Latinarum instaurationem profuisse ad instaurandam doctrinae sacrae puritatem et integritatem, una et consentiente voce, litteratores pariter atque theologi eruditi praedicant, id profecto hac maxime de causa contigit, quod earum litterarum studium [Col. 0221A] cum divinorum primum, deinde vero etiam veterum Ecclesiae Librorum lectione et interpretatione conjunctum est. Etenim illae litterae etsi hanc vim habere potuere, ut ingenia ad elegantiae sensum acuerent, et ejus amorem incenderent, tamen, si in iis, hoc est, in profanorum librorum lectione se continuissent earum studiosi, nihil aliud nisi contemptum eorum suscipere potuissent, qui rerum divinarum scientiam traderent, propterea, quod eorum disciplina barbariae sordibus contaminata et obscurata esset. Ac quod traditum est de nonnullis illius temporis litteratoribus, eos abhorruisse a religione, et divina contempsisse atque risisse, id si ita est, et non potius criminandi et invidiae faciendae causa tum a barbaris hominibus, qui contemptum sui ulcisci [Col. 0221B] cuperent, confictum est, quod doctissimi quidam viri existimant, nescio, an iis acciderit propterea, quod in legendis tractandisque libris gentilium acquiescerent, eorumque elegantia et suavitate ita capti tenerentur, ut nihil aliud attingere cuperent aut sustinerent. In quo facile accidere potuit, ut disciplinam religionis judicarent e stupore et stultitia eorum vel hominum qui eam tum profiterentur, vel librorum de religione, qui in manibus hominum essent. Enimvero cum quidam his litteris imbuti ad veteres Ecclesiae Doctorum libros Graecos Latinosque cognoscendos se dedissent, quorum intelligendorum facultatem illarum litterarum scientia dederat, tum vero et ipsos Libros sacros rectius intelligere discebant, et quod vulgaris disciplina [Col. 0221C] theologiae habebat stultitiae et inscitiae, id ei vitio hominum indoctorum et barbarorum additum, intelligebant. Qua re incensi sunt animi ad studium liberandae divinae doctrinae ab sordibus errorum et ineptiarum scholasticarum, quibus per tot saecula contaminata et oppressa jacuerat.

Atque ut litterae humaniores hac ratione profuerunt religioni, sic iis vicissim religio, earumque cum scriptorum Ecclesiasticorum lectione conjunctio plurimum profuit. Etenim cum Sophistae et Theologistae barbari ante clamassent, litteras illas obesse religioni, aut certe in verbis, fabulis, inanibus historiis versari totas, nihil prodesse disciplinis majoribus, a rebus magnis et utilibus ad religionem vacuas esse, eamque ob causam inutiles, nec dignas studio [Col. 0221D] juventutis, quod jactatum etiam in hac Academia traditur, cum Rhagius Aesticampianus eas docere coepisset, Andrea Delitiano eum quintam in curru rotam vocante, os iis obturatum est tum, cum eae litterae ad sacrorum Librorum, ad Ecclesiae Patrum intelligentiam translatae essent, intelligereturque, per eas aditum dari ad veram sacrorum librorum interpretationem et ad veram Theologiae scientiam. Itaque cum P. Mosellanus interpretari coepisset Epistolas Pauli, in quo maxime, ut tum erant tempora, adjuvabatur Patrum Graecorum et Latinorum lectione, tanti concursus juventutis sunt facti, et ad illas ipsas, et ad caeteras ejus lectiones, ut jam victi jacerent, qui bonis litteris ante essent adversati. [Col. 0222A] Ac nescio, an nunc quoque vendibilior litterarum humaniorum bona merx foret in Academiis, si earum disciplina cum sacris tali modo conjungeretur ab eorum doctoribus, qui in plerisque locis prope soli sedent in scholis. Nam et per se utilior disciplina humanitatis redderetur, et facile intelligerent juvenes, eas litteras sibi non modo, quae nunc vulgaris opinio est, ad qualemcumque latine scribendi facultatem profuturas, quam permulti ne expetunt quidem, quod ejus sibi pro institutae vitae rationibus exiguum aut nullum usum vident fore, sed etiam, et multo quidem magis, ad doctrinae utilis copiam, ad quam ipsam et expetendam paulatim allicerentur, et comparandam adducerentur.

Neque enim profecto dici hoc vere potest, non [Col. 0222B] habere Doctorum veteris Ecclesiae libros, quo possimus in omni genere doctrinae, quod habeat aliquam vel cum religione conjunctionem, vel ad sacram scientiam bene tractandam utilitatem, juvari. Longum foret demonstrare, quid ab iis praesidii ad Theologiam, ad interpretationem Scripturarum sacrarum, ad sacram civilemque historiam, ad Geographiam utramque, ad alias artes ac disciplinas, et quomodo, peti possit. Integri commentarii hoc argumentum est, quem nunc non scribimus. Ad eloquentiam eam, qua in templis uti convenit, quantam copiam rerum, argumentorum, imprimis popularium, sententiarum maxime optimarum, etiam acutarum et venustarum, suppeditabit ea lectio recte instituta, hoc est, si doctor, in hoc genere librorum versatus, indicaverit, [Col. 0222C] quid in uno quoque sit ad hanc rationem utile. Sunt enim in hoc genere sane multi egregii et copiosi, ut nihil dicam de Chrysostomo, et aliis Graecis, eloquentiae nomine claris, Tertullianus, Cyprianus, Augustinus, imprimisque Ambrosius cum Salviano, Petro Chrysologo, et, quod quidem ad copiam bonarum, acutarum, et venustarum sententiarum attinet, quarum in eloquentia ecclesiastica usus sit, omnium principe, Bernardo, qui nullam aliam ob causam mellifluus dictus est. Atque hanc sententiarum copiam ex talibus tanto salubrius hauserint studiosi, quod de religione vera scripti sunt, iisque legendis etiam sensus pietatis excitabitur, aletur, et confirmabitur, quod in Christianorum veterum, etiam poetarum, lectione imprimis spectabat Georgius [Col. 0222D] Fabricius: »Non enim,« inquit, (Praefat. ad Poet. Christ. p. 4) »finis studiorum et doctrinae unicus est, ut linguam perpolitam et volubilem habeas, sed ut colatur et abundet rerum magnarum et utilium scientia animus. Omnino autem nullae res majores, fructuosiores, et digniores sunt, quam pietatis et religionis scientia, quae peti ex his scriptoribus potest: in quibus etiamsi alia non excellunt, tamen lectorem meliorem et sanctiorem possunt dimittere.« Sed profecto inscitia nostrorum temporum et ignavia, quae etiam apud Theologos in hac parte longe lateque dominatur, nimis humiliter sentit de hoc toto genere scriptorum, quod tamen aut omnino non novit, aut vix aliquando per leves et raras occasiones quasdam [Col. 0223A] (hoc est, ad testimonium citandi causa, sed fere ex indicio novitiorum scriptorum) inspexit. Ego, ut in ea parte me contineam, quae ad eloquentiae studia maxime pertinet, unam Cypriani Epistolam de longioribus, et accuratius scriptis, velut secundam, Ambrosii item eam, quam Symmacho, paganicae religionis conservationem ab imperatoribus disertissima epistola petenti, opposuit, vel Bernardinam, qua S. Theoderici Abbati Guilielmo, apud quem delatus erat, quod studiose detraheret de Cluniacensibus monachis, ita se purgat, ut eorum vitia omnia exprimat: has igitur, ut alia similia taceam, longe praetulerim omnibus latinis Panegyricis, qui Pliniano subjiciuntur, parum abest; quin etiam ipsius Plinii ambiguis argutiis, et assentationibus eruditis, propter [Col. 0223B] quas Panegyricum ejus admirantur. Venit in mentem, dum Bernardi mentionem facio, librorum ejus de Consideratione, ad Eugenium III. P. R. scriptorum, quos nuper in historiae Eccl. lectionibus commendavi studiosis Sunt ii sane, ut caetera istius viri, et Patrum Eccl. fere omnium, scripta, de Lud. Vivis verissimo judicio, non pellucidae, sed perturbatioris aquae, hoc est, non omnino purae latinitatis et elegantis: at scripti, ut puto, ad imitationem nobilissimae Epistolae Ciceronis ad Quintum Fr. de bene administranda provincia, cujus etiam sententias quasdam habet, quamquam alia veste indutas; at in iis non minori arte, nec minus molli articulo, tractat Eugenium, quam Marcus fratrem, hortans per laudem, et ita praescribens bene gerendi Pontificatus [Col. 0223C] rationem, ut omnia Pontificum, quales illis temporibus erant, Eugenii ipsius, aulaeque Pontificiae, et cleri universi vitia clarissime describat, servans ubique decorum, et offensionem vitans. Itaque cum primum illos libros legere coepi, quamquam assuetus purioribus et elegantioribus, tamen ita me tenuerunt, ut ab eis non ante, quam ad finem perlegissem, discesserim. Quod si talibus legendis ipse teneri potui, cum tam studiose principes eloquentiae Graecae Latinaeque, nec, ut opinor, sine sensu elegantiae, tractarem, et inde fructum doctrinae capere, qui mihi nequaquam contemnendus videretur: alios, minus istis humanitatis studiis deditos, minus etiam in iis provectos, non delectari, non adjuvari posse ad doctrinam putem?

[Col. 0223D] Sed sicut in antiquioribus Graecis et Latinis, quos classicos vocamus, ordo quidam, accommodatus aetati profectibusque discentium, praescribi a magistris humanitatis solet: sic etiam in hoc genere ratio quaedam talis adhiberi debet. Neque enim omnia omnibus apta sunt, aut omni tempori, studiisque omnibus. Alia juvenilis aetas desiderat, cum litteris Graecis et Latinis maxime vacat, alia cum in altioribus Theologiae studiis versatur, alia in principiis, alia cum longius in iis progressa est, cum ad perfectionem quamdam et copiam doctrinae aspirat. Ac mihi non hoc jam est institutum, ut de universa legendorum Patrum ratione et ordine universo disseram: de initiis ejus studii satis erit monuisse. In quibus mihi rectissimum [Col. 0224A] videtur, proponi et commendari eos libros, qui maximam habeant conjunctionem cum caeteris istius aetatis studiis, vel rebus, vel genere dicendi. Dubitari autem non potest, quin ejus generis sint maxime libri ii, qui religionis Christianae veritatem demonstrant, et superstitionem paganicam oppugnant. Nam rerum, primum, magna pars vel nota est ei aetati e gentilium scriptorum, poetarum maxime, lectione, quod efficit intelligentiam eorum librorum faciliorem, vel lucem vicissim affundit illis libris, in quibus cognoscendis tum maxime versari debet. Est etiam aetate ipsa classicis scriptoribus conjunctissimum hoc genus, cum maxima pars ex eo it tempore, quo superstitio gentilis dominabatur. Ipsi vero auctores eorum librorum, etiam qui serius vixere, ut [Col. 0224B] Augustinus, Orosius, et alii, vel magistri eloquentiae fuere, quod de plerisque traditum est, vel ejus et humaniorum litterarum omnium studiosi imprimis. Itaque in iis cura dictionis et artificium dicendi ac disserendi magis fere, quam in caeteris apparet. Nam si qui habent aliquid impuritatis in verbis, aut in dicendi genere duri et horridi, ut Arnobius, id fere a patria traxere. In quo potest caveri juventuti, ne inde aliquid trahat, si indifferantur ad id tempus, cum in bene scribendi ratione, saltem quoad puritatem verborum, aliquid firmitatis sunt consecuti. Mihi initium talium librorum legendorum fuit Minucius Octavius, in quem primum incidi in schola Portensi, in qua tum huic lectioni aliquid tribuebatur, de magistrorum commendatione, nec facile erat de provectioribus, [Col. 0224C] qui non unum et item alterum talem scriptorem, poetas etiam aliquot Christianos, haberet, quos per dies dominicos, aliosque festos, legeret. Atque hinc mihi primum injectus est amor scriptorum Ecclesiasticorum, qui post etiam confirmatus est, cum et litteratores maximos viderem iis multum tribuisse, et principes Theologorum, primum a praeceptoribus audirem, deinde ipse viderem, inde a Lutheri temporibus, Patrum scriptis cognoscendis plurimum studii tribuisse.

Quo magis probavi Viri doctissimi, Jo. Gottlieb Lindneri, Scholae Salzensis in Thuringis Conrectoris dignissimi, consilium, Minucii rursus edendi, et cum aliorum doctorum virorum, tum suis animadversionibus talibus illustrandi, per quas facilior esset lectio [Col. 0224D] ejus et utilior juventuti scholasticae. Ipsis autem notis Viri perspiciendis vidi, non modo multa bene de verbis rebusque tradita esse, sed etiam crisin adhibitam esse modestam et accuratam, quae defendenda magis et explicanda lectione vulgata, quam conjecturis exercendis occuparetur, quas nimis multas expertus est Minucius. Itaque confido, hunc libellum utilem fore et accommodatum multis nominibus juventuti, vehementerque opto, ut Vir doctissimus, cum alia praemia docti hujus laboris, omninoque doctrinae suae, capiat, tum maxime hoc, ut intelligat, se eo utilem juventuti Christianae operam navasse: quod et ipsum maxime in hoc labore suscipienda spectasse confido. Scr. Lipsiae a. d. IV. Kal. Martias.




[Col. 0226]
JOHANN. GOTTLIEB LINDNERI ANALYSIS LOGICA DIALOGI [(1) 2Kb] .



CONSTAT:
[Col. 0225A]

1o ANTECEDENTE, ubi excurrit in laudes Octavii Christiani, a quo Caecilius, cultor deorum, qui Minucium salutatum Romam venerat, inter ambulandum ad veram religionem fuit revocatus. C. I, II.

2o CONCOMITANTIBUS, ubi docet quid in via acciderit, et quomodo Minucium Octavius admonuerit ne familiarem pateretur diutius errare. C. II,---III tot.

3o CONSEQUENTE, quod exponit occasionem, natam ex objurgatione modo dicta, disputandi de religione. C. IV.



.

TRANSITIO continet Caecilii admonitionem ad M. [Col. 0225B] Minucium praesidem de officii partibus rite tuendis. C. V.



[1Kb] THESIS.



I.

Fieri non potest ut Christiani certi aliquid afferant in introducenda religione nova.

I.---Non in articulo de Deo, quod probatur, a A conditione veritatis, quae est incerta, V.

[Col. 0226A] b A conditione subjecti ad investigandam eam veritatem minus apti, V; Deest enim

1o---Medium causativum: doctrina et eruditio;

2o---Medium ordinis: opes et facultates;

c Ab inutili. Sufficit enim ad vitam beatam cognitio sui ipsius, V.

d A naturali statu hominis, qui humilis et in terram projectus est, [Col. 0226B] Ibid.

II.---Nec in articulo de creatione, quam perperam Deo attribuunt Christiani, quia omnia fortuito et casu quodam ita conflata sunt, ut nunc cernuntur, V.

III.---Neque in articulo de Providentia,

a Quia, quae semel coepta sunt, lege necessitatis continuantur; adeoque omnia commodius derivari ex mechanica corporum structura possunt, V.

[Col. 0226C] b Ob defectum ordinis, qui est

1o---In rebus naturalibus, [Col. 0226D] V.

2o---In rebus moralibus, Ibid.



II.
[Col. 0227A]

In religione a majoribus [Col. 0227B] tradita est permanendum;

I---Quia certa, a Ob incertum veritatis, quod ex praemissis patet, VI;

b Ob antiquitatem: habemus enim religiones per traditionem acceptas, Ib.;

c Ob fidem majoribus debitam: quo quis enim deorum saeculo propior accedit, eo major illi fides est habenda, Ib.;

[Col. 0227D] II---Quia utilis. Romani enim magnitudinem imperii sui diis debuerunt; a Quod Romani fuerint religiosi, hoc patet ex venerandis

1o---Diis vernaculis, VI;

2o---Diis peregrinis, Ib.;

3o---Instituendis castis virginibus et nominibus sacerdotum, Ib.

[Col. 0228A] b Quod haec religio imperium [Col. 0228B] conciliaverit illis, patet:

1o---Ex institutione, quia sacra Romana optimo consilio sunt instituta, VII,

a Ad remunerandum divinam indulgentiam, Ib.;

b Ad avertendam iram, Ib.;

2o---Ex eventu, quia auguria poenitenter omissa et observata feliciter, Ib.;

3o---Ex oraculis et vaticiniis, non antiquissimorum modo temporum, [Col. 0228C] sed recentiorum etiam, Ib.



III.
[Col. 0228D]

Christiana religio non est utilis,

1o---Ob mores Christianorum deterrimos: Si enim esset utilis, primam utique utilitatem exereret in emendandis moribus, VII. Jam vero sunt.

[Col. 0229A] a De ultima plebe, VII;

b Factiosi, Ib.;

c In publicum muti, Ib.;

d Eorum multitudo in dies crescit, IX, instar lolii;

e Occultis se signis noscunt, Ib.;

[Col. 0229B] f Incestum ob fratris appellationem committunt, Ib.;

2o---Ob sacra multo deteriora, nam;

a Colunt caput asini, IX;

b Genitalia sacerdotis sui adorant, Ib.;

c Ad hominem e cruce pendentem supplicant, Ib.;

d Initiantur caede infantis, Ib.;

e Convivia incesta celebrant, Ib.;

f Sacra sua occultant X;

[Col. 0229C] 3o---Ob alia plura opinionum portenta;

A.---In articulo de Deo; colunt enim

a Deum solitarium, eumdemque imbecillum; quod exemplo Judaeorum patet, X;

b Deum invisibilem: quod absurdum, Ib.;

c Deum omniscium: quod impium, Ib.

B.---De fine mundi. Statuunt mundum interiturum aliquando: quae opinio repugnat legi [Col. 0229D] naturae semel constitutae atque aeternae, X.

C.---De resurrectione mortuorum, quam impugnat, argumentis

1o--- , quia ad resurrectionem stabiliendam, multa alia absurda simul sunt assumenda; e. g.

a Ignium sepulturam esse rejiciendam, ne scilicet corpus resuscitandum periret, XI;

[Col. 0230A] b Paenus et remunerationes post mortem statuere, quia error errorem facile pariat, Ib.;

c Ipsos Christianos paenis esse dignos, cum sint mali, Ib.;

d Deum esse injustum, qui sortem in hominibus puniat, cum omnia subjecta sint fato, Ib.;

2o--- , ostendendo impossibilitatem.

a Dilemmate, lb.;

b Defectu exempli, Ib.;

[Col. 0230B] 3o---Ob mala plurima, quibus cultores suos exponit: Cultus enim Dei unius non ducit ad felicitatem,

a Quia ejus cultores sunt pauperes, XII;

b Quia infirmi ac calamitosi, Ib.;

[Col. 0230C] c Tormentis aliorum expositi, Ib.;

d A Deo relicti, Ib.;

c Alii sine Deo felices sunt, Ib.;

f Honestis voluptatibus avocat, ut sunt:

1o---Pompae et spectacula, Ib.;

2o---Praecerpti cibi et potus delibati, Ib.;

g Rerum licitarum usum, qualis florum est, damnat, [Col. 0230D] Ib.;

h Defunctos adeo debito honore defraudat, dum coronari eos prohibet, Ib.;

i Nec damnum vitae praesentis futurae felicitate pensat, Ib.;



IV.

Summa totius disputationis.

1o---A rerum divinarum exploratione abstinendum,

a Quia veritas est supra nos, XII, Ib.;

b Ob inertiam et ruditatem eorum qui huic [Col. 0231A] studio incumbunt, XII;

c Ab exemplo Socratis, Arcesilae, Carneadis, Academicorum et Simonidis Melici, XIII;

2o Dubia ergo quae sunt, merito relinquenda, Ib.



V. EPILOGUS continet:

1o---Provocationem Caecilii [Col. 0232A] ad Octavium, qua invitatur ad respondendum, XIV;

2o---Orationem Minucii ad Caecilium, qua ipsum, non prius exultandum esse monet, quam utrimque fuerit peroratum, Ib.;

3o Responsionem Caecilii, qua Minucium taxat, quod se oratione gravissima interpellaverit, et attentum Januarii auditorem fore promittit, XV, tot.



ANTITHESIS.
[Col. 0225B]


I.

Via perveniendi ad certitudinem est in proclivi, quia

I.---Incertitudo illa non est in veritate, sed in judiciis hominum veritatem indagantium, et oritur ex obscuritate non objectiva, sed subjectiva, XVI;

[Col. 0226A] b Externa hominum conditio nihil officit veritati, XVI.

1o---Quasdam veritates etiam absque eruditione comparare nobis possumus;

2o---Divitiae magis avocant a sapientia, quam paupertas;

c Concedo cognitionem sui ipsius esse salutarem, sed ea sine universitatis exploratione minus procedit, XVII;

d Naturalis hominis status, qui erectus est, jubet potius caelum aspicere.

[Col. 0226B] II.---Deus est creator hujus Universi, quod patet ex ordine rerum ad certum finem institutum, qui sane non potest casus esse fortuiti, XVII.

III.---Datur Providentia: quod probatur

a Ex omnimoda perfectione, XVII, XVIII; quae conspicitur

1o---In Universo, e. g. In quatuor anni temporibus. In aquis. In terra continente. [Col. 0226C] In animantibus. In homine. In nascendi ratione.

2o---In singulis Universi partibus, § 3. Britannia. Aegypto. Mesopotamia. Oriente.

b Ex analogia domus bene aedificatae, XVIII.


[Col. 0226D] DIGRESSIO I.

De unitate Dei, quae probatur

1o---Inductione Socratica, exemplis petitis:

a Ab imperiis terrenis, XVIII;

[Col. 0227A] b Ab animalibus sociabilibus, Ib.;

2o---Ab aeternitate Dei, Ib.;

3o---Ab ejus omnipotentia, Ib.;

4o---A caeteris perfectionibus, quae uni, non pluribus competunt, Ib.;

5o---A defectu nominis, Ib.;

6o---A testimonio tum vulgi, Ibid.; tum poetarum, XIX, Ibid.; tum etiam philosophorum, Ib.



II.

Stultum est, in religione falsa illa quidem, sed [Col. 0227B] a majoribus tradita, velle permanere.

Quod probatur,

a Negando omnia esse incerta, Providentia probatur, XX;

b Distinguendo inter antiquitatem fabulosam, et veritatis amantem: Haec, non illa, est sectanda, Ib.;

c A fide majorum dubia, Ib.;


DIGRESSIO II.

Homines fuisse, quos pro [Col. 0227C] diis coluerunt Gentes. Hoc probatur:

1o---Ostendendo modum quo factum illud sit, deorum origine altius ex historiis repetita, XX;

2o---Ex testimoniis philosophorum et historicorum, XXI, XXII;

3o---Ex affectionibus humanis, XXI;

4o---Ex testimoniis poetarum, XXII;

5o---Ex ipsorum nativitate et morte, XXIII.


DIGRESSIO III.

De Idolorum Origine et Vanitate.

[Col. 0227D] 1o---Origo, XXIII;

2o---Vanitas, XXIV.

II---Falsissimum est Romanos imperium suum diis debuisse, XXV;

a Quia Romani non tam religiosi, quam impune sacrilegi.

Hoc probatur demonstratione indirecta, per rationem disjunctivam. Si a diis Romani regna accepta possederunt, ea habuerunt,

1o---Vel a diis peregrinis,

2o---Vel a diis vernaculis,

3o---Vel ob cultum religiosiorem. [Col. 0228A] Atqui, non a diis peregrinis, qui antiquos sui cultores potius tuiti essent, si quicquam valerent, c. XXV;

Nec a diis vernaculis, qui morbi potius sunt et propudia, quam dii, Ib.;

Neque ob cultum castiorem, siquidem virginibus non castitas tutior, sed impudicitia felicior fuit, Ib.

Ergo nullo modo diis imperium suum Romani debent, sed est audaciae praeda, Ib.;

b Imperia possederunt [Col. 0228B] gentes exterae, etiam absque superstitione Romana, Ib.;

2o---Auguria multoties fefellerunt, adeoque committitur fallacia non causae ut causae, XXVI.

3o---Oracula saepius mentita sunt, adeoque eventus non industriae, [Col. 0228C] sed casui attribuendus, Ib.


DIGRESSIO IV.

De existentia et molitionibus daemonum:

Ubi describitur:

1o---Existentia, XXVI,

a Descriptione, Ib.,

b Testimoniis, Ib.,

2o---Molitiones, XXVII, tot.


DIGRESSIO V.

De perversa in Christianos quaestione.

Quae, daemoniis instigantibus, perversa est, quia fit:

1o---De incognitis et inexploratis, XXVIII;

2o---Quia non admittit defensionem, [Col. 0228D] Ib.

3o---Quia cogit non ad confitendum, sed negandum, Ib.



III.

1o---Qui de Christianorum sceleribus circumferuntur sermones, partim aperte sunt falsi et a malevolis quibusdam, instigatione daemonum disseminati; partim quidem veri, sed sinistra interpretatione, inspersisque mendaciis depravati.

[Col. 0229A] a Negat hoc ex eo sequiquod honores et purpuras Gentium recusarent, XXXI;

b Negat docendo Christianos congregatos eadem quiete agere, qua et singuli, Ib.;

c Concedit, sed hoc ideo fieri monet, quod Gentes eos publice audire erubescerent, Ib.;

d Concedit, sed hoc laudis, non criminis esse docet, Ib.;

e Concedit, sed crimen removet, eo quod non notaculo corporis, sed innocentiae signo se dignoscerent, Ib;

[Col. 0229B] f Negat, et appellationis fraternae innocentiam defendit, Ib.;

2---Plurima quae de sacris nostris spargitis, sunt falsa; non pauca depravata;

a Inficiatur et retorquet, XXVIII;

b Negat, et convicium remittit, XXVIII, XXIX;

c Negat et retorquet, Ib.

d Negat et retorquet, XXX tot.;

e Negat et retorquet, XXXI;

f Conceait, sed jure fieri monet, XXX;

[Col. 0229C] 3.---Christianorum doctrina est sanissima: hinc

A.---In articulo de Deo,

a Distinguendum esse monet inter Judaeos veteres legique divinae obedientes, et recentiores immorigeros, XXXIII;

b Invisibilitatem Dei jure adstrui, docet XXXII;

c Omni scientiam Dei firmissimis niti argumentis adserit, XXXII, XXXIII;

B.---Doctrina de fine mundi, nec legi naturae, nec philosophorum sententiis repugnat, XXXIV.

[Col. 0229D] C.---Ad objecta de mortuorum resurrectione respondetur.

a Ignium sepultura, non facilitandae resurrectionis causa rejicitur, sed ut mos veterum humandi corpora frequentetur, XXXIV;

[Col. 0230A] b Poenas post mortem etiam Gentes statuunt, sed easdem perhorrescunt, Ib.; XXXIV.;

c Christiani ethnicis tamen multo sunt meliores, Ib.;

d Concedit fatum esse, sed liberum, ob omniscientiam Dei, qua futura praesciat, XXXVI;

2o---Possibilitas resurrectionis adstruitur

a Tum sententiis philosophorum, tum argumentis ex ratione petitis, XXXIV;

b Aeque absurdum est exemplum hominis qui [Col. 0230B] ex mortuis resurrexerit, videre velle, quam esset postulare ut sol sub noctem oriatur, et arbores in hieme vernent. Exempla resurgentium apparebunt utique, sed suo tempore, Ib.

3o---Inter Christianos et ethnicos de eo quod bonum malumve est, non convenit.

a Paupertas haec non infamiae, sed gloriae est; non coacta, sed voluntaria, XXXVI;

b Fortitudo infirmitatibus roboratur, virtus calamitatibus, [Col. 0230C] 8;

c Gloriamur suppliciis affecti, freti auxilio Dei. XXXVII;

d Non derelinquimur a Deo, sed tentamur, Ib.;

e Felicitas sine Deo non potest esse solida, Ib.;

f Voluptates, quibus abstinemus non sunt honestae, sed pravae et illicitae, Ib.; quod probatur Ib.;

1o---De pompis et spectaculis, 12, 13;

2o---Sacrificiorum reliquiis, quae daemoniis libantur, XXXVIII;

g Florum non usus, sed [Col. 0230D] abusus damnatur, Ib.;

h Abhorret a ratione mos coronandi mortuos, Ib.;

i Christiani non tranquille solum vivunt, sed beati etiam sunt spe futurae felicitatis, Ib.;



IV.

1o---A rerum divinarum investigatione nemo absterreri debet, quia

a Veritas non est supra, sed penes nos, Ib.;

b Nos non habitu sapientiam, sed mente praeferimus, [Col. 0231A] XXXVIII.

c Philosophorum exempla nihil nos monent, Ib.

2. Non dubia amplius sunt quae dubia quondam fuerunt, cum veritas divinitatis jam maturuit.



V. EPILOGUS ostendit:

1o---Quos stimulos oratio [Col. 0232A] Octavii in animis audientium reliquerit, XXXIX, tot;

2o---Confessionem Caecilii, qua victum se esse fatetur, XL;

3o Dilationem quaestionis de rebus ad quas institutio perfectior requirebatur, Ib.;

4o Gratulationem Minucii conjunctam cum gratiarum actione ad Octavium XLI, 1, 2;

5o Laetum omnium discessum, Ib.




[Col. 0231]
MARCI MINUCII FELICIS OCTAVIUS. [2Kb] (C)



PROOEMIUM.

[Col. 0231B] In hoc Dialogo Caecilius inducitur ethnicis superstitionibus addictus, qui patrium et avitum deorum cultum a nemine deserendum, variis rationibus probare conatur: neque ulli esse anxie de religione inquirendum, sed antiquam retinendam, novam repudiandam. Contra vero Octavius, qui, impio illo cultu rejecto, christianae professioni nomen eum Minucio Felice dederat, omnia Caecilii argumenta sic funditus evertit, tantisque rationum momentis christianae religionis veritatem demonstrat, ut Caecilius, gravissima disputatione fractus ac plane convictus, veram religionem laeto gratantique animo fuerit amplexatus. Ac primum quidem Caecilii sermonem pro deorum [Col. 0232B] cultu exponit auctor. Deinde vero Octavii responsionem ad singula orationis Caecilianae membra subinfert.



CAPUT PRIMUM.
[20Kb]

ARGUMENTUM.---Ab ipso dialogi exordio, narrat Minucius quam jucunda eorum quae sibi cum Octavio, dum apud se Romae ageret, contigerant, ac potissimum hujusce disputationis recordatione oblectaretur.

I. (I) 1 [* 1Kb] COGITANTI mihi, et cum animo meo Octavii, boni et fidelissimi contubernalis, memoriam recensenti, tanta dulcedo et affectio hominis inhaesit, ut ipse quodammodo [Col. 0233A] mihi viderer in praeterita redire, non ea quae jam transacta et decursa sunt, recordatione revocare. Ita ejus contemplatio, quantum subtracta est oculis, tantum pectori meo, ac pene intimis sensibus, implicata est. (II) Nec immerito discedens vir eximius et sanctus immensum sui desiderium nobis reliquit: utpote quum et ipse tanto nostri semper amore flagraverit, ut et in ludicris et seriis pari mecum voluntate concineret, eadem vellet vel nollet. Crederes unam mentem in duobus fuisse 2 divisam: sic solus in amoribus, [Col. 0234A] conscius ipse, socius in erroribus, et quum, discussa caligine, de tenebrarum profundo in lucem sapientiae et veritatis emergerem, non respuit comitem, sed, quod est gloriosius, praecucurrit. Itaque, cum per universam convictus nostri et familiaritatis aetatem mea cogitatio volveretur, in illo praecipue sermone ejus mentis meae resedit intentio, quo Caecilium, superstitiosis vanitatibus etiam nunc inhaerentem, disputatione gravissima ad veram religionem reformavit.



CAPUT II.
[Col. 0235A] [30Kb]

ARGUMENTUM.---Octavii Romam adventus forensium feriarum tempore, pergratus Minucio. Utrique ad marina Ostiae balnea, adscito Minucii comite Caecilio, ire placuit. Dum simul ad mare pergunt, Caecilius conspecto Serapidis simulacro, manum ori admovens, illud colit.

Nam negotii et visendi mei gratia, Romam contenderat, relicta domo, conjuge, liberis, et, quod est in liberis amabilius, adhuc annis innocentibus, et adhuc dimidiata verba tentantibus, loquelam ipso offensantis linguae fragmine dulciorem. Quo in adventu [Col. 0236A] ejus non possum exprimere sermonibus, quanto quamque impatienti gaudio exultaverim, quum autem geret maxime laetitiam meam amicissimi hominis inopinata praesentia. Igitur, post unum et alterum diem, quum jam et aviditatem desiderii frequens assiduitatis usus implesset, et quae per absentiam mutuam de nobis nesciebamus, relatione alterna comperissemus; placuit Ostiam petere, amoenissimam civitatem, quod esset corpori meo siccundis humoribus de marinis lavacris blanda et apposita curatio. Sane et ad vindemiam feriae judiciariam curam relaxaverant. Nam id temporis, post aestivam diem, in temperiem semet autumnitas dirigebat. Itaque, quum [Col. 0237A] diluculo ad mare, inambulando littore, pergeremus, ut et aura, 3 aspirans leniter, membra vegetaret, et cum eximia voluptate molli vestigio cedens arena subsideret; Caecilius, simulacro Serapidis denotato, ut vulgus superstitiosus solet, manum ori admovens osculum labiis impressit.



CAPUT III.
[42Kb]

ARGUMENTUM.---Superstitiosi hominis actum indigne ferens Octavius, Minucio acriter exprobrat hujus impii facinoris in famiam non minorem in ipsum, utpote [Col. 0238A] Coecilii hospitem, quam in eumdem Caecilium redundare.

Tunc Octavius ait: Non boni viri est, Marce frater, hominem domi forisque lateri tuo inhaerentem, sic in hac imperitiae vulgaris caecitate deserere, ut tam luculento die in lapides eum patiaris impingere, effigiatos sane, et unctos, et coronatos; quum scias hujus erroris non minorem ad te quam ad ipsum infamiam redundare. Cum hoc sermone ejus medium spatium civitatis emensi, jam liberum littus tenebamus. Ibi arenas extimas, velut sterneret ambulacro [Col. 0239A] perfundens lenis unda tendebat: et, ut semper mare etiam positis flatibus, inquietum est, etsi non canis spumosisque fluctibus exibat ad terram, tamen crispis torosisque. Ibidem erroribus delectati perquam sumus, quum in ipso aequoris limine plantas tingeremus, quod vicissim nunc appulsum nostris pedibus alluderet, fluctus nunc, relabens ac vestigia retrahens in sese resorberet. Sensim itaque tranquilleque progressi, oram curvi molliter littoris, iter fabulis fallentibus, legebamus. Hae fabulae erant Octavii, disserentis de navigatione, narratio. Sed ubi eundi spatium satis justum cum sermone consumpsimus, eamdem emensi viam rursus, versis vestigiis, terebamus. Et quum ad id loci ventum est ubi subductae naviculae, substratis [Col. 0239B] roboribus, a terrena labe suspensae quiescebant; pueros videmus, certatim gestientes, testarum in mare jaculationibus 4 ludere. Is lusus est: testam teretem, [Col. 0240A] jactatione fluctuum laevigatam, legere de littore; eam testam plano situ digitis comprehensam, inclinem ipsum atque humilem, quantum potest, super undas irrotare, ut illud jaculum, vel dorsum maris raderet, enataret, dum leni impetu labitur; vel summis fluctibus tonsis emicaret, emergeret, dum assiduo saltu sublevatur. Is se in pueris victorem ferebat, cujus testa et procurreret longius, et frequentius exsiliret.



CAPUT IV.
[66Kb]

ARGUMENTUM.---Subtristis Caecilius de hujusmodi objurgatione qua sui causa Octavius Minucium perstrinxit, petit ut sibi cum Octavio de suae religionis veritate disputare liceat. Annuit cum socio suo Octavius, [Col. 0240B] ac medius inter Caecilium et Octavium sedet Minucius.

Igitur, quum omnes hac spectaculi voluptate caperemur, Caecilius nihil intendere, neque de contentione [Col. 0241A] ridere; sed tacens, anxius, segregatus, dolere nescio quid vultu fatebatur. Cui ego: Quid hoc est rei? cur non agnosco, Caecili, alacritatem tuam illam? et illam oculorum etiam in seriis hilaritatem requiro? Tum ille: Jamdudum me Octavii nostri acriter angit et remordet oratio, qua, in te invectus, objurgavit negligentiae, ut me dissimulanter gravius argueret inscientiae. Itaque progrediar ulterius: de toto et integro mihi cum Octavio res est. Si placet ut ipsius sectae homo cum eo disputem, jam profecto intelliget facilius esse in contubernalibus disputare, quam conserere sapientium modo; modo in istis ad tutelam balnearum jactis, et in altum procurrentibus petrarum obicibus residamus, ut et requiescere de itinere possimus et intentius disputare. Et cum dicto ejus assedimus [Col. 0241B] ita ut me ex tribus medium lateris ambitione [Col. 0242A] protegerent; nec hoc obsequii fuit, aut ordinis aut 5 honoris, quippe cum amicitia pares semper aut accipiat aut faciat, sed ut arbiter, et utrique proximus, aures darem, et disceptantes duos medius segregarem, Tum sic Caecilius exorsus est:



CAPUT V.
[363Kb]

ARGUMENTUM.---Disputationem suam aggreditur Caecilius: et primum quidem omnia in rebus humanis dubia et incerta; adeoque dolendum quod Christiani, rudes plerumque et illitterati, de summa rerum ac divina majestate aliquid certi decernere audeant; hinc nulla providentia mundum regi arguit, concluditque satius esse traditis religionibus adhaerere.

[Col. 0242B] Quamquam tibi, Marce frater, de quo maxime quaerimus, [Col. 0243A] non sit ambiguum, utpote quum, diligenter in utroque vivendi genere versatus, repudians alterum, [alterum] comprobans; in praesentiarum tamen ita tibi informandus est animus, ut libram teneas aequissimi judicis, nec in alteram partem propensus incumbas, ne non tam ex nostris disputationibus nata sententia, quam ex tuis sensibus prolata videatur. Proinde, si mihi, quasi novus aliqui et quasi ignarus [Col. 0244A] partis utriusque, considas, nullum negotium est patefacere omnia in rebus humanis dubia, incerta, suspensa, magisque omnia verisimilia quam vera. Quo magis mirum est nonnullos taedio investigandae penitus veritatis cuilibet opinioni temere succumbere, quam in explorando pertinaci diligentia perseverare. Itaque indignandum omnibus, indolescendum est, audere quosdam, et hoc studiorum rude [rudes], [Col. 0245A] litterarum profanos, expertes artium etiam sordidarum, certum aliquid de summa rerum ac majestate decernere, de qua tot omnibus saeculis sectarum plurimarum usque adhuc ipsa philosophia deliberat. Nec immerito: quum tantum absit ab exploratione divina humana mediocritas, ut neque, quae supra nos coelo suspensa, sublata sunt, neque quae infra terram profunda, demersa sunt, aut scire 6 sit datum, aut scrutari permissum, aut stuprari religiosum: et beati satis, satisque prudentes jure videamur si, secundum illud vetus Sapientis oraculum, [Col. 0245B] nosmetipsos familiarius noverimus. Sed quatenus indulgentes [Col. 0246A] insano atque inepto labori, ultra humilitatis nostrae terminos evagamur, et in terram projecti, coelum ipsum et ipsa sidera audaci cupiditate transcendimus, vel hunc errorem saltem, non vanis et formidolosis opinionibus implicemus. Sint principio omnium semina, natura in se coeunte, densata: quis hic auctor deus? sint fortuitis concursionibus totius mundi membra coalita, digesta, formata: quis deus machinator? Sidera licet ignis accenderit, et coelum licet sua materia suspenderit; licet terram fundaverit [Col. 0246B] pondere, et mare licet influxerit e liquore; unde haec [Col. 0247A] religio, unde formido, quae superstitio est? Homo, et animal omne quod nascitur, inspiratur et alitur, elementorum ut voluntaria concretio est, in quae rursum homo, et animal omne dividitur, solvitur, dissipatur, ita in fontem refluunt, et in semet omnia revolvuntur, nullo artifice, nec judice, nec auctore. Sic, congregatis ignium seminibus, soles alios atque alios semper splendere; sic exhalatis terrae vaporibus, nebulas semper adolescere: quibus densatis coactisque, nubes altius surgere: iisdem labentibus, pluvias fluere, flare ventos, grandines increpare: vel nimbis [Col. 0248A] collidentibus, tonitrua mugire, rutilare fulgura, fulmina 7 praemicare. Adeo passim cadunt, montes irruunt, arboribus incurrunt: sine delectu tangunt loca sacra et profana; homines noxios feriunt, saepe et religiosos. (III) Quid tempestates loquar varias ac incertas? quibus, nullo ordine vel examine, rerum omnium impetus volutatur; in naufragiis, bonorum malorumque fata mixta, merita confusa; in incendiis, interitum convenire insontium nocentiumque; et, cum tabe pestifera coeli tractus inficitur, sine discrimine omnes deperire; et, cum belli ardore saevitur, [Col. 0249A] meliores potius occumbere. In pace etiam, non tantum aequatur nequitia melioribus, sed et colitur: ut in pluribus nescias utrum sit eorum detestanda pravitas, an optanda felicitas. (IV) Quod si mundus divina providentia et alicujus numinis auctoritate regeretur, numquam mereretur Phalaris et Dionysius regnum, numquam Rutilius et Camillus exsilium, numquam Socrates venenum. (V) Ecce arbusta frugifera, ecce jam seges cana, jam temulenta vindemia imbri corrumpitur, grandine caeditur: adeo aut incerta nobis veritas occultatur et premitur; aut, quod magis credendum est, variis et lubricis casibus, soluta legibus fortuna dominatur.



CAPUT VI.
[Col. 0250A] [21Kb]

ARGUMENTUM.---Quaelibet natio, ac Romani postmodum numina sua ita coluere, ut eorum cultum supremum totius orbis terrae imperium fuerint assecuti.

Cum igitur aut fortuna certa, aut incerta natura sit, quanto venerabilius ac melius, antistites veritatis majorum excipere disciplinam, religiones traditas colere; deos quos a parentibus ante imbutus es timere, quam nosse familiarius, adorare; nec de numinibus ferre sententiam, sed 8 prioribus credere qui, adhuc rudi saeculo, ipsius mundi natalibus; meruerunt deos vel faciles habere, vel reges! [Col. 0251A] Inde adeo per universa imperia, provincias, oppida, videmus singulos sacrorum ritus gentiles habere, et deos colere municipes, ut Eleusinios Cererem, Phrygas Matrem, Epidaurios Aesculapium, Chaldaeos Belum, Astarten Syros, Dianam Tauros, Gallos Mercurium, universa Romanos. Sic eorum potestas et auctoritas totius orbis ambitus occupavit: sic imperium suum ultra solis vias et ipsius Oceani limites propagavit, dum exercent in armis virtutem religiosam, dum urbem muniunt sacrorum religionibus, castis virginibus, multis honoribus, ac nominibus sacerdotum: dum [Col. 0252A] obsessi, et citra solum Capitolium capti, colunt deos, quos alius jam sprevisset, iratos; et per Gallorum acies, mirantium superstitionis audaciam, pergunt telis inermes, sed cultu religionis armati: dum capti, in hostilibus moenibus adhuc ferociente victoria, numina victa venerantur: dum undique hospites deos quaerunt, et suos faciunt: dum aras exstruunt, dum etiam ignotis numinibus et manibus. Sic, dum universarum gentium sacra suscipiunt, etiam regna [meruerunt]. Hinc perpetuus merent venerationis tenor mansit, qui longa aetate non infringitur, sed augetur: quippe antiquitas caeremoniis [Col. 0253A] atque fanis tantum sanctitatis tribuere consuevit, quantum adstruxerit vetustatis.



CAPUT VII.
[14Kb]

ARGUMENTUM.---Auspicia et auguria Romana poenitenter omissa, observata feliciter.

Nec tamen temere (ausim enim interim 9 et ipse concedere, et sic melius errare), majores nostri, aut observandis auguriis, aut extis consulendis, aut instituendis sacris, aut delubris dedicandis, operam navaverunt. Specta de libris memoriam: jam eos deprehendes initiasse ritus omnium religionum, vel [Col. 0254A] ut remuneraretur divina indulgentia, vel ut averteretur imminens ira, aut ut, jam tumens et saeviens, placaretur. Testis mater Idaea, quae adventu suo et probavit matronae castitatem, et urbem metu hostili liberavit: testes equestrium fratrum in lacu, sicut ostenderant, statuae consecratae, qui anhelis, spumantibus equis atque fumantibus, de Perse victoriam eadem die qua fecerant, nuntiaverunt: testis ludorum, offensio Jovis, de somno plebeii hominis iteratio: et Decuriorum devotio rata testis est: testis et Curtius, qui, equitis sui vel mole honore hiatum profundae voraginis [Col. 0255A] coaequavit. Frequentius etiam quam volebamus, deorum praesentiam contempta auspicia contestata sunt. Sic Allia nomen infaustum, sic Claudii et Junii, non praelium in Poenos, sed ferale naufragium est. Et, ut Trasimenus Romanorum sanguine et major esset et decolor, sprevit auguria Flaminius: et, ut Parthos signa reposcamus, Dirarum imprecationes Crassus et meruit et irrisit. Omitto vetera, quae multa sunt, et de deorum natalibus, donis, muneribus, negligo carmina poetarum; praedicta etiam de oraculis fata transilio, ne vobis antiquitas nimium fabulosa videatur. Intende templis ac delubris deorum quibus Romana civitas et protegitur 10 et armatur: magis sunt augusta numinibus incolis praesentibus, inquilinis, quam cultus insignibus et muneribus [Col. 0255B] opulenta. Inde adeo pleni et mixti Deo vates futura praecerpunt, dant cautelam periculis, morbis medelam, spem afflictis, opem miseris, solatium [Col. 0256A] calamitatibus, laboribus levamentum: etiam per quietem deos videmus, audimus, agnoscimus, quos impie per diem negamus, nolumus, pejeramus.



CAPUT VIII.
[143Kb]

ARGUMENTUM.---Mimine ferenda Theodori, Diagorae ac Protagorae impia temeritas, qui deorum religionem vel penitus tollere, vel saltem infirmare voluere; at multo minus ferri debet latebrosa et lucifugax Christianorum natio, qui deos despuunt, et dum mori post mortem timent, interim mori non timent.

Itaque, cum omnium gentium de diis immortalibus, quamvis incerta sit vel ratio vel origo, maneat tamen firma consensio; neminem fero tanta audacia, tamque irreligiosa nescio qua prudentia tumescentem, qui hanc religionem tam vetustam, tam utilem, tam [Col. 0256B] salubrem dissolvere aut infirmare nitatur. Sit licet ille Theodorus Cyrenaeus, vel, qui prior, Diagoras Melius, cui Atheon cognomen apposuit [Col. 0257A] antiquitas, qui uterque, nullos deos asseverando, timorem omnem, quo humanitas regitur, venerationemque penitus sustulerunt: numquam tamen in hac impietatis disciplina simulatae philosophiae nomine atque auctoritate pollebunt, quum Abderiten Pithagoram [Protagoram] Athenienses viri, consulte potius quam profane de divinitate disputantem, et expulerint suis finibus, et in concione ejus scripta [Col. 0258A] deusserint; quid homines (sustinebitis enim me impetum susceptae actionis liberius exserentem) homines, inquam, deploratae, illicitae ac desperatae factionis grassari in eos, non ingemiscendum est? qui de ultima faece collectis imperitioribus, et mulieribus credulis, sexus sui 11 facilitate labentibus, plebemprofanae conjurationis instituunt; quae nocturnis congregationibus, et jejuniis solemnibus et inhumanis [Col. 0259A] cibis, non sacro quodam sed piaculo foederantur. Latebrosa et lucifugax natio, in publicum muta, in angulis garrula: templa, ut busta, despiciunt; deos despuunt, rident sacra, miserentur miseri, si fas est, sacerdotum honores et purpuras despiciunt ipsi seminudi. Pro mira stultitia et incredibili audacia, spernunt tormenta praesentia, dum incerta metuunt et futura; et dum mori post mortem timent, interim mori non timent. Ita illis pavorem fallax spes solatio redivivo blanditur.



CAPUT IX.
[Col. 0260A] [265Kb]

ARGUMENTUM.---Christianorum religio stulta, hominem siquidem crucifixum, ipsumque hujus supplicii instrumentum venerantur. Asini caput colere, ipsamque parentis sui naturam adorare dicuntur. De caede infantis et sanguine initiantur, ac per impudentes tenebras incerta sorte omnes permiscentur.

Ac jam, ut foecundius nequiora proveniunt, serpentibus in dies perditis moribus, per universum orbem sacraria ista teterrima impiae coitionis adolescunt. [Col. 0261A] Eruenda prorsus haec, et exsecranda consensio. Occultis se notis et insignibus noscunt, et amant mutuo pene antequam noverint: passim etiam inter eos velut quaedam libidinum religio miscetur; ac se promisce appellant fratres et sorores, ut etiam non insolens stuprum, intercessione sacri nominis, fiat incestum: ita eorum vana et demens superstitio sceleribus gloriatur. Nec de ipsis, nisi subsisteret veritas, maxima et varia maxime nefaria et honore praefanda, sagax fama loqueretur. Audio eos turpissimae pecudis caput asini consecratum, inepta nescio qua persuasione, venerari: digna et nata religio talibus moribus. Alii eos ferunt ipsius antistitis ac sacerdotis colere genitalia, et quasi parentis sui adorare naturam. [Col. 0261B] Nescio an falsa 12, certe occultis ac nocturnis sacris [Col. 0262A] apposita suspicio: et qui hominem, summo supplicio pro facinore punitum, et crucis ligna feralia, eorum caerimonias fabulantur, congruentia perditis sceleratisque tribuit altaria, ut id colant quod merentur. (VI) Jam de initiandis tirunculis fabula tam detestanda quam nota est: infans farre contectus, ut decipiat incautos, apponitur ei qui sacris imbuatur. Is infans a tirunculo, farris superficie, quasi ad innoxios ictus provocato, coecis occultisque vulneribus occiditur: hujus, proh nefas! sitienter sanguinem lambunt, hujus certatim membra dispertiunt: hac foederantur hostia; hac conscientia sceleris ad silentium mutuum pignerantur: haec sacra sacrilegiis omnibus tetriora. (VII) Et de convivio notum est, passim omnes loquuntur, id [Col. 0262B] etiam Cirtensis nostri testatur oratio: ad epulas solemni [Col. 0263A] die coeunt, cum omnibus liberis, sororibus, matribus, sexus omnis hominis et omnis aetatis: illic, post multas epulas, ubi convivium caruit [caluit], et incestae libidinis ebrietatis fervor exarsit, carnis [canis] qui candelabro nexus est, jactu offulae ultra spatium lineae qua vinctus est, ad impetum et saltum provocatur: sic everso et exstincto conscio lumine, impudentibus tenebris nexus infandae cupiditatis involvunt per incertum sortis; et, si non omnes opera, conscientia tamen pariter incesti, quoniam voto universorum appetitur quicquid accidere potest in actu singulorum.



CAPUT X.
[65Kb]

ARGUMENTUM.---Quidquid colunt, magnopere occultare nituntur: nullas aras habent, templa nulla, nulla [Col. 0264A] nota simulacra. Deus illorum, sicut et Judaeorum, unicus esse fertur: quem cum nec videre nec ostendere queant, illum nihilominus molestum, inquietum et praepostere curiosum arbitrantur.

Multa praetereo consulto; nam et haec nimis multa sunt quae aut omnia aut pleraque omnium vera declarat ipsius pravae religionis obscuritas. Cur etenim occultare 13 et abscondere quidquid illud colunt magnopere nituntur, quum honesta semper publico gaudeant, scelera secreta sint? cur nullas aras habent, templa nulla, nulla nota simulacra? numquam palam loqui, numquam libere congregari [sustinent], nisi illud quod colunt et interprimunt, aut puniendum est aut pudendum? Unde autem, vel quis ille, aut ubi Deus unicus, solitarius, destitutus; quem non gens [Col. 0265A] libera, non regna, non saltem Romana superstitio noverunt? Judaeorum sola et misera gentilitas unum et ipsi Deum, sed palam, sed templis, aris, victimis caerimoniisque coluerunt: cujus adeo nulla vis nec potestas est, ut sit Romanis numinibus cum sua sibi natione captivus. At etiam Christiani quanta monstra, quae portenta confingunt? Deum illum suum, quem nec ostendere possunt nec videre, in omnium mores, actus omnium, verba denique et occultas cogitationes diligenter inquirere, discurrentem scilicet, atque ubique praesentem; molestum illum volunt, inquietum, impudenter etiam curiosum, siquidem adstat factis omnibus, locis omnibus intererrat: cum nec singulis inservire possit, per universa [Col. 0266A] districtus, nec universis sufficere, in singulis occupatus. (VIII) Quid? quod toto orbi, et ipsi mundo cum sideribus suis minantur incendium, ruinam moliuntur? quasi aut naturae divinis legibus constitutus aeternus ordo turbetur, aut rupto elementorum omnium foedere, et coelesti compage divisa, moles 14 ista qua continetur et cingitur subruatur.



CAPUT XI.
[273Kb]

ARGUMENTUM.---Futurum quoque asserunt totius mundi incendium; ac post corporum nostrorum resurrectionem, justis beatissimae vitae, injustis maximarum poenarum aeternitatem promittunt.

Nec hac furiosa opinione contenti, aniles fabulas [Col. 0267A] adstruunt et annectunt; renasci se ferunt, post mortem et cineres et favillas: et nescio qua fiducia mendaciis suis invicem credunt; putes eos jam revixisse. Anceps malum, et gemina dementia! Coelo et astris, quae sic relinquimus ut invenimus, interitum denuntiare: sibi mortuis, exstinctis, qui sicut nascimur et interimus, aeternitatem repromittere. Inde videlicet et exsecrantur rogos, et damnant ignium sepulturas; quasi non omne corpus, etsi flammis subtrahatur, annis tamen et aetatibus in terram resolvatur: nec intersit utrum ferae diripiant, an [Col. 0268A] maria consumant, an humus contegat, an flamma subducat, cum cadaveribus omnis sepultura, si sentiunt, poena sit; si non sentiunt, ipsa conficiendi celeritate medicina. Hoc errore decepti beatam sibi, ut bonis et perpetem vitam mortuis, pollicentur: caeteris, ut injustis, poenam sempiternam. Multa ad haec suppetunt, ni festinet oratio, injustos ipsos, magis nec laboro, jam docui: quamquam etsi justos darem, culpam tamen, vel innocentiam fato tribui sententiis plurimorum et haec vestra consensio est. Nam quidquid agimus, ut alii fato, ita vos [Col. 0269A] Deo addicitis: sic sectae vestrae non spontaneo cupere, sed electos. Igitur iniquum judicem fingitis, qui sortem in hominibus puniat, non voluntatem. Vellem tamen sciscitari, utrumne cum corporibus? et corporibus quibus? ipsisne an innovatis, resurgatur? sine corpore? Sine corpere. Hoc, 15 quod sciam, neque mens, neque anima, nec vita est. Ipso corpore? [Col. 0270A] sed jam ante dilapsum est. Alio corpore? ergo homo novus nascitur, non prior ille reparatur. Et tamen tanta aetas abiit, saecula innumera fluxerunt, quis unus ullus ab inferis, vel Protesilai sorte, remeavit, horarum saltem permisso commeatu, vel ut exemplo crederemus? Omnia ista figmenta malesanae opinionis, et inepta solatia, a [Col. 0271A] poetis fallacibus in dulcedine carminis lusa, a vobis, nimirum credulis, in Deum vestrum turpiter reformata sunt.



CAPUT XII.
[77Kb]

ARGUMENTUM.---Quid autem ipsismet Christianis post mortem eventurum sit, inde augurari possimus, quod nunc omni ope destituti, summis calamitatibus et miseriis premuntur.

Nec saltem de praesentibus capitis experimentum, quam vos irritae pollicitationis cassa vota decipiant: quid post mortem impendeat, miseri, dum adhuc vivitis, aestimate. Ecce pars vestrum et major [et] melior, ut dicitis, egetis, algetis, opere, fame, laboratis: et Deus patitur, dissimulat; non vult, aut [Col. 0271B] non potest opitulari suis. Ita aut invalidus, aut iniquus est. Tu qui immortalitatem postumam somnias, cum periculo quateris, cum febribus ureris, cum dolore laceraris, non tum conditionem tuam sentis? [Col. 0272A] Non tum agnoscis fragilitatem? Invitus, miser, infirmitatis argueris, nec fateris? Sed omitto communia; ecce vobis minae, supplicia, tormenta, et jam non adorandae, sed subeundae cruces: ignes etiam, quos et praedicitis, et timetis: ubi Deus ille, qui subvenire reviviscentibus potest, viventibus non potest? Nonne Romani sine vestro Deo imperant, regnant, fruuntur orbe toto, vestrique dominantur? Vos vero suspensi interim atque solliciti, 16 honestis voluptatibus abstinetis. Non spectacula visitis, non pompis interestis: convivia publica absque vobis; sacra certamina, praecerptos cibos, et delibatos altaribus potus abhorretis. Sic reformidatis deos, quos negatis. Non floribus caput nectitis; non corpus odoribus honestatis: reservatis unguenta funeribus: coronas etiam sepulchris [Col. 0272B] denegatis, pallidi, trepidi, misericordia digni, sed nostrorum deorum. Ita nec resurgitis miseri, nec interim vivitis. (IX) Proinde si quid sapientiae vobis, aut verecundiae est, desinite coeli plagas, et mundi fata [Col. 0273A] et secreta rimari: satis est pro pedibus aspicere, maxime indoctis, impolitis, rudibus, agrestibus: quibus non est datum intelligere civilia, multo magis denegatum est disserere divina.



CAPUT XIII.
[37Kb]

ARGUMENTUM.---Concludit tandem Caecilius repudiandam religionem novam; nec de rebus dubiis temere pronuntiandum.

Quamquam, si philosophandi libido est, Socratem sapientiae principem, quisque vestrum tantus est, si potuerit, [Col. 0274A] imitetur; ejus viri, quoties de coelestibus rogabatur, nota responsio est: QUOD SUPRA NOS, NIHIL AD NOS. Merito ergo de oraculo testimonium meruit prudentiae singularis, quod oraculum, idem ipse praesensit, idcirco universis esse praepositum; non quod omnia comperisset, sed quod nihil se scire didicisset: ita confessae imperitiae summa prudentia est. Hoc fonte defluxit Arcesilae, et multo post Carneadis, et Academicorum plurimorum in summis quaestionibus tuta dubitatio; quo genere philosophari et caute indocti possunt, et docti gloriose. (X) Quid? Simonidis Melesii [Col. 0275A] nonne admiranda omnibus et sectanda cunctatio? qui Simonides, cum de eo, quid et quales 17 arbitraretur deos, ab Hierone tyranno quaereretur, primo deliberationi diem petiit, postridie biduum prorogavit, mox alterum tantum, admonitus, adjunxit: postremo, cum causas tantae morae tyrannus inquireret, respondit ille, quod sibi, quanto inquisitio tardior pergeret, tanto veritas fieret obscurior. Mea quoque opinione, quae sunt dubia, ut sunt, relinquenda sunt: nec, tot ac tantis viris deliberantibus, temere et audaciter in alteram partem ferenda sententia est, ne aut anilis inducatur superstitio, aut omnis religio destruatur.



CAPUT XIV.
[9Kb]

ARGUMENTUM.---Non sine animi elati fastidio provocat Octavium Caecilius, ut argumentis suis respondeat. Cui Minucius modeste respondet, de sua haud mediocri [Col. 0275B] eloquentia, deque concinna orationis varietate non esse ipsi exultandum.

[Col. 0276A] Sic Caecilius, et renidens (nam indignationis ejus tumorem effusae orationis impetus relaxaverat): Ecquid ad haec, ait, audet Octavius, homo Plautinae prosapiae, ut pistorum praecipuus, ita prostremus philosophorum? Parce, inquam, in eum plaudere; neque enim prius exultare te dignum est concinnitate sermonis, quam utrimque plenius fuerit peroratum; maxime quum non laudis, et veritati disceptatio vestra nitatur. Et quamquam magnum in modum me, subtili varietate, tua delectaverit oratio, tamen altius moveor, non de praesenti actione, sed de toto genere disputandi: quod plerumque pro disserentium viribus, et eloquentiae potestate, etiam perspicuae veritatis conditio mutetur. Id accidere pernotum est auditorum facilitate, qui, dum verborum lenocinio a rerum intentionibus avocantur, sine delectu adsentiuntur dictis omnibus: nec a rectis falsa 18 secernunt, nescientes [Col. 0276B] inesse et incredibili verum, et in verisimili [Col. 0277A] mendacium. Itaque quo saepius asseverationibus credunt, eo frequentius a peritioribus arguuntur: sic assidue temeritate decepti. Culpam judicis transferunt ad incerti querelam, ut damnatis omnibus malint universa suspendere, quam de fallacibus judicare. Igitur nobis providendum est, ne odio identidem sermonum omnium laboremus, ita, ut in execrationem et odium hominum plerique simpliciores efferantur. Nam incaute creduli circumveniuntur ab his, quos bonos putaverunt: mox, errore---consimili jam suspectis omnibus, ut improbos metuunt etiam, quos optimos sentire potuerunt. Nos proinde solliciti, quod utrimque in omni negotio disseratur, et ex altera parte plerumque obscura sit veritas, ex altero latere [Col. 0277B] mira subtilitas, quae nonnumquam ubertate dicendi, [Col. 0278A] fidem confessae probationis imitetur: diligenter quantum potest, singula ponderemus, ut argutias quidem laudare, ea vero quae recta sunt, eligere, probare, suscipere possimus.



CAPUT XV.
[6Kb]

ARGUMENTUM.---Regerit Minucio Caecilius non sine aliqua laesi animi significatione, ipsum religiosi judicis officio recedere, dum suae disputationis vires infirmat. Integrum, Octavio esse ea omnia, quae in medium protulerat, confutare.

Decedis, inquit Caecilius, officio judicis religiosi; nam perinjurium est, vires te actionis meae, intergressu gravissimae disputationis, infringere cum Octavius integra [Col. 0278B] et illibata habeat singula. Si potest reputare; id quod [Col. 0279A] criminaris, inquam, in commune, nisi fallor, compendium protuli, ut examine scrupuloso nostram sententiam non eloquentiae tumore, sed rerum ipsarum soliditate liberemus: nec avocanda, quod quereris, diutius 19 intentio, cum toto silentio liceat responsionem Januarii nostri, jam gestientis, audire.



CAPUT XVI.
[215Kb]

ARGUMENTUM.---Suam itaque orditur responsionem Octavius: seque veracium verborum flumine amarissimam conviciorum labem diluturum confidit. Dehinc ad infirmanda singula Caecilii argumenta digreditur. [Col. 0280A] Primum itaque statuit, nemini aegre ferendum quod Christiani quantumvis indocti, de coelestibus rebus disputent: non enim disputantis auctoritas, sed disputationis ipsius veritas est spectanda.

Et Octavius: Dicam equidem, ut potero, pro viribus; et adnitendum tibi mecum est, ut conviciorum amarissimam labem verborum veracium in flumine diluamus. Nec dissimulabo principio ita Natalis mei errantem, vagam, lubricam nutasse sententiam, ut sit nobis ambigendum, utrum tua eruditio turbata sit, an vacillaverit per errorem. Nam interim deos credere, interim se deliberare variavit, ut, propositionis incerto, [Col. 0281A] [in]certio[r] responsionis nostrae intentio fundaretur. Sed in Natale meo versutiam nolo, non credo: procul est ab ejus simplicitate subtilis urbanitas. Quid igitur? Ut qui rectam viam nescit, ubi, ut fit, in plures una diffunditur, quia viam nescit, haeret anxius, nec singulas audet eligere, nec universas probare; sic cui non est veri stabile judicium, [Col. 0282A] prout infida suspicio spargitur, ita ejus dubio opinio dissipatur. Nullum itaque miraculum est, si Caecilius identidem in contrariis ac repugnantibus jactetur aestu et fluctuetur: quod ne fiat ulterius, convincam, et redarguam, quamvis diversa sint, quae dicta sunt; una veritate confirmata probataque, nec dubitandum ei de caetero est, nec vagandum. Et [Col. 0283A] quoniam meus frater erupit aegre se fere, stomachari, indignari, dolere, illiteratos, pauperes, imperitos, de rebus coelestibus disputare; sciat omnes homines sine delectu aetatis, sexos, dignitatis, rationis et sensus capaces et habiles procreatos: nec fortuna nactos, sed natura insitos esse sapientiam: quin ipsos etiam philosophos, vel si qui alii artium repertores 20 in memorias exierunt, priusquam solertia mentis parerent nominis claritatem, habitos esse plebeios, indoctos, seminudos; adeo divites facultatibus suis illigatos, magis aurum suspicere consuesse, quam coelum: nostrates pauperes, et commentos esse prudentiam, et tradidisse caeteris disciplinam. Unde apparet ingenium non dari facultatibus, nec studio parari, sed cum ipsa mentis formatione generari. [Col. 0283B] Nihil itaque indignandum, vel dolendum, si quicumque de divinis quaerat, sentiat, proferat; quum non disputantis auctoritas, sed disputationis ipsius veritas requiratur: atque etiam quo imperitior sermo, hoc illustrior ratio est: quoniam non fucatur pompa facundiae et gratiae, sed, ut est, recti regula sustinetur.



CAPUT XVII.
[Col. 0284A] [16Kb]

ARGUMENTUM.---Fatetur quidem hominem debere se ipsum nosse: sed plane negat hanc cognitionem ab eo posse comparari, quin antea rerum universitatem et Deum ipsum agnoscat. Ex ipsius autem mundi constitutione atque ornatu, quisque ratione praeditus, compertum habet eum a Deo conditum fuisse atque ab eo regi et administrari

Nec recuso, quod Caecilius adserere inter praecipua connisus est, hominem nosse se et circumspicere debere, quid sit, unde sit, quare sit; utrum elementis concretus, an concinnatus atomis, an potius a Deo factus, formatus, animatus? Quod ipsum explorare et eruere, sine universitatis inquisitione non possumus, quum ita cohaerentia, connexa, concatenata [Col. 0284B] sint, ut, nisi divinitatis rationem diligenter excusseris nescias humanitatis: nec possis pulchre gerere rem civilem, nisi cognoveris hanc communem omnium mundi civitatem: praecipue quum a feris belluis hoc differamus, quod illa prona, in terramque vergentia, nihil nata sint prospicere, nisi pabulum nos, quibus vultus erectus, quibus suspectus in coelum [Col. 0285A] datus est, sermo et ratio, per quae Deum agnoscimus, sentimus, imitamur, ignorare nec fas nec licet ingerentem sese oculis et sensibus 21 nostris coelestem claritatem. Sacrilegii enim vel maximi instar est, humi quaerere, quod in sublimi debeas, invenire. (XI) Quo magis mihi videntur, qui hunc mundi totius ornatum non divina ratione perfectum volunt, sed frustis quibusdam temere cohaerentibus conglobatum, mentem, sensum, oculos denique ipsos non habere. Quid enim potest esse tam apertum, tam confessum, tamque perspicuum, quum oculos in coelum sustuleris, et quae sunt infra circaque lustraveris, quam esse aliquod numen praestantissimae mentis, quo omnis natura inspiretur, moveatur, alatur, gubernetur? Coelum ipsum vide. Quam late tenditur! [Col. 0285B] quam rapide volvitur! vel, quod in noctem astris distinguitur, vel, quod in diem sole lustratur: jam scies, quam sit in eo summi moderatoris mira et divina libratio. Vide et annum ut solis ambitus faciat: et mensem vide ut luna auctu, senio, labore circumagat. Quid tenebrarum et luminis dicam recursantes vices, ut sit nobis operis et quietis alterna reparatio? Reliquenda vero astrologis prolixior de sideribus oratio vel quod regant cursum navigandi, [Col. 0286A] vel quod arandi metendique tempus inducant; quae singula, non modo, ut crearentur, fierent, disponerentur, summi opificis et perfectae rationis eguerunt, verum etiam sentiri, perspici, intelligi, sine summa solertia et ratione non possunt. Quid quum ordo temporum ac frugum stabili varietate distinguitur, nonne auctorem suum parentemque testatur ver aeque cum suis floribus, et aestas cum suis messibus, et autumni maturitas grata, 22 et hiberna olivitas necessaria? Qui ordo facile turbaretur, nisi maxima ratione consisteret. Jam providentiae quantae, ne hiems sola glacie ureret, aut sola aestas ardore torreret, autumni et veris inserere medium temperamentum, ut per vestigia sua anni revertentis occulti et innoxii transitus laberentur. [Col. 0286B] Mari intende: lege littoris stringitur. Quidquid arborum est vide, quam e terrae visceribus animatur. Aspice Oceanum: refluit reciprocis aestibus. Vide fontes: manant venis perennibus; fluvios intuere: eunt semper exercitis lapsibus. Quid loquar apte disposita recta montium collium flexa, porrecta camporum? quidve animantium loquar adversus sese tutelam multiformem? alias armatas cornibus, alias dentibus septas, et fundatas ungulis, et spicatas aculeis: aut [Col. 0287A] pedum celeritate liberas, aut elatione pinnarum? Ipsa praecipue formae nostrae pulchritudo Deum fatetur artificem, status rigidus, vultus erectus, oculi in summo, velut in specula, constituti, et omnes caeteri sensus velut in arce compositi.



CAPUT XVIII.
[252Kb]

Longum est ire per singula: nihil in homine membrorum est, quod non et necessitatis causa sit, et decoris: et quod magis mirum est, eadem figura omnibus, sed quaedam unicuique lineamenta deflexa. Sic et similes universi videmur, et inter se singulis dissimiles invenimur. Quid nascendi ratio? Quid cupido generandi? Nonne a Deo data est? et ut ubera partu maturescente lactescant, et ut tener foelus [Col. 0287B] ubertate lactei roris adolescat? Nec universitati solummodo Deus, sed et partibus consulit. Britannia [Col. 0288A] sole deficitur, sed circumfluentis maris tepore recreatur: Aegypti siccitatem temperat Nilus amnis: colit Euphrates Mesopotamiam: pro imbribus pensat Indus, et serere Orientem dicitur et rigare. Quod si ingressus aliquam domum, omnia exculta, disposita, ornata vidisses, utique praeesse ei crederes dominum, et illis bonis rebus multo esse meliorem: ita in hac mundi domo, cum coelum terramque perspicias, providentiam, ordinem, legem, crede esse universitatis dominum parentemque ipsis sideribus et totius mundi partibus pulchriorem. Ni forte, quoniam de providentia nulla dubitatio est, inquirendum putas, utrum unius imperio, an arbitrio plurimorum coeleste regnum gubernetur: quod ipsum non est multi laboris aperire cogitanti imperia [Col. 0288B] terrena, quibus exempla utique de coelo: quando umquam regni societas aut cum fide coepit, aut sine [Col. 0289A] cruore discessit? Omitto Persas, de equorum hinnitu augurantes principatum; et Thebanorum permortuam fabulam, transeo: ob pastorum et casae regnum de geminis memoria notissima est; generi et soceri bella toto orbe diffusa sunt: et tam magni imperii duos fortuna non cepit. Vide caetera: rex unus apibus, dux unus gregibus, in armentis rector unus: tu in coelo summam potestatem dividi credas, [Col. 0290A] et scindi veri illius ac divini imperii totam potestatem? cum palam sit parentem omnium Deum nec principium habere, nec terminum; qui nativitatem 24 omnibus praestet, sibi perpetuitatem, qui ante mundum fuerit sibi ipse pro mundo; qui universa, quaecumque sunt, verbo jubet, ratione dispensat, virtute consummat. Hic nec videri potest, visu clarior est; nec comprehendi, tactu purior est; nec [Col. 0291A] aestimari, sensibus major est, infinitus, immensus, et soli sibi, tantus quantus est, notus; nobis vero ad intellectum pectus angustum est; et ideo sic eum digne aestimamus dum inaestimabilem dicimus. Eloquar quemadmodum sentio; magnitudinem Dei qui se putat nosse, minuit; qui non vult minuere, non novit. Nec nomen Deo quaeras, Deus nomen est. Illic vocabulis opus est cum per singulos propriis appellationum insignibus multitudo dirimenda est: Deo, qui solus est, Dei vocabulum totum est. Quem si patrem dixero, terrenum opineris; si regem, carnalem suspiceris; si dominum, intelliges utique mortalem. Aufer additamenta nominum, et perspicies ejus claritatem. Quid? quod omnium de isto habeo consensum: audio vulgus, quum ad coelum [Col. 0291B] manus tendunt, nihil aliud quam DEUM dicunt; et, DEUS MAGNUS EST; et, DEUS VERUS EST, et, SI DEUS DEDERIT. Vulgi iste naturalis sermo est, an Christiani [Col. 0292A] confitentis oratio? et qui Jovem principem volunt, falluntur in nomine, sed de una potestate consentiunt. Audio poetas quoque »unum patrem divum atque hominum« praedicantes, et »talem esse mortalium mentem qualem parens omnium diem duxerit.«



CAPUT XIX.
[134Kb]

ARGUMENTUM.---Praeterea poetae illum divum hominumque Parentem, omnium rerum creatorem, mentem et spiritum appellarunt. Quin et ipsimet praestantiores philosophi eadem fere ac Christiani de Deo uno sensere.

Quid Mantuanus Maro? nonne apertius, proximius, verius? »Principio, ait, coelum et terras,« et caetera mundi membra »spiritus intus alit, et infusa mens agitat. Inde hominum pecudumque 26 genus« et quidquid [Col. 0292B] aliud animalium. Idem alio loco, mentem istam et spiritum, Deum nominat; haec enim vera [impr. verba] sunt:

   [Col. 0293A] Deum namque ire per omnes
Terrasque tractusque maris coelumque profundum.
Unde homines, et pecudes, unde imber et ignis.
Quid aliud et a nobis Deus, quam mens et ratio et spiritus praedicatur? Recenseamus, si placet, disciplinas philosophorum, deprehendes eos, etsi sermonibus variis, ipsis tamen rebus in hanc unam coire et conspirare sententiam. (XII) Omitto illos rudes et veteres qui de suis dictis sapientes esse meruerunt. Sit Thales Milesius omnium primus, qui primus omnium de coelestibus disputavit. Is Milesius Thales rerum initium aquam dixit; Deum autem eam mentem quae ex aqua cuncta formaverit. Eho! altior et sublimior aquae et spiritus ratio, quam ab homine potuerit inveniri; a Deo traditum. Vides Philosophi principalis [Col. 0294A] nobiscum penitus opinionem consonare. Anaximenes deinceps, et post Apolloniates Diogenes, aera Deum statuunt, infinitum et immensum. Horum quoque similis de divinitate consensio est. Anaxagorae vero descriptio et motus infinitae mentis Deus dicitur. Et Pythagorae Deus est animus, per universam rerum naturam commeans et intentus: ex quo etiam animalium omnium vita capiatur. Xenophanem notum est omne infinitum cum mente Deum tradere; et Antisthenem, populares deos multos, sed naturalem unum praecipuum; Zeuxippum [imp. Spensippum], vim naturalem, animalem, qua omnia regantur, Deum nosse. Quid Democritus? quamvis atomorum primus inventor, 26 nonne plerumque naturam, quae imagines [Col. 0295A] fundat, et intelligentiam, Deum loquitur? Straton quoque et ipse naturam: etiam Epicurus ille qui deos aut otiosos fingit aut nullos, naturam tamen superponit. Aristoteles variat, et adsignat tamen unam potestatem. Nam interim mentem, mundum interim Deum dicit, interim mundo Deum praeficit. Aristoteles Ponticus variat, alias mundo, alias menti divinae tribuens principatum. Heraclides Ponticus quoque Deo divinam mentem, quamvis varie, adscribit. Theophrastus, et Zenon, et Chrysippus, et Cleanthes, sunt et ipsi multiformes; sed ad unitatem providentiae omnes revolvuntur. Cleanthes enim mentem, modo animum, modo aethera, plerumque rationem Deum disseruit. Zenon, ejusdem magister, naturalem legem atque divinam, et aethera interim, [Col. 0295B] interdumque rationem, vult omnium esse principium. Item interpretando Junonem aera, Jovem coelum, Neptunum mare, ignem esse Vulcanum, et caeteros similiter vulgi deos elementa esse monstrando, publicum arguit graviter et revincit errorem. Eadem [Col. 0296A] fere Chrysippus, vim divinam, rationalem naturam, et mundum interim, et fatalem necessitatem Deum credit, Zenonemque interpretatione physiologiae in Hesiodi, Homeri Orpheique carminibus imitatur. (XIII) Babylonio etiam Diogeni disciplina est exponendi et disserendi Jovis partum et ortum Minervae, et hoc genus caeterarum rerum vocabula esse, non deorum. (XIV) Nam Socraticus Xenophon formam Dei veri negat videri 27 posse, et ideo quaeri non oportere. Aristo Stoicus [impr. Chius], comprehendi omnino non posse. Uterque majestatem Dei, intelligendi desperatione; senserunt. Platoni apertior de Deo et rebus ipsis et nominibus oratio est; et quae tota esset coelestis, nisi persuasionis civilis nonnumquam admixtione sordesceret. Platoni itaque in Timaeo Deus est ipso [Col. 0296B] suo nomine mundi parens, artifex animae, coelestium terrenorumque fabricator; quem et invenire difficile, prae nimia et incredibili potestate; et, cum inveneris, in publicum dicere impossibile praefatur. [Col. 0297A] (XV) Eadem fere et ista quae nostra sunt nam et Deum novimus et parentem omnium dicimus, et numquam publice, nisi interrogati, praedicamus.



CAPUT XX.
[12Kb]

ARGUMENTUM.---Quod si Providentia mundus regitur et unius Dei nutu gubernetur, non nos debet antiquitas imperita rapere ad mutui consensus errorem; quae nimirum fabellis suis delectata, ridiculas traditiones invexit. Nec minus evidenter ostenditur insulsum impiumque semper fuisse deorum cultum, dum mortalium antiquissimi suos reges, duces inclytos artiumque inventores, ob praeclara illorum facinora, non secus ac deos venerati sunt.

Exposui opiniones omnium ferme philosophorum, [Col. 0297B] quibus illustrior gloria est Deum unum multis licet [Col. 0298A] designasse nominibus; ut quivis arbitretur, aut nunc Christianos philosophos esse, aut philosophos fuisse jam tunc Christianos. Quod si Providentia mundus regitur et unius Dei nutu gubernatur, non nos debet antiquitas imperitorum, fabellis suis delectata vel capta, ad errorem mutui rapere consensus; quum philosophorum suorum sententiis refellatur, quibus et rationis et vetustatis adsistit auctoritas. Majoribus enim nostris tam facilis in mendaciis fides fuit, ut temere crediderint etiam alia monstruosa mira miracula: Scyllam multiplicem, Chimaeram multiformem, et Hydram felicibus vulneribus renascentem, et Centauros, equos suis hominibus implexos; et quidquid famae licet fingere, illis 28 erat libenter audire. Quid? illas aniles fabulas, de hominibus [Col. 0298B] aves et feras, homines et de hominibus arbores [Col. 0299A] atque flores: quae si essent facta, fierent; quia fieri non possunt, ideo nec facta sunt. Similiter vero, ac erga deos quoque majores nostri improvidi, creduli, rudi simplicitate crediderunt: dum reges suos colunt religiose, dum defunctos eos desiderant in imaginibus videre, dum gestiunt eorum memorias in statuis detinere, sacra facta sunt quae fuerant adsumpta solatia. Denique, et antequam commerciis orbis pateret, et antequam gentes ritus suos moresque miscerent, unaquaeque natio conditorem suum, aut ducem inclytum, aut reginam pudicam sexu suo fortiorem, aut alicujus muneris vel artis repertorem venerabatur, ut civem bonae memoriae. Sic et defunctis praemium et futuris dabatur exemplum.



CAPUT XXI.
[548Kb]

[Col. 0299B] ARGUMENTUM.---Mortales in deos fuisse assumptos [Col. 0300A] confirmat Octavius Evhemeri, Prodici, Perses et Alexandri Magni testimonio, a quibus deorum patria, natales, sepulchra recensentur. Exponit praeterea deorum tristes exitus, fata et funera. Ad haec ineptas putidasque nugas videt, quas de suorum deorum forma et figura ethnici venditant.

Lege Stoicorum scripta vel scripta sapientium, eadem mecum recognosces. Ob merita virtutis aut muneris deos habitos Erueret [impr. Evhemerus] exsequitur, et eorum natales, patrias, sepulchra dinumerat et per provincias monstrat: dicta [impr. Dictaei] Jovis et Apollinis Delphiciae [impr. Delphici], et Pariae [impr. Phariae] Isidis, et Cereris Eleusiniae. Prodigiis [impr. Prodicus] assumptos in [Col. 0300B] deos loquitur, qui errando inventis novis utilitati [Col. 0301A] hominum profuere. In eamdem sententiam et Persaeus philosophatur, et annectit inventas fruges et frugum ipsarum repertores iisdem nominibus, ut comicus sermo est, Venerem 29 sine Libero et Cerere frigere. Alexander ille Magnus, Macedo, insigni volumine ad matrem suam scripsit, metu suae potestatis proditum [Col. 0302A] sibi de diis hominibus a sacerdote secretum: illi Vulcanum facit omnium principem, et postea Jovis gentem et despicis Isidis ad hirundinem, sistrum, et adspersis membris inanem (XVI) tui Serapidis sive Osiridis tumulum. Considera denique sacra ipsa et ipsa mysteria, invenies exitus tristes, fata et funera, [Col. 0303A] et luctus atque planctus miserorum deorum. Isis perditum filium cum Cynocephalo suo et calvis sacerdotibus luget, plangit, inquirit, et Isiaci miseri caedunt pectora, et dolorem infelicissimae matris imitantur: mox, invento parvulo, gaudet Isis, exsultant sacerdotes, Cynocephalus inventor gloriatur: nec desinunt annis omnibus vel perdere quod inveniunt, vel invenire quod perdunt. Nonne ridiculum est vel lugere quod colas, vel colere quod lugeas? haec tamen Aegyptia quondam, nunc et sacra Romana sunt. Ceres facibus accensis, et serpente circumdata, errore subreptam et corruptam Liberam anxia et sollicita vestigat. Haec sunt Eleusina. Et quae Jovis sacra sunt? Nutrix capella est, et avido patri subtrahitur infans, ne voretur; et Corybantum cymbalis, [Col. 0303B] ne pater audiat vagitus, tinnitus eliditur. Cybele [Col. 0304A] Dyndima, pudet dicere, quae adulterum suum infeliciter placitum, quoniam et ipsa deformis et vetula, ut multorum 30 deorum mater, ad stuprum inlicere non poterat, exsecuit, ut deum scilicet faceret eunuchum. Propter hanc fabulam Galli eam et semiviri sui corporis supplicio colunt. Haec jam non sunt sacra; tormenta sunt. Quid formae ipsae et habitus? Nonne arguunt ludibria et decora [impr. dedecora] deorum vestrorum? Vulcanus claudus deus et debilis; (XVII) Apollo tot aetatibus levis; Aesculapius bene barbatus, etsi semper adolescentis Apollinis filius; Neptunus glaucis oculis, Minerva caesiis, bubulis Juno, pedibus Mercurius alatis, Pan ungulatis, Saturnus compeditis; (XVIII) Janus vero frontes duas gestat, quasi ut aversus incedat. [Col. 0304B] Diana interim est alte succincta venatrix; et Ephesia [Col. 0305A] mammis multis et veribus exstructa; et Trivia trinis capitibus, et mult s manibus horrifica. Quid? ipse Jupiter vester modo imberbis statuitur, modo barbatus locatur: et quum Hammon dicitur, habet cornua; et quum Capitolinus, tunc gerit fulmina; et quum Latiaris, cruore perfunditur; et quum Feretrius, non aditur. (XIX) Et, ne longius multos Joves obeam, tot sunt Jovis monstra quot nomina. Erigone suspensa de laqueo est, ut Virgo inter astra, ignata sit. Castores alternis moriuntur, ut vivant: Aesculapius, ut in deum surgat, fulminatur: Hercules, ut hominem exuat, Henneis [vulg. Oeteis] ignibus concrematur.



CAPUT XXII.
[Col. 0306A] [9Kb]

ARGUMENTUM.---Has porro fabulas, ab imperitis hominibus primum traditas, alii deinceps celebrarunt, ac poetae potissimum, qui haud parum veritati sua auctoritate nocuere; atque hujusmodi figmentis et mendaciis dulcioribus corrumpuntur ingenia puerorum, qui proinde in iis miseri consenescunt, quum alioquin sit obvia, sed requirentibus.

(XX) Has fabulas et errores et ab imperitis parentibus discimus, et, quod est gravius, ipsis studiis et disciplinis elaboramus, carminibus praecipue poetarum, qui [Col. 0307A] plurimum quantum veritati ipsi sua auctoritate nocuere. 31 Et Plato ideo praeclare Homerum illum inclytum, laudatum et coronatum, de civitate quam in sermone instituebat, ejecit. Hic enim praecipuus bello Troico deos vestros, etsi ludos facit, tamen in hominum rebus et actibus miscuit: hic eorum paria composuit, sauciavit Venerem, Martem vinxit, vulneravit, fugavit. Jovem narrat a Briareo liberatum, ne a diis caeteris ligaretur; et Sarpedonem filium, quoniam morti non poterat eripere, cruentis imbribus flevisse; et thoro [impr. loro] Veneris illectum, flagrantius quam in adulteras soleat, cum Junone uxore concumbere. Alibi Hercules stercora egerit, et Apollo Admetto pecus pascit; Laomedonti vero muros Neptunus instituit, nec mercedem operis infelix structor accipit: illic Jovis [Col. 0307B] fulmen cum Aeneae armis in incude fabricatur, quum coelum et fulmina et fulgura longe ante fuerint quam Jupiter in Creta nasceretur, et flammas [Col. 0308A] veri fulminis nec Cyclops potuerit imitari, nec ipse Jupiter non vereri. Quid loquar Martis et Veneris adulterium deprehensum? et in Ganymedem Jovis stuprum coelo consecratum? quae omnia in hoc prodita, ut vitiis hominum quaedam auctoritas pararetur. His atque hujusmodi figmentis et mendaciis dulcioribus corrumpuntur ingenia puerorum, et, hisdem fabulis inhaerentibus, ad usque summae aetatis robur adolescunt, et in iisdem opinionibus miseri consenescunt, quum sit veritas obvia, sed requirentibus. Saturnum enim 32 principem hujus generis, et examinis omnes scriptores vetustatis, Graeci Romanique, hominem prodiderunt. Scit hoc Nepos et Cassius in historia, et Thallus ac Diodorus hoc loquuntur. Is itaque Saturnus, Creta profugus, Italiam, metu filii [Col. 0308B] saevientis, accesserat, et, Jani susceptus hospitio, rudes illos homines et agrestes multa docuit, ut graeculus et politus, litteras imprimere, nummos signare, [Col. 0309A] instrumenta conficere. Itaque latebram suam, quod tuto latuisset, vocari maluit Latium, et urbem Saturniam dedit de suo nomine, et Janiculum Janus ad memoriam uterque posteritatis reliquerunt. Homo igitur utique qui fugit, homo utique qui latuit, et pater hominis, et natus ex homine: terrae enim vel [impr. et] coeli filius, quod apud Italos esset ignotis parentibus, proditus; ut in hodiernum inopinato visos, coelo missos; ignobiles et ignotos, terrae filios nominamus Ejus filius Jupiter Cretae, excluso parente, regnavit, illic obiit, illic filios habuit; adhuc antrum Jovis visitur, et sepulchrum ejus ostenditur, et ipsis sacris suis humanitatis arguitur.



CAPUT XXIII.
[77Kb]

ARGUMENTUM.---Quamvis ethnici reges suos mortales [Col. 0309B] agnoscant, illos tamen deos fingunt, vel ipsis invitis; non ad fidem numinis, sed ad honorem emeritae posteritatis. Atqui verus Deus neque ortum habet neque occasum. Deorum deinde imagines et simulacra Octavius exagitat.

Otiosum est ire per singulos et totam seriem generis [Col. 0310A] istius explicare, quum in primis parentibus probata mortalitas in caeteros ipso ordine successionis influxerit: nisi forte post mortem deos fingitis, et, pejerante Proculo, deus Romulus, et Juba, Mauris volentibus, deus est, et divi caeteri reges, qui consecrantur, non ad fidem numinis, sed ad honorem emeritae potestatis. Invitis 23 his denique hoc nomen adscribitur: optant in homine perseverare; fieri se deos metuunt, etsi jam senes, nolunt. Ergo nec de mortuis dii sunt, quoniam Deus mori non posset [impr. potest]; nec de natis, quoniam moritur omne quod nascitur, divinum autem id est quod nec ortum habet nec occasum. Cur enim, si nati sunt, non hodieque nascuntur? nisi forte jam Jupiter senuit et partus in Junone defecit, et Minerva canuit antequam peperit. An ideo [Col. 0310B] cessavit ista generatio, quoniam nulla hujusmodi fabulis praebetur adsensio? Caeterum, si dii creare possent, interire non possent; plures totis [impr. natis] hominibus deos haberemus, ut jam eos nec coelum contineret, nec aer caperet, nec terra gestaret: unde manifestum est homines illos fuisse quos et natos legimus et mortuos scimus. Quis ergo dubitat horum [Col. 0311A] imagines consecratas vulgus orare et publice colere? dum opinio et mens imperitorum artis concinnitate decipitur, auri fulgore praestringitur, argenti nitore et candore eboris hebetatur. Quod si in animum quis inducat tormentis quibus et quibus machinis simulacrum omne formetur, erubescet timere se materiem ab artifice, ut deum faceret, illusam. Deus enim ligneus, rogi fortasse vel infelicis stipitis portio, suspenditur, caeditur, dolatur, runcinatur; et deus aureus, vel argenteus, de immundo vasculo saepius, ut factum Aegyptio regi, conflatur, tunditur malleis et incudibus figuratur; et lapideus caeditur, scalpitur et ab impurato 34 homine [Col. 0311B] laevigatur; nec sentit suae nativitatis injuriam, ita ut [Col. 0312A] nec postea de vestra veneratione culturam: nisi forte nondum deus saxum est, vel lignum, vel argentum. Quando igitur hic nascitur? ecce funditur, fabricatur, sculpitur; nondum deus est: ecce plumbatur, construitur, erigitur; nec adhuc deus est: ecce ornatur, consecratur, oratur: tunc postremo deus est quum homo illum voluit et dedicavit.



CAPUT XXIV.
[189Kb]

ARGUMENTUM.---Brevi insuper inductione demonstrat quantum in celebrandis quorumdam deorum mysteriis ridiculi, obscoeni crudelesque ritus observarentur.

Quanta vero de diis vestris animalia muta naturaliter [Col. 0312B] judicant? Mures, hirundines, milvi, non sentire [Col. 0313A] eos sciunt, norunt; inculcant, insident; ac, nisi abigatis, in ipso dei vestri ore nidificant. Araneae vero faciem ejus intexunt, et de ipso capite sua fila suspendunt: vos tergitis, mundatis, eraditis, et illos quos facitis, protegitis et timetis. Dum unusquisque vestrum non cogitat prius se debere Deum nosse quam colere; dum inconsulte gestiunt parentibus obedire; dum fieri malunt alieni erroris accessio, quam sibi credere; dum nihil ex his quae timent [Col. 0314A] norunt: sic in auro et argento avaritia consecrata est; sic statuarum inanium consignata forma; sic nata Romana superstitio. Quorum ritus si percenseas, ridenda quam multa, [multa] etiam miseranda sunt. Nudi cruda hieme discurrunt; alii incedunt pileati, scuta vetera circumferunt, pelles caedunt mendicantes, vicantes deos ducunt. Quaedam fana semel anno adire permittunt, quaedam in totum nefas visere; est quo viro non licet, nonnulla [Col. 0315A] absque 55 feminis sacra sunt; etiam servo quibusdam caerimonis interesse piaculare flagitium est: alia sacra coronat univira, alia multivira, et magna religione conquiritur quae plura possit adulteria numerare. Quid? qui sanguine suo libat et vulneribus suis supplicat, non profanus melius esset, quam sic religiosus? aut cui exta sunt obscoena demessa, quomodo Deum violat, qui hoc modo placat, quum, si eunuchos Deus vellet, posset procreare, non facere? Quis non intelligat male sanos, et vanae et perditae mentis in ista desipere, et ipsam errantium turbam mutua sibi patrocinia praestare? heic defensio communis furoris est furentium multitudo.



CAPUT XXV.
[12Kb]

[Col. 0315B] ARGUMENTUM.---Dehinc ostendit a Caecilio perperam jactitari Romanos qui totius orbis imperio potiti fuerint [Col. 0316A] hujusmodi superstitionibus rite observatis. Atqui Romani in ortu suo et scelere collecti et immanitatis terrore creverunt. Igitur Romani non ideo tanti quod religiosi, sed quod impune sacrilegi.

At tamen ista ipsa superstitio Romanis dedit, auxit, fundavit imperium, quum non tam virtute, quam religione et pietate pollerent; nimirum insignis et nobilis justitia Romana ab ipsis imperii nascentis incunabulis auspicata est. Nonne in ortu suo et scelere collecti, et muniti immanitatis suae terrore creverunt? nam asylo prima plebs congregata est: confluxerant perditi, facinorosi, incesti, sicarii, proditores: et ut ipse Romulus, imperator et rector, populum suum facinore praecelleret, parricidium fecit. (XXI) Haec prima [Col. 0316B] sunt auspicia religiosae civitatis. Mox alienas virgines jam desponsatas, jam destinatas, et nonnullas de [Col. 0317A] matrimonio mulierculas, sine more, rapuit, violavit, illusit; et cum earum parentibus, id est cum soceris suis, bellum miscuit, propinquum sanguinem fudit. Quid irreligiosius, quid audacius, quid ipsa sceleris confidentia 36 tutius? Jam finitimos agro pellere; civitates proximas evertere cum templis et altaribus, captos cogere; damnis alienis et suis sceleribus adolescere, cum Romulo, regibus caeteris et postremis ducibus disciplina communis est. Ita quidquid Romani tenent, colunt, possident, audaciae praeda est, templa omnia de manubiis, id est de ruinis urbium, de spoliis deorum, de caedibus sacerdotum. Hoc insultare et illudere est, victis religionibus servire, et captivas eas post victorias adorare. Nam adorare quae manu [Col. 0318A] ceperis, sacrilegium est consecrare, non numina. Toties ergo Romanis impiatum est, quoties triumphatum; tot de diis spolia, quot de gentibus et tropaea. Igitur Romani non ideo tanti, quod religiosi, sed quod impune sacrilegi. Neque enim potuerunt in ipsis bellis deos adjutores habere, adversus quos arma rapuerunt: et quos postulaverant, detriumphatos colere coeperunt. Quid autem isti dii pro Romanis possunt, qui nihil pro suis adversus eorum arma valuerunt? Romanorum enim vernaculos deos novimus; Romulus, Picus. Tiberinus, et Consus, et Pilumnus, ac Polumnus. Cloacinam Tatius et invenit et coluit; Pavorem Hostilius atque Pallorem; mox a nescio quo Febris dedicata. Haec alumna urbis istius superstitio, [Col. 0319A] morbi et malae valetudines: (XXII) sane et Acca Laurentia, et Flora, meretrices propudiosae, inter morbos Romanorum et deos computandae. Isti scilicet adversus caeteros, qui in gentibus colebantur. Romanorum imperium protulerunt. Neque enim 37 eos adversum suos homines vel Mars Thracius, vel Jupiter Creticus, vel Juno nunc Argiva, nunc Samia, nunc Poena; nunc [impr. vel] Diana Taurica, vel mater Idaea, vel Aegyptia illa, non numina, sed portenta, juverunt. Nisi forte apud istos major castitas virginum, aut religio sanctior sacerdotum; quum pene in pluribus virginibus, et quae inconsultius se viris miscuissent, Vesta sane nesciente, sit incestum vindicatum; in residuis impunitatem fecerit non castitas tutior, sed impudicitia felicior. (XXIII) Ubi autem magis a sacerdotibus, quam inter [Col. 0319B] aras et delubra, conducuntur stupra, tractantur lenocinia, adulteria meditantur? frequentius denique in aedituorum cellulis, quam in ipsis lupanaribus, flagrans libido defungitur. Et tamen ante eos. Deo dispensante, diu regna tenuerunt Assyrii, Medi, Persae, Graeci etiam, et Aegyptii, quum Pontifices, et Arvales, et [Col. 0320A] Salios, et Vestales, et Augures non haberent, nec pullos cavea reclusos, quorum cibo vel fastidio respublica summa regeretur.



CAPUT XXVI.
[68Kb]

ARGUMENTUM.---Ex avium porro auspiciis atque auguriis vibratum leviter a Caecilio telum contra ipsum Octavius Reguli, Mancini, Pauli atque Caesaris exemplo retorquet. Non magis item validam esse petitam ex oraculis argumentationem, aliis exemplis demonstrat.

Jam enim venio ad illa auspicia et auguria Romana, quae summo labore collecta testatus es, et poenitenter omissa et observata feliciter. Clodius scilicet, et Flaminius, et Junius ideo exercitus perdiderunt, [Col. 0320B] quod pullorum solemnissimum tripudium exspectandum non putaverunt? Quid Regulus? nonne auguria servavit, et captus est? Mancinus religionem tenuit, et sub jugum missus est et deditus. Pullos edaces habuit et Paulus apud Cannas: tamen cum majore reipublicae parte 38 prostratus est. C. Caesar, ne ante [Col. 0321A] brumam in Africam navigia transmitteret, auguriis et auspiciis retinentibus, sprevit, eo facilius et navigavit et vicit. Quae vero et quanta de oraculis prosequar? Post mortem Amphiaraus ventura respondit, qui proditum iri se ob monile ab uxore nescivit. Tiresias caecus, futura videbat, qui praesentia non videbat. De Pyrrho Ennius Apollinis Pythii responsa confinxit, quum jam Apollo versus facere desisset: cujus tunc cautum illud et ambiguum defecit oraculum quum et politiores homines et minus creduli esse coeperunt. Et Demosthenes, quod sciret responsa simulata philippizaeno [] Pythiam querebatur. At nonnumquam tamen veritatem vel auspicia vel oracula tetigere. Quamquam inter multa mendacia videri [Col. 0321B] possit industriam casus imitatus, aggrediar tamen fontem ipsum erroris et pravitatis, unde omnis caligo ista manavit, et altius eruere et aperire manifestius. Spiritus sunt insinceri, vagi, a coelesti vigore terrenis labibus et cupiditatibus degravati. Isti igitur spiritus, posteaquam simplicitatem substantiae suae, onusti et immersi vitiis, perdiderunt, ad solatium calamitatis suae non desinunt perditi jam perdere, et depravati errorem pravitatis infundere, et alienati a [Col. 0322A] Deo, inductis pravis religionibus a Deo segregare. Eos spiritus 39 daemonas esse poetae sciunt, philosophi disserunt, Socrates novit, qui, ad nutum et arbitrium adsidentis sibi daemonis, vel declinabat negotia, vel petebat. Magi quoque non tantum sciunt daemonas, sed etiam, quidquid miraculi ludunt, per daemonas faciunt: illis adspirantibus et infundentibus, praestigias edunt, vel, quae non sunt, videri; vel, quae sunt, non videri. Eorum magorum et eloquio et negotio primus Sosthenes et verum Deum merita majestate prosequitur: et Angelos, id est ministros et nuntios Dei, sed veri; ejusque venerationi novit assistere, ut et nutu ipso, et vultu Domini, territi contremiscant. Idem etiam daemonas prodidit terrenos, vagos, humanitatis [Col. 0322B] inimicos. Quid Plato, qui invenire Deum negotium credidit? nonne et Angelos sine negotio narrat et daemonas? et in Symposio etiam suo naturam daemonum exprimere connititur? vult enim esse substantiam inter mortalem immortalemque, id est, inter corpus et spiritum, mediam, terreni ponderis et coelestis levitatis admixtione concretam, ex qua monet etiam nos procupidinem amoris, et dicit informari, et labi pectoribus humanis, et sensum movere, [Col. 0323A] et affectus fingere, et ardorem cupiditatis infundere.



CAPUT XXVII.
[190Kb]

ARGUMENTUM.---Quod ut solide praestet, rem alterius et a prima sua origine repetit. Nimirum erroris fons iste: daemones sub statuis et imaginibus delitescunt, commorantur in fanis, extorum fibras animant, avium volatus gubernant, sortes regunt, oracula fundunt, falsis involuta responsis. Verumtamen haec non a Deo, sed a se ipsis facta fuisse fateri coguntur, quum a Christianis per Deum verum adjurati ab obsessis corporibus fugantur. Hinc vero Christianos de Proximo fugitant; tantumque gentilium in eos excitant odium ut illos ante incipiant odisse, quam nosse, ne cognitos aut incitari possint aut damnare non possint.

[Col. 0323B] Isti igitur impuri spiritus, daemones, ut ostensum [Col. 0324A] a magis, a philosophis, et a Platone, sub statuis et imaginibus consecrati delitescunt, et afflatu suo auctoritatem, quasi praesentis numinis, consequuntur, dum inspirantur interim vatibus, dum fanis immorantur, dum nonnumquam extorum fibras animant, avium volatus gubernant, sortes regunt, oracula efficiunt falsis pluribus involuta. Nam et falluntur et fallunt, ut et nescientes sinceram veritatem, et quam sciunt, in perditionem 40 sui non confitentes. Sic a coelo deorsum gravant, et a Deo vero ad materias avocant, vitam turbant, omnes inquietant, irrepentes etiam corporibus occulte, ut spiritus tenues, morbos fingunt, terrent mentes, membra distorquent, ut ad cultum sui cogant: ut nidore altarium, vel hostiis pecudum saginati remissis, quae constrinxerant [Col. 0324B] curasse videantur. Hi sunt et furentes, quos in publicum [Col. 0325A] videtis excurrere; vates et ipsi absque templo sic insaniunt, sic bacchantur, sic rotantur. Par et in illis instigatio daemonis, sed argumentum dispar furoris. De ipsis etiam illa quae paulo ante tibi dicta sunt, ut Jupiter ludos repeteret ex somnio, ut cum equis Castores viderentur, ut cingulum matronae navicula sequeretur. Haec omnia sciunt plerique pars vestrum, ipsos daemonas de semetipsis confiteri, quoties a nobis et tormentis verborum et orationis incendiis de corporibus exiguntur. Ipse Saturnus, et [Col. 0326A] Serapis, et Jupiter, et quidquid daemonum colitis, victi dolore, quod sunt eloquuntur: nec utique in turpitudinem sui, nonnullis praesertim vestrum assistentibus, mentiuntur. Ipsis testibus, esse eos daemonas, de se verum confitentibus credite. Adjurati enim per Deum verum et solum, inviti miseris corporibus inhorrescunt: et vel exsiliunt statim, vel evanescunt gradatim, prout fides patientis adjuvat, aut gratia curantis aspirat. Sic Christianos de proximo fugitant, quos longe in coetibus per vos lacessebant. Ideo inserti [Col. 0327A] mentibus imperitorum, odium nostri serunt occulte per timorem: 41 naturale est enim et odisse, quem timeas; et quem metueris, infestare, si possis. Sic occupant animos, et obstruunt pectora, ut ante nos incipiant homines odisse, quam nosse: ne cognitos aut imitari possint, aut damnare non possint.



CAPUT XXVIII.
[24Kb]

ARGUMENTUM.---Neque odium solum, sed nefanda etiam illis inferunt crimina quae a nemine probari hactenus potuerunt. Sic est negotium daemonum. Ab ipsis enim rumor falsus et seritur et fovetur. Invictissime autem demonstrat Octavius Christianos sacrilegii, incestus, stupri, parricidii tam false insimulari, quam certum verumque erat eadem prorsus crimina, aut his omnino [Col. 0327B] similia atque majora ab ipsismet ethnicis reapse committi.

Quam autem iniquum sit, incognitis et inexploratis, judicare, quod facitis; nobis ipsis poenitentibus credite: et nos enim idem fecimus, ut eadem vobiscum quondam adhuc caeci et hebetes sentiebamus, quasi Christiani monstra colerent, infantes vorarent, convivia incesta miscerent: nec intelligebamus ab his fabulas istas semper ventilari, et numquam vel investigari, [Col. 0328A] vel probari, nec tanto tempore aliquem existere, qui proderet, non tantum facti veniam, verum etiam indicii gratiam consecuturum; malum autem adeo non esse, ut Christianus reus nec erubesceret, nec timeret, et unum solummodo, quod non ante fuerit, poeniteret. Nos tamen quum sacrilegos aliquos, et incestos, parricidas etiam, defendendos et tuendos suscipiebamus; hos nec audiendos in totum putabamus: nonnumquam etiam, miserantes eorum, crudelius saeviebamus, ut torqueremus confitentes ad negandum, videlicet ne perirent, exercentes in his perversam quaestionem, non quae verum erueret, sed quae mendacium cogeret. Et si quis infirmior, malo pressus et victus, Christianum se negasset, favebamus ei, quasi, ejerato nomine, jam omnia facta sua illa [Col. 0328B] negatione purgaret. Agnoscitisne eadem nos sensisse et egisse, 42 quae sentitis et geritis? Quum, si ratio, non instigatio daemonis judicaret, urguendi magis, non ut diffiterentur se Christianos, sed ut de incestis stupris, de impiatis sacris, de infantibus immolatis faterentur. His enim et hujusmodi fabulis iidem daemones ad exsecrationis horrorem imperitorum aures adversus nos referserunt. Nec tamen mirum, quum hominum fama, quae semper insparsis mendaciis alitur, ostensa [Col. 0329A] veritate, consumitur: sic est negotium daemonum; ab ipsis enim rumor falsus et seritur et fovetur. Inde est quod audire te dicis, caput asini rem nobis esse divinam. Quis tam stultus ut hoc colat? Quis stultior, ut hoc coli credat? nisi quod vos et totos asinos in stabulis, cum vestra vel Epona consecratis: et eosdem asinos cum Iside religiose devoratis: item boum capita et capita vervecum, et immolatis et colitis: de capro etiam et homine mixtos, et leonum et canum vultus, deos dedicatis. Nonne et Apen bovem [Col. 0330A] cum Aegyptiis adoratis et pascitis? nec eorum sacra damnatis instituta serpentibus, crocodilis, belluis caeteris, et avibus, et piscibus, quorum aliquem deum si quis occiderit, etiam capite punitur. Iidem Aegyptii cum plerisque vobiscum non magis Isidem, quam ceparum acrimonias metuunt: nec Serapidem magis, quam strepitus per pudenda corporis expressos contremiscunt. Etiam ille qui de adoratis sacerdotis virilibus adversum nos fabulatur, tentat in nos 43 conferre quae sua sunt. Ista enim impudicitiae [Col. 0331A] eorum forsitan sacra sint, apud quos sexus omnis membris omnibus prostat, apud quos tota impudicitia vocatur urbanitas; qui scortorum licentiae invident, qui medios viros lambunt, libidinoso ore inguinibus inhaerescunt: homines malae linguae, etiamsi tacerent; quos prius taedescit impudicitiae suae, quam pudescit. Proh nefas! id in se mali facinoris admittunt quod nec aetas potest pati mollior, nec cogi servitus durior.



CAPUT XXIX.
[3Kb]

ARGUMENTUM.---Nec magis verum hominem cruci propter sua crimina affixum coli; nam eum non modo innocentem, sed Deum etiam esse merito credunt. Contra vero, ethnici regum in deos a se adscriptorum invocant numina, ad imagines supplicant, eorumque genios [Col. 0331B] implorant.

Haec et hujusmodi propudia nobis non licet nec audire, etiam pluribus turpe defendere est. Ea enim de castis fingitis et pudicis quae fieri non crederemus, nisi de vobis probaretis. Nam quod religioni nostrae hominem nexium, et crucem ejus adscribitis, longe de vicinia veritatis erratis, qui putatis Deum credi, aut meruisse noxium, aut potuisse terrenum. Nec [impr. nae] ille miserabilis cujus in homine mortali spes omnis innititur; totum enim ejus auxilium, cum exstincto [Col. 0332A] homine, finitur. Aegyptii sane hominem sibi quem colant eligunt, illum unum propitiant, illum de omnibus consulunt, illi victimas caedunt; et ille qui caeteris deus, sibi certe homo est, velit nolit: nec enim conscientiam suam decipit, si fallit alienam. Etiam principibus et regibus, non ut magnis et electis viris, sicut fas est, sed ut de eis [impr. deis], turpiter adulatio falsa blanditur, 44 quum et praeclaro viro honor verius, et optimo amor dulcius praebeatur. Sic eorum numen vocant, ad imagines supplicant, genium, id est daemonem, ejus implorant: et est eis tutius per Jovis genium pejerare, quam regis.

Cruces etiam nec colimus, nec optamus. Vos plane qui ligneos deos consecratis, cruces ligneas, ut deorum vestrorum partes, forsitan adoratis. Nam et signa [Col. 0332B] ipsa et cantabra et vexilla castrorum, quid aliud quam inauratae cruces sunt et ornatae? Tropaea vestra victricia, non tantum simplicis crucis faciem, verum et affixi hominis imitantur. Signum sane crucis naturaliter visimus in navi, quum velis tumentibus vehitur, quum expansis palmulis labitur; et quum erigitur jugum, crucis signum est, et quum homo, porrectis manibus, Deum pura mente veneratur. Ita signo crucis aut ratio naturalis innititur, aut vestra religio formatur.



CAPUT XXX.
[Col. 0333A] [27Kb]

ARGUMENTUM.---Impudentissimam quoque esse de potato a Christianis infantis a se occisi sanguine calumniam evincit Octavius. Ethnici vero, inquit, et pueros recens natos crudeliter exponunt et priusquam nascantur, crudeli necant abortu. Christianis homicidium nec videre fas, nec audire.

Illum jam velim convenire qui initiari nos dicit aut credit de caede infantis et sanguine. Putas posse fieri ut tam molle, tam parvulum corpus fata vulnerum capiat? ut quisquam illum rudem sanguinem novelli, et vixdum hominis caedat, fundat, exhauriat? Nemo hoc potest credere, nisi qui possit audere. Vos enim video procreatos filios nunc feris et avibus exponere, nunc adstrangulatos misero mortis genere elidere. [Col. 0333B] Sunt quae in ipsis visceribus, medicaminibus et potis, [Col. 0334A] originem futuri hominis exstinguant, et parricidium 45 faciant antequam pariant. Et haec utique de deorum vestrorum disciplina descendunt; nam Saturnus filios suos non exposuit, sed voravit. Merito et ei in nonnullis Africae partibus a parentibus infantes immolabantur, blanditiis et osculo comprimente vagitum, ne flebilis hostia immoletur. Tauris etiam Ponticis et Aegyptio Busiridi ritus fuit hospites immolare, et Mercurio Gallos humanas vel inhumanas victimas caedere: Romani Graecum et Graecam, Gallum et Gallam, sacrificii viventes obruere; hodieque ab ab ipsis Latiaris Jupiter homicidio colitur; et, quod Saturni filio dignum est, mali et noxii hominis sanguine saginatur. Ipsum credo docuisse sanguinis foedere conjurare Catilinam, et Vellonam sacrum suum [Col. 0334B] haustu humani cruoris imbuere; et comitialem morbum [Col. 0335A] hominis sanguine, id est morbo graviore, sanare. Non dissimiles et qui de arena feras devorant illitas et infactas cruore, vel membris hominis et viscere saginatas. Nobis homicidium nec videre fas, nec audire; tantumque ab humano sanguine cavemus, ut nec edulium pecorum in cibis sanguinem noverimus.



CAPUT XXXI.
[211Kb]

ARGUMENTUM.---Ab omni etiam verisimilitudine tam alienum est quod Christianis objicitur, pollutum incesto convivium, quam constat incesti reos revera esse gentiles; Christianorum convivia non tantum pudica, sed et sobria. Tantum denique abest incesti cupido, ut nonnullis rubori sit etiam pudica conjunctio.

[Col. 0335B] Et de incesto convivio fabulam grandem adversum [Col. 0336A] nos daemonum cotio [impr. coitio vel concio] mentita est, ut gloriam pudicitiae deformis infamiae aversione [impr. adspersione] macularet, ut ante exploratam veritatem homines a nobis, terrore infandae opinionis, averteret: sic de isto 46 et tuus Fronto, non, ut affirmator, testimonium fecit; sed convicium, ut orator, aspersit. Haec enim potius de vestris gentibus nata sunt. Jus est apud Persas misceri cum matribus; Aegyptiis et Athenis, cum sororibus legitima connubia: memoriae et tragoediae vestrae incestis gloriantur, quas vos libenter et legitis et auditis: sic et deos colitis incestos, cum matre, cum filia, cum sorore conjunctos. Merito igitur incestum penes vos saepe deprehenditur, semper admittitur; etiam nescientes miseri potestis in illicita proruere, dum Venerem promisce spargitis, dum [Col. 0336B] passim liberos seritis, dum etiam domi natos alienae misericordiae frequenter exponitis, necesse est in [Col. 0337A] vestros recurrere, in filios inerrare. Sic incesti fabulam nectitis, etiam quum conscientiam non habetis. Ad nos pudorem non facie sed mente praestamus. Unius matrimonii vinculo libenter inhaeremus, cupiditate procreandi aut unam scimus, aut nullam. Convivia non tantum pudica colimus, sed et sobria: nec enim indulgemus epulis, aut convivium mero ducimus; sed gravitate hilaritatem temperamus, casto sermone, corpore castiore; plerique inviolati corporis virginitate perpetua fruuntur potius quam gloriantur: tantum denique abest incesti cupido, ut nonnullis rubori sit etiam pudica conjunctio. Nec de ultima statim plebe consistimus, si honores vestros et purpuras recusamus: nec fastidiosi [impr. factiosi] sumus, 47 si omnes unum bonum sapimus, eadem [Col. 0337B] congregati quiete qua singuli: nec in angulis garruli, si audire nos publice aut erubescitis, aut timetis. Et quod [Col. 0338A] in dies nostri numerus augetur, non est crimen erroris, sed testimonium laudis. Nam in pulchro genere vivendi et praestat et perseverat suus, et accrescit alienus. Sic nos denique, non notaculo corporis, ut putatis, sed innocentiae ac modestiae signo facile dignoscimus: sic mutuo, quod doletis, amore diligimus, quoniam odisse non novimus: sic nos, quod invidetis, FRATRES vocamus, ut unius Dei parentis homines, ut consortes fidei, ut spei cohaeredes. Vos enim nec invicem agnoscitis, et in mutua odia saevitis: nec fratres vos, nisi sane ad parricidium recognoscitis.



CAPUT XXXII.
[51Kb]

ARGUMENTUM.---Neque dici potest Christianos occultare quod colunt, quoniam nulla delubra, nullasque aras [Col. 0338B] habent. Persuasum siquidem ipsis est non posse Deum ullo templo circumscribi, aut fingi illius simulacrum. [Col. 0339A] Ubique autem praesens, omnia videt, etiam secretiores mentis nostrae cogitationes; ac prope cum illo et in ejus vivimus sinu.

(XXVI) Putatis autem nos occultare quod colimus, si delubra et aras non habemus? Quod enim simulacrum Deo fingam, quum, si recte existimes, sit Dei homo ipse simulacrum? Templum quod ei exstruam, quum totus hic mundus, ejus opere fabricatus, eum capere non possit? et, quum homo latius maneam, intra unam aediculam vim tantae majestatis includam? Nonne melius in nostra dedicandus est mente, in nostro imo consecrandus est pectore? Hostias et victimas Domino offeram, quas in usum mei protulit, ut rejiciam ei suum munus? ingratum est; quum sit [Col. 0339B] litabilis hostia bonus animus, et pura mens, et sincera sententia. Igitur, qui innocentiam colit, Domino 48 supplicat; qui justitiam, Deo libat; qui fraudibus [Col. 0340A] abstinet, propitiat Deum; qui hominem periculo surripit, optimam victimam caedit. Haec nostra sacrificia, haec Dei sacra sunt; sic apud nos religiosior est ille qui justior. At enim, quem colimus Deum, nec ostendimus nec videmus: immo ex hoc Deum credimus, quod eum sentire possumus, videre non possumus. In operibus enim ejus et in mundi omnibus motibus virtutem ejus semper praesentem aspicimus, quum tonat, fulgurat, fulminat, quum serenat. Nec mireris si Deum non videas: vento et flatibus omnia impelluntur, vibrantur, agitantur; et sub oculos tamen non venit ventus et flatus. In sole adeo, qui videndi omnibus causa est, videre non possumus; radiis acies submovetur, obtutus intuentis hebetatur: et, si diutius inspicias, omnis visus exstinguitur. [Col. 0340B] Quid? ipsum solis artificem, illum luminis fontem possis sustinere, quum te ab ejus fulgoribus avertas, a fulminibus abscondas? Deum oculis [Col. 0341A] carnalibus vis videre, quum ipsam animam tuam, qua vivificaris et loqueris, nec aspicere possis, nec tenere? (XVII) Sed enim Deus actum hominis ignorat, et, in coelo constitutus, non potest, aut omnes obire, aut singulos nosse. Erras, o homo, et falleris. Unde enim Deus longe est, quum omnia coelestia terrenaque, et quae extra istam orbis provinciam sunt, Deo cognita, plena sint? Ubique non tantum nobis proximus, sed infusus est. In sole adeo rursus intende: coelo adfixus, sed terris omnibus sparsus est; 49 pariter praesens ubique interest et miscetur omnibus, nusquam enim claritudo violatur. Quanto magis Deus, auctor omnium ac speculator omnium, a quo nullum potest esse secretum, tenebris interest, interest cogitationibus nostris quasi alteris tenebris. Non tantum [Col. 0341B] sub illo agimus, sed et cum illo, ut prope dixerim, vivimus.



CAPUT XXXIII.
[Col. 0342A] [48Kb]

ARGUMENTUM.---Quod si tamen. Deus Judaeis nihil profuisse dicatur, certe judaicorum annalium scriptores testes locupletissimi sunt, illos prius Deum deseruisse, quam ab ipso fuisse desertos.

Nec nobis de nostra frequentia blandiamur: multi nobis videmur, sed Deo admodum pauci sumus. Nos gentes nationesque distinguimus: Deo una domus est mundus hic totus. Reges tantum regni sui per officia ministrorum universa novere; Deo indiciis opus non est: non in solum oculis ejus, sed et in sinu vivimus. Sed Judaeis nihil profuit quod unum et ipsi Deum aris atque templis maxima superstitione coluerunt. Ignorantia laberis si, priorum [Col. 0342B] aut oblitus aut inscius, posteriorum recordaris. Nam et ipsi Deum nostrum, idem enim omnium Deus est: [Col. 0343A] quamdiu enim eum caste, innoxie religioseque coluerunt, quamdiu praeceptis salubribus obtemperaverunt, de paucis innumeri facti, de egentibus divites, de servientibus reges; modici multos, inermi armatos, dum fugiunt insequentes, Dei jussu et elementis adnitentibus obruerunt. Scripta eorum relege, vel, si Romanis magis gaudes, ut transeamus veteres, Flavi Josaepi vel Antonini Juliani de Judaeis require: jam scies nequitia sua hanc eos meruisse fortunam; nec quidquam accidisse quod non sit his, si in contumacia perseverarent, 50 ante praedictum. Ita prius eos deseruisse comprehendes, quam esse desertos: nec, ut impie loqueris, cum Deo suo captos, sed a Deo, ut disciplinae transfugas, deditos.



CAPUT XXXIV.
[Col. 0344A] [16Kb]

ARGUMENTUM.---Nihil autem mirum si mundus hic igne tandem sit absumendus, omnia siquidem quae initium, eadem et finem habent. Neque a sententia de mundi incendio abhorrent antiqui philosophi. Constat tamen Deum posse hominem quem ex nihilo finxit, ex morte excitare ad vitam. Resurrectionem autem futuram omnis natura meditatur.

Caeterum, de incendio mundi, aut improvisum ignem cadere, aut difficile non credere, vulgaris erroris est. Quis enim sapientium dubitat, quis ignorat, omnia quae orta sunt, occidere; quae facta sunt, interire? coelum quoque, cum omnibus quae coelo continentur, ita, ut coepisse, desinere? fontium [Col. 0345A] dulcis aqua maria nutrire, in vim ignis abiturum? Stoicis constans opinio est quod, consumpto humore, mundus hic omnis ignescat; et Epicureis, de elementorum conflagratione et mundi ruina, eadem ipsa sententia est. Loquitur Plato partes orbis nunc inundare, dicit nunc alternis vicibus ardescere; et, quum ipsum mundum perpetuum et insolubilem diceret esse fabricatum, addit tamen ipsi artifici, Deo soli et solubilem et esse mortalem. Ita nihil mirum est, si ista moles ab eo quo exstructa est, destruatur. Animadvertis philosophos eadem disputare [Col. 0346A] quae dicimus, non quod nos simus eorum vestigia subsecuti, sed quod illi, de divinis praedicationibus Prophetarum, umbram interpolatae veritatis imitati sint. Sic etiam conditionem renascendi, sapientium clariores, Pythagoras primus, et praecipuus Plato, corrupta et dimidiata fide, tradiderunt: nam, corporibus dissolutis, solas animas volunt et perpetuo manere, et in alia 51 nova corpora saepius commeare. Addunt istis et illa ad retorquendam veritatem, in pecudes, aves, belluas, hominum animas redire. Non philosophi sane studio, sed mimico vitio digna ista sententia est. Sed [Col. 0347A] ad propositum satis est etiam in hoc sapientes vestros, in aliquam modum nobiscum consonare. Caeterum, quis tam stultus aut brutus est ut audeat repugnare hominem a Deo, ut primum potuisse fingi, ita posse denuo reformari? nihil esse post obitum, et ante ortum nihil fuisse; sicut de nihilo nasci licuit, ita de nasci licere reparari? Porro difficilius est id quod non sit incipere, quam id quod fuerit iterare. Tu perire et Deo credis, si quid oculis nostris hebetibus subtrahitur? Corpus omne, sive arescit in pulverem, sive in humorem solvitur, vel in cinerem comprimitur, vel in nidorem tenuatur, subducitur nobis; sed Deo, elementorum custodia reservatur. Nec, ut creditis, ullum damnum sepulturae timemus, sed veterem et meliorem consuetudinem humandi frequentamus. Vide [Col. 0347B] adeo quam, in solatium nostri, resurrectionem futuram omnis natura meditetur! Sol demergit et nascitur, astra labuntur et redeunt, flores occidunt et reviviscunt, post senium arbusta frondescunt, semina non nisi corrupta revirescunt: ita corpus in saeculo, ut arbores in hyberno, occultant virorem ariditate mentita. Quid festinas, ut cruda adhuc hyeme reviviscat et redeat? expectandum nobis 52 etiam corporis ver est. Nec [Col. 0348A] ignoro plerosque, conscientia meritorum, nihil se esse post mortem magis optare quam credere: malunt enim exstingui penitus, quam ad supplicia reparari. Quorum error augetur, et in saeculo libertate remissa, et Dei patientia maxima: cujus quanto judicium tardum, tanto magis justum est.



CAPUT XXXV.
[37Kb]

ARGUMENTUM.---Ostendit deinde Octavius justos piosque homines sempiterna felicitate donandos, injustos vero poenis afficiendos aeternis. Tum luculenter demonstrat multo sanctiores esse Christianorum mores quam ethnicorum.

Et tamen admonentur homines, doctissimorum [impr. libris] et carminibus poetarum, illius ignei fluminis, et de Stygia palude saepius ambientis ardoris, [Col. 0348B] quae cruciatibus aeternis praeparata, et daemonum indiciis et de oraculis Prophetarum cognita tradiderunt. Et ideo apud eos etiam ipse rex Jupiter per torrentes ripas et atram voraginem jurat religiose; destinatam enim sibi cum suis cultoribus poenam, praescius, perhorrescit. Nec tormentis aut modus ullus, aut terminus. Illic sapiens ignis membra urit et reficit; carpit et nutrit, sicut ignes fulminum corpora tangunt, [Col. 0349A] nec, absumunt; sicut ignes Hennei montis et Lesui montis [impr. Aetnae et Vesuvii montis], et ardentium ubique terrarum flagrant, nec erogantur: ita poenale illud incendium non damnis ardentium pascitur, sed inexesa corporum laceratione nutritur. Eos autem merito torqueri qui Deum nesciunt, ut impios, ut injustos, nisi profanus, nemo deliberat, cum Parentem omnium et omnium Dominum non minoris sceleris sit ignorare quam laedere. Et quamquam imperitia Dei sufficiat ad poenam, ita ut notitia prosit 53 ad veniam, tamen, si vobiscum Christiani comparemur, quamvis in nonnullis disciplina nostra minor est, multo tamen vobis meliores deprehendemur. Vos enim adulteria prohibetis, et facitis; nos uxoribus nostris solummodo viri nascimur: vos scelera [Col. 0349B] admissa punitis; apud nos et cogitare, peccare est: vos conscios timetis, nos etiam conscientiam [Col. 0350A] solam, sine qua esse non possumus. Denique de vestro numero carcer exaestuat: Christianus ibi nullus, nisi aut reus suae religionis, aut profugus.



CAPUT XXXVI.
[44Kb]

ARGUMENTUM.---Nec minus perspicue docet fatum nihil aliud esse quam quod fatum est Deus. Mens libera est, et ideo actus hominis, non nativitas judicatur. Posthaec manifestissimam facit, exprobratam Christianis pauperiem, non infamiam esse, sed gloriam; et quod corporis mala patiantur, non esse poenam, sed militiam.

Nec de fato quisquam aut solatium captet, aut excuset eventum. Sit sortis fortunae, mens tamen libera est: et ideo actus hominis, non dignitas judicatur. Quid enim aliud est fatum quam quod de unoquoque [Col. 0350B] nostrum Deus fatum est? qui quum possit praescire materiam, pro meritis et qualitatibus singulorum [Col. 0351A] etiam fata determinat. Ita in nobis non genitura plectitur, sed ingenii natura punitur. Ac de fato satis: vel si pauca pro tempore, disputaturi alias et uberius et plenius. Caeterum, quod plerique pauperes dicimur, non est infamia nostra, sed gloria: animus enim, ut luxu solvitur, ita frugalitate firmatur: et tamen, quis potest pauper esse, qui non eget, qui non inhiat alieno, qui Deo dives est? magis pauper ille est qui, quum multa habeat, plura desiderat. Dicam tamen, quemadmodum sentio: nemo tam pauper potest esse, quam natus est. Aves sine 54 patrimonio vivunt, et in diem pascua pascuntur: et haec nobis tamen nata sunt: quae omnia, si non concupiscimus, possidemus. Igitur, ut qui viam terit, eo felicior quo levior incedit, ita beatior in hoc itinere vivendi, qui paupertate se sublevat, non sub divitiarum onere suspirat. Et tamen facultates, si [Col. 0351B] utiles putaremus, a Deo posceremus: utique indulgere posset aliquantum, cujus est totum. Sed nos contemnere malumus opes quam continere; innocentiam magis cupimus, magis patientiam flagitamus; malumus nos bonos esse quam prodigos. Et, quod corporis humana vitia sentimus et patimur, non est poena, militia est. Fortitudo enim infirmitatibus roboratur, et calamitas [Col. 0352A] saepius disciplina virtutis est. Vires denique et mentis et corporis sine laboris exercitatione torpescunt: omnes adeo vestri viri fortes, quos in exemplum praedicatis, aerumnis suis incluti floruerunt. Itaque et nobis Deus nec non potest subvenire, nec despicit, quum sit et omnium rector et amator suorum; sed in adversis unumquemque explorat et examinat: ingenium singolorum periculis pensitat; usque ad extremam mortem, voluntatem hominis sciscitatur, nihil sibi posse perire securus. Itaque, ut aurum ignibus, sic nos discriminibus arguimur.



CAPUT XXXVII.
[490Kb]

ARGUMENTUM.---Digna Deo spectacula sunt, pro Christi confessione iniquissime inflicti cruciatus. Quod quidem Octavius luculenter ostendit, comparatione fortissimorum [Col. 0352B] quorumdam ethnicorum cum sanctis martyribus instituta. Spectaculis porro et pompis Christianos ideo non interesse declarat, quia ea non minus impia quam crudelia esse certo certius noverant.

Quam pulchrum spectaculum Deo, quum Christianus cum dolore congreditur, quum adversum minas et supplicia et tormenta componitur; quum strepitum mortis 55 et horrorem carnificis irripiens inculcat; quum, [Col. 0353A] libertatem suam adversus reges et principes erigit, soli Deo, cujus est, cedit; quum triumphator et victor, ipsi qui adversum se sententia dixit, stultat [impr. insultat]! Vicit enim qui quod contendit obtinuit. Quis non miles sub oculis imperatoris audacius periculum provocet? nemo enim praemium percipit ante experimentum: et imperator tamen, quod non habet, non dat; non potest propagare vitam, potest honestare militiam. At enim Dei miles nec in dolore deseritur, nec morte finitur. Sic Christianus miser videri potest, non potest inveniri. Vos ipsi calamitosos viros fertis ad coelum, Mucium Scaevolam, qui, quum errasset in regem, periisset in hostibus, nisi dexteram perdidisset. Et quot ex nostris non dextram solum, sed totum corpus uri, cremari, sine ullis ejulatibus, pertulerunt, [Col. 0353B] quum dimitti praesertim haberent in sua potestate? Viros cum Mucio, vel cum Aquilio aut Regulo comparo? Pueri et mulierculae nostrae cruces et tormenta, feras et omnes suppliciorum terriculas, inspirata patientia doloris, illudunt. Nec intelligilis, o miseri, neminem esse qui, aut sine ratione velit poenam subire, aut tormenta sine Deo posse sustinere. Nisi forte vos decipit, quod, Deum nescientes, divitiis affluant, honoribus floreant, polleant potestatibus. Miseri! in hoc altius tolluntur, ut decidant altius. Hi enim, ut victimae, [Col. 0354A] 56 ad supplicium saginantur; ut hostiae ad poenam, coronantur. In hoc adeo quidam imperiis ac dominationibus eriguntur, ut ingenium eorum perditae mentis licentiae potestatis libere nundinentur: absque enim notitia Dei, quae potest esse solida felicitas, quum mors sit somnio similis? antequam tenetur, elabitur. Rex es? et tam times quam timeris: et, quamlibet sis multo comitatu stipatus, ad periculum tamen solus es. Dives es? sed fortunae male creditur, et magno viatico breve vitae iter non instruitur, sed oneratur. Fascibus et purpuris gloriaris? vanus error hominis et inanis cultus dignitatis, fulgere purpura, mente sordescere. Nobilitate generosus es? parentes tuos laudas? Omnes tamen pari sorte nascimur; sola virtute distinguimur. Nos igitur qui moribus et pudore [Col. 0354B] censemur, merito malis voluptatibus et pompis vestris et spectaculis abstinemus: quorum et de sacris originem novimus, et noxia blandimenta damnamus. Nam in ludis curulibus, quis non horreat populi in se rixantis insaniam? In gladiatoriis, homicidii disciplinam? In scenicis etiam non minor furore turpitudo prolixior: nunc enim mimus vel exponit adulteria, vel monstrat; nunc enervis histrio amorem dum fingit, infligit. Idem deos vestros, induendo [Col. 0355A] 57 stupra, suspiria, odia, dedecorat. Idem, simulatis doloribus, lacrymas vestras vanis gestibus et nutibus provocat. Sic homicidium in vero flagitatis, in mendacio fletis.



CAPUT XXXVIII.
[29Kb]

ARGUMENTUM.---Ab Idolothytis quoque iidem abstinent, ne quis eos existimet aut cedere daemoniis, aut suae religionis pudere. Non omnem vero florum colorem odoremque aspernantur. Sparsis enim, solutis ac mollibus uti solent, ac sertis colla complecti; sed mortui caput coronare, superfluum et inutile censent. Eadem etiam tranquillitate qua vivunt, sepeliunt mortuos, coronam aeternae felicitatis certissima spe exspectantes. Vera igitur eorum religio, rejectis gentilium superstitionibus, ab omnibus est suscipienda.

[Col. 0355B] Quod vero sacrificiorum reliquias et pocula delibata [Col. 0356A] contemnimus, non confessio timoris est, sed verae libertatis assertio. Nam, etsi omne quod nascitur, ut inviolabile Dei munus, nullo opere corrumpitur, abstinemus tamen, ne quis existimet aut daemoniis, quibus libatum est, cedere, aut nostrae religionis pudere. Quis autem ille qui dubitat vernis indulgere nos floribus, quum capiamus et rosam veris et lilium, et quidquid aliud in floribus blandi coloris et odoris est? His enim et sparsis utimur mollibus ac solutis, et sertis colla complectimur. Sane, quod caput non coronamus, ignoscite. Auram boni floris naribus ducere, non occipitio capillisve solemus haurire. Nec mortuos coronamus. Ego vos in hoc magis miror, quemadmodum tribuatis exanimi, aut non sentienti, facem, aut non sentienti, coronam; quum et beatus non egeat, et miser non gaudeat floribus. At enim [Col. 0356B] nos exsequias adornamus eadem tranquillitate qua [Col. 0357A] vivimus. Nec annectimus arescentem coronam, sed a Deo aeternis floribus vividam sustinemus, qui et modesti, Dei nostri liberalitate securi, spem futurae felicitatis, fide praesentis ejus majestatis animamur. Sic et beati resurgimus, et futuri contemplatione viam vivimus. Proinde 58 Socrates, scurra atticus, viderit, nihil se scire confessus, testimonio licet fallacissimi daemonis gloriosus: Arcesilas quoque et Carneades, et Pyrrho, et omnis Academicorum multitudo deliberet: Simonides etiam, in perpetuum, comprehendi nec [vulg. comperendinet;] Philosophorum supercilia contemnimus, quos corruptores et adulteros novimus et tyrannos; et semper adversus sua vitia facundos. Nos, non habitu, sapientiam, sed mente, praeferimus: non eloquimur magna, sed vivimus: [Col. 0357B] gloriamur nos consecutos; quod illi, summa intentione, quaesiverunt, nec invenire potuerunt. Quid ingrati sumus? quid nobis invidemur, si veritas Divinitatis, nostri temporis aetate, maturuit? Fruamur bono nostro, et recti sententiam temperemus: cohibeatur superstitio, impietas expietur, vera religio reservetur.



CAPUT XXXIX.
[3Kb]

ARGUMENTUM.---Haec porro quum perorasset Octavius, [Col. 0358A] Minucius et Caecilius aliquando ad silentium stupefacti intentos vultus tenebant. Et Minucius quidem in Octavii admirationem raptus conticuit, apud se tacitus illa evolvens quae audierat.

Quum Octavius perorasset, aliquamdiu nos, ad silentium stupefacti, intentos vultus tenebamus: et, quod ad me est, magnitudine admirationis evanui, quod ea quae facilius est sentire quam dicere, et argumentis et exemplis et lectionum auctoritatibus adornasset; et quod malevolos iisdem illis, quibus armantur, philosophorum telis retudisset; ostendisset etiam veritatem, non tantummodo facilem, sed et favorabilem.



CAPUT XL.
[14Kb]

[Col. 0358B] ARGUMENTUM.---Caecilius vero exclamavit se ab Octavio victum, nunc erroris esse victorem christianamque religionem jam tum profiteri; dilata interim in diem crastinum pleniore fidei mysteriorum institutione.

Dum isthaec igitur apud me tacitus revolvo, Caecilius erupit: Ego Octavio meo plurimum quantum eadem tranquillitate qua vivimus, sed et mihi gratulor, [Col. 0359A] nec exspecto sententiam. Vicimus, et ita ut improbe usurpo victoriam: nam, ut ille mei victor est, ita ego triumphator erroris. 59 Itaque, quod pertineat ad summam quaestionis, et de providentia fateor, et Deo cedo, et de sectae, jam nostrae, sinceritate consentio. etiam nunc tamen aliqua consubsidunt non obstrepentia veritati, sed perfectae institutioni necessaria: de quibus crastino, quod jam sol occasui declivis est, ut de toto, congruentius, promptius requiremus.



CAPUT XLI.
[2Kb]

ARGUMENTUM.---Postremo laeti omnes, hilaresque discedunt: Caecilius, quod crediderit; Octavius, quod [Col. 0360A] vicerit; Minucius autem, quod ille crediderit et hic vicerit.

At ego, inquam, prolixius omnium nostrum vice gaudeo, quod etiam Octavius mihi vicerit, quum maxima judicandi mihi invidia detracta sit. Nec tamen possum meritum ejus verborum laudibus repensare. Testimonium et hominis et unius infirmum est. Habet Dei munus eximium, a quo et inspiratus oravit, et obtinuit adjutus.

Post haec laeti hilaresque discessimus, Caecilius, quod crediderit: Octavius, gaudere quod vicerit: ego, et quod hic crediderit, et hic vicerit.





INDEX CAPITUM DIALOGI OCTAVIUS INSCRIPTI, MARCI MINUCII FELICIS
[Col. 0359]


ARGUMENTUM.

In hoc dialogo Caecilius inducitur ethnicis superstitionibus addictus, qui patrium et avitum deorum cultum a nemine deserendum, variis rationibus probare conatur: neque ulli esse anxie de religione inquirendum; sed antiquam retinendam, novam repudiandam. Contra vero Octavius, qui, impio illo cultu rejecto, christianae professioni nomen cum Minucio Felice dederat, omnia Caecilii argumenta sic funditus evertit, tantisque rationum momentis christianae religionis veritatem demonstrat, ut Caecilius, gravissima disputatione fractus ac plane convictus, veram religionem laeto gratantique animo fuerit amplexatus. Ac primum quidem Caecilii sermonem pro deorum cultu exponit auctor. Deinde vero Octavii responsionem ad singula orationis Caecilianae membra subinfert.


    [Col. 0359D] CAP. I. Ab ipso Dialogi exordio narrat Minucius, quam jucunda eorum quae sibi cum Octavio [Col. 0360D] dum apud se Romae ageret contigerant, ac potissimum hujusce disputationis recordatione [Col. 0361A] oblectaretur. col. 232
    CAP. II. Octavii Romam adventus forensium feriarum tempore, pergratus Minucio. Utrique ad marina Ostiae balnea, adscito Minucii comite Caecilio, ire placuit. Dum simul ad mare pergunt, Caecilius, conspecto Serapidis simulacro, manum ori admovens, illud colit. 235
    CAP. III. Superstitiosi hominis actum indigne ferens Octavius, Minucio acriter exprobrat, hujus impii facinoris infamiam non minorem in ipsum, utpote Caecilii hospitem, quam in eumdem Caecilium redundare. 237
    CAP. IV. Subtristis Caecilius de hujusmodi objurgatione, qua sui causa Octavius Minucium [Col. 0361B] perstrinxit, petit ut sibi cum Octavio de suae religionis veritate disputare liceat. Annuit cum socio suo Octavius; ac medius inter Caecilium et Octavium sedet Minucius. 240
    CAP. V. Disputationem suam aggreditur Caecilius. Et primum quidem omnia in rebus humanis dubia et incerta esse asseverat: adeoque dolendum quod Christiani, rudes plerumque ac illitterati, de summa rerum ac divina majestate aliquid certi decernere audeant. Hinc nulla providentia mundum regi arguit, concluditque satius esse traditis antiquis religionibus adhaerere. 242
    [Col. 0361C] CAP. VI. Quaelibet natio, ac Romani postmodum numina sua ita coluere, ut eorum cultu supremum totius orbis terrae imperium fuerint assecuti. 250
    CAP. VII. Auspicia et auguria Romana poenitenter omissa, observata feliciter. 253
    CAP. VIII. Minime ferenda Theodori, Diagorae ac Protagorae impia temeritas, qui deorum religionem vel penitus tollere, vel saltem infirmare voluere. At multo minus ferri debet latebrosa et lucifugax Christianorum natio, qui deos despuunt; et dum mori post mortem timent, interim mori non timent. 256
    CAP. IX. Christianorum religio stulta: hominem siquidem [Col. 0361D] crucifixum ipsumque hujus supplicii instrumentum venerantur. Asini caput colere, ipsamque parentis sui naturam adorare dicuntur. De caede infantis et sanguine initiantur: ac per impudentes tenebras, incerta sorte omnes permiscentur. 260
    CAP. X. Quidquid colunt, magnopere occultare nituntur: nullas aras habent, templa nulla, nulla nota simulacra. Deus illorum, sicuti et Judaeorum, unicus esse fertur: quem quum nec videre nec ostendere queant, illum nihilominus molestum, inquietum et praepostere curiosum arbitrantur. 263
    [Col. 0362A] CAP. XI. Futurum quoque asserunt totius mundi incendium; ac post corporum nostrorum resurrectionem, justis beatissimae vitae, injustis maximarum poenarum aeternitatem repromittunt. 266
    CAP. XII. Quid autem ipsismet Christianis post mortem eventurum sit, inde augurari possumus, quod nunc omni ope destituti, summis calamitatibus et miseriis premuntur. 271
    CAP. XIII. Concludit tandem Caecilius, repudiandam religionem novam; nec de rebus dubiis temere pronuntiandum. 273
    CAP. XIV. Non sine elati animi fastidio provocat Octavium Caecilius, ut argumentis suis respondeat. [Col. 0362B] Cui Minucius modeste respondet de sua haud mediocri eloquentia, deque concinna orationis varietate non esse ipsi exsultandum: sed singula ejus argumenta diligenter expendenda. 275
    CAP. XV. Regerit Minucio Caecilius non sine aliqua laesi animi significatione, ipsum religiosi judicis officio decedere, dum suae disputationis vires infirmat. Integrum Octavio esse ea omnia quae in medium protulerat, confutare. 278
    CAP. XVI. Suam itaque orditur responsionem Octavius: seque veracium verborum flumine amarissimam conviciorum labem diluturum confidit. Dehinc ad infirmanda singula Caecilii argumenta digreditur. Primum [Col. 0362C] itaque statuit, nemini aegre ferendum quod Christiani, quamtumvis indocti, de coelestibus rebus disputent: non enim disputantis auctoritas, sed disputationis ipsius veritas est spectanda. 279
    CAP. XVII. Fatetur quidem hominem debere se ipsum nosse: sed plane negat hanc cognitionem ab eo posse comparari, quin antea rerum universitatem, et Deum ipsum agnoscat. Ex ipsius autem mundi constitutione atque ornatu, quisque ratione praeditus, compertum habet, eum a Deo conditum fuisse, atque ab eo regi et administrari. 284
    [Col. 0362D] CAP. XVIII. Non solum autem universo mundo, sed singulis ejus partibus Deus consulit. Unius autem Dei nutu omnia gubernari, terrenorum exemplo imperiorum probatur. Quamvis autem ille ïnfinitus et immensus, sibique uni, quantus est, cognitus, a nobis nec videri nec nominari queat; ipsius tamen claritas, si nominum tollantur additamenta, perspicitur. 287
    CAP. XIX. Praeterea poetae illum divum hominumque parentem, omnium rerum creatorem, mentem et spiritum appellarunt. Quin et ipsimet praestantiores philosophi, eadem [Col. 0363A] fere ac Christiani, de Deo uno sensere. 292
    CAP. XX. Quod si Providentia mundus regitur, et unius Dei nutu gubernatur, non nos debet antiquitas imperita rapere ad mutui consensus errorem; quae nimirum fabellis suis delectata, ridiculas traditiones invexit. Nec minus evidenter ostenditur insulsum impiumque semper fuisse deorum cultum; dum mortalium antiquissimi suos reges, duces inclytos artiumque inventores, ob praeclara illorum facinora, non secus ac deos venerati sunt. 297
    CAP. XXI. Idque confirmat Octavius Euhemeri, Prodici, [Col. 0363B] Persei, et Alexandri Magni testimonio, a quibus deorum patria, dies natales, sepulchra recensentur. Exponit praeterea deorum tristes exitus, fata et funera. Ad haec ineptias putidasque nugas ridet, quas de suorum deorum forma et figura ethnici venditant. 299
    CAP. XXII. Has porro fabulas ab imperitis hominibus primum traditas, alii deinceps celebrarunt, ac poetae potissimum, qui haud parum veritati sua auctoritate nocuere. Atque hujusmodi figmentis et mendaciis dulcioribus corrumpuntur ingenia puerorum, qui proinde in iis miseri consenescunt: cum alioquin sit veritas obvia, [Col. 0363C] sed requirentibus. 306
    CAP. XXIII. Quamvis ethnici reges suos mortales agnoscant, illos tamen deos fingunt, vel ipsis invitis; non ad fidem numinis, sed ad honorem emeritae posteritatis. Atqui verus Deus neque ortum habet, neque occasum. Deorum deinde imagines et simulacra Octavius exagitat. 309
    CAP. XXIV. Brevi insuper inductione demonstrat, quantum in celebrandis quorumdam deorum mysteriis ridiculi, obsceni crudelesque ritus observarentur. 312
    CAP. XXV. Dehinc ostendit, a Caecilio perperam jactitari Romanos, qui totius orbis imperio potiti fuerint, hujusmodi superstitionibus [Col. 0363D] rite observatis. Atqui Romani in ortu suo et scelere collecti, et immanitatis terrore creverunt. Igitur Romani non ideo tanti, quod religiosi; sed quod impune sacrilegi. 315
    XXVI. Ex avium porro auspiciis atque auguriis vibratum leviter a Caecilio telum, contra ipsum Octavius Reguli, Mancini, Pauli atque Caesaris exempla retorquet. Non magis item validam esse petitam ex oraculis argumentationem, aliis exemplis demonstrat. 320
    CAP. XXVII. Quod ut solide praestet, rem altius et a prima sua origine repetit. Nimirum erroris [Col. 0364A] fons iste: daemones sub statuis et imaginibus delitescunt, commorantur in fanis, extorum fibras animant, avium volatus gubernant, fortes regunt, oracula fundunt, falsis involuta responsis. Verumtamen haec non a Deo, sed a se ipsis facta fuisse fateri coguntur, cum a Christianis per Deum verum adjurati, ab obsessis corporibus fugantur. Hinc vero Christianos de proximo fugitant; tantumque gentilium in eos excitant odium, ut illos ante incipiant odisse, quam nosse: ne cognitos aut imitari possint, aut damnare non possint. 323
    CAP. XXVIII. Neque odium solum, sed nefanda etiam [Col. 0364B] illis inferunt crimina, quae a nemine probari hactenus potuerunt. Sic est negotium daemonum. Ab ipsis enim rumor falsus et seritur, et fovetur. Invictissime autem demonstrat Octavius, Christianos sacrilegii, incestus, stupri, parricidii tam falso insimulari, quam certum verumque erat eadem prorsus crimina, aut his omnino similia atque majora, ab ipsismet ethnicis reapse committi. 327
    CAP. XXIX. Nec magis verum hominem cruci propter sua crimina affixum a Christianis coli. Nam eum non modo innocentem, sed Deum etiam esse merito credunt. Contra [Col. 0364C] vero ethnici regum in deos a se adscriptorum invocant numina, ad imagines supplicant, eorumque genios implorant. 331
    CAP. XXX. Impudentissimam quoque esse de potato a Christianis infantis a se occisi sanguine calumniam evincit Octavius. Ethnici vero, inquit et pueros recens natos crudeliter exponunt, et priusquam nascantur, crudeli necant abortu. Christianis homicidium nec videre fas, nec audire. 333
    CAP. XXXI. Ab omni etiam verisimilitudine tam alienum est quod Christianis objicitur, pollutum incesto convivium quam constat [Col. 0364D] incesti reos revera esse gentiles. Christianorum convivia non tantum pudica, sed et sobria. Tantum denique abest incesti cupido, ut nonnuliis rubori sit etiam pudica conjunctio. 335
    CAP. XXXII. Neque dici potest, Christianos occultare quod colunt, quoniam nulla delubra, nullasque aras habent. Persuasum siquidem ipsis est, non posse Deum ullo templo circumscribi, aut fingi illius simulacrum. Ubique autem praesens omnia videt, etiam secretiores mentis nostrae cogitationes; ac prope cum illo, [Col. 0365A] et in ejus vivimus sinu. 338
    CAP. XXXIII. Quod si tamen Deus Judaeis nihil profuisse dicatur, certe Judaicorum annalium scriptores testes locupletissimi sunt, illos prius Deum deseruisse, quam ab ipso fuisse desertos. 342
    CAP. XXXIV. Nihil autem mirum, si mundus hic igne tandem sit absumendus: omnia siquidem quae initium, eadem et finem habent. Neque a sententia de mundi incendio abhorrent antiqui philosophi. Constat tamen Deum posse hominem quem ex nihilo finxit, ex morte excitare ad vitam. Resurrectionem autem futuram omnis natura meditatur. 344
    [Col. 0365B] CAP. XXXV. Ostendit deinde Octavius, justos piosque homines sempiterna felicitate donandos: injustos vero poenis afficiendos aeternis. Tum luculenter demonstrat multo sanctiores esse Christianorum mores, quam ethnicorum. 348
    CAP. XXXVI. Nec minus perspicue docet fatum nihil aliud esse quam quod fatus est Deus. Mens libera est: et ideo actus hominis, non nativitas judicatur. Posthaec manifestissimum facit, exprobratam Christianis pauperiem, non infamiam esse, sed gloriam: et quod corporis mala patiantur, non esse poenam, sed militiam. 350
    [Col. 0365C] CAP. XXXVII. Digna Deo spectacula sunt, pro Christi confessione iniquissime inflicti cruciatus. Quod quidem Octavius luculenter ostendit, comparatione fortissimorum quorumdam ethnicorum cum sanctis martyribus instituta. Spectaculis [Col. 0366A] porro et pompis Christianos ideo non interesse declarat, quia ea non minus impia quam crudelia esse certo certius noverant. 352
    CAP. XXXVIII. Ab idolothytis quoque iidem abstinent, ne quis eos existimet aut cedere daemoniis, aut suae religionis pudere. Non omnem vero florum colorem odoremque adspernantur. Sparsis enim, solutis ac mollibus uti solent, ac sertis colla complecti: sed mortu caput coronare, superfluum et inutile censent. Eadem etiam tranquillitate qua vivunt, sepeliunt mortuos, coronam aeternae felicitatis certissima [Col. 0366B] spe exspectantes. Vera igitur eorum religio, rejectis gentilium superstitionibus, ab omnibus est suscipienda. 355
    CAP. XXXIX. Haec porro quum perorasset Octavius, Minucius et Caecilius aliquamdiu ad silentium stupefacti, intentos vultus tenebant. Et Minucius, quidem in Octavii admirationem raptus conticuit, apud se tacitus illa evolvens quae audierat. 357
    CAP. XL. Caecilius vero exclamavit se ab Octavio victum, nunc erroris esse victorem, Christianamque religionem jam tum profiteri: dilata interim in diem crastinum [Col. 0366C] pleniore fidei mysteriorum institutione. 358
    CAP. XLI. Postremo, laeti omnes hilaresque discedunt: Caecilius, quod crediderit: Octavius, quod vicerit: Minucius autem quod ille crediderit, et hic vicerit. 359






[Col. 0365]
EPISTOLAE LUCAE HOLSTENII DE VERUBUS DIANAE EPHESIAE AD MINUCIUM XXI. [* 9Kb]

[Col. 0365D] Francisco cardinali Barberino, optimo studiorum patrono, Lucas Holstenius, felicitatem.

Quum eruditum opusculum Claudii Menetreii domestici olim tui, solertissimi rei antiquariae promicondi, singulari beneficio in publicam lucem proferri jusseris, quo Dianae Ephesiae statuas aenigmatis reconditis [Col. 0366D] inscriptas luculenter explicavit; non abs te futurum existimavi, si cogitationem de antiquis ejusdem Dianae numismatis pridem mihi subortam eadem opera ad te deferrem. Feci hoc eo libentius, et excusatius, ut spero, quod argumentum Menetreio intactum, nec ulli antiquariorum hactenus observatum complectatur. Tui autem judicii hanc scriptionem facio, quod nemo te rectius intelligat, quam multiplicem [Col. 0367A] usum accurata antiquitatis cognitio ad reliquum omne studiorum genus ornandum, augendumque praestet. Cum enim recte judicares, nihil in Veterum scriptis tam abstrusum, aut obscurum delitescere, quin lucem aliquam a priscis monumentis mutuari possit, ea tibi causa fuit, cur bibliothecae, quam celeberrimam instruxisti, veterum tabularum, signorum, numismatum, et inscriptionum suppellectilem copiosam adjunxeris; ut universam eruditae antiquitatis memoriam doctorum hominum oculis spectandam subjiceres. Nunc rem ipsam cognosce.

Nummi veteres Dianae Ephesiae effigie signati, quorum nonnullos tabellae adjunctae exhibent, eo a statuis Menetreii industria productis differunt, quod Deam mammarum pondere onustam fulcris quibusdam [Col. 0367B] sive destinis, quos scipiones nodosos existimes, utrinque subrigant. Eaque in re ita constanter consentiunt omnes, quotquot vidi, vidi autem quam plurimos, ut simulacrum Ephesium olim eodem modo suffultum fuisse omnino affirmandum putem. Neque vero ea de re nos dubitare permittit Minucii Felicis eruditissimi scriptoris locus, ubi Dianae Ephesiae signum mammis multis verubusque extructum commemorat. Sed in isto loco pervertendo Criticorum acumen mirifice hactenus sese exercuit: adeo quidem ut, nisi vindiciae ex libris et monumentis antiquis opportune dentur, posthac futurus sit intestabilis.

Rem clarius explico, ut, quam infeliciter Felix ab editoribus exceptus, habitusque fuerit, penitus perspiciatur. Princeps Romana editio a Fausto Sabaeo ad [Col. 0367C] Vaticani codicis fidem procurata ita locum, quem dixi, exhibet: Diana interim est alte succincta venatrix; et Ephesia mammis multis et verubus extructa; et Trivia trinis capitibus et multis manibus horrifica. Ita triplex unius Dianae numen notis signisque peculiaribus accurate ex fabulosa gentilium theologia distinxit eruditus scriptor. Lectionem primae editionis religiose servavit Basileensis, et Heidelbergensis Franc. Balduini; tum Romana posterior, quae ex Fulvii Ursini recensione prodiit; nisi quod conjecturam suam vir accuratissime doctus margini appingens, non verubus, sed uberibus legendum moneat. Desiderii Heraldi Parisiensis Advocati editio duplex deinde Romanam lectionem expressit, sed altera veribus una litterula mutata pro verubus exhibet, ex ipso, ut notat, veteri [Col. 0367D] manuscripto, qui Leonis X munificentia ex Vaticana bibliotheca in regiam migravit. Missus enim fuit codex ille singularis ad Franciscum regem una cum excuso exemplari, quod ejus nomini editores Romani inscripserant. Levis illa mutatio Heraldum perpulit, ut ipse vel uberibus cum Ursino, vel tuberibus cum Josepho Scaligero, legendum censeret; in priorem tamen conjecturam propensior.

Et hi quidem conjecturis eatenus indulserunt, ut textu Minuciano manus interim abstinerent. At caeteri deinceps non aeque fuerunt religiosi. Nam Joannes Wowerius, civis meus, doctrina et judicio alioquin praeclare instructus, Ursini conjecturam ita amplexus est, ut in contextum Minucii pro verissima recipere [Col. 0368A] non dubitarit. Hujus exemplum postea Rigaltius Lutetiae, et nuperrime, iterata editione, Batavi sunt secuti. Nec parum praesidii huic confidentiae attulisse videtur Justi Lipsii auctoritas, quem correctionem istam ad Taciti Annal. lib. III, comprobasse sciebant. Et hi quidem omnes cum presso vestigio Ursini semitam calcassent, diversam institit Geverhartus Elmenhorstius, homo sane haud indiligens: qui Romanam lectionem mutare non ausus, trajectione verborum locum misere luxavit in editione Hamburgensi majori, ubi Minucii verba ita deformata leguntur: Diana interim est alte succincta venatrix verubus extructa; et Ephesia mammis multis; et Trivia trinis capitibus, etc.

Sed haec leviora sunt prae illis, quae jam ante ad [Col. 0368B] eumdem Minucii locum commentus fuerat Petrus Faber, celebris legum antistes, libr. III, Semestr. cap. 3. Is acri disputatione lacessens S. Hieronymum, quod Dianam Ephesiam multimammiam a venatrice, quae arcum tenet, alteque succincta est, distinxerit; magno quidem, sed irrito conatu evincere studet, Cererem mammosam Veteres novisse, Dianam mammosam ignorasse. Ideoque Minucii verba, ne Hieronymi causam juvent, distorquendo corrigendoque sic interpolat: Diana interim est alte succincta venatrix Ephesia et mammis multis Ceres extructa. Atqui hoc est, non depravatum castigare locum, quod ipse de se praedicat, sed integrum corrumpere. Abstinuisset utique infelici concertatione tantus vir, si Dianae Ephesiae signum vetus, aut nummos, vel per transennam [Col. 0368C] inspexisset.

Adjungam superioribus celebrem nunc in Galliis virum, fori hujus antiquarii regem, Joann. Tristanum Is tomo I, exhibet nummum , sive Caduenorum (ita enim Stephano, Plinio, sibique ipsi alibi vocari ostendam), Dianae Ephesiae imagine signatum, eique illustrando vexatum Minucii locum ingenii periculum et ipse facturus adducit. Repudiatis igitur verubus, quam non genuinam Minucii vocem, sed Woweri, omnia alia sentientis, commentum existimat: uberibus quidem legendum censet, sed longe alio, quam caeteri omnes, sensu. Etenim cum inter mammas et ubera aut nullum, aut non nisi ineptissimum discrimen a Grammaticis statui rectissime perspexisset, ideoque vix sine vitio tautologiam istam [Col. 0368D] accurato et pressae dictionis scriptori tribui posse, perquam ingeniose mammas multas, uberesque Dianae Ephesiae de turgidis multoque lacte distentis censuit explicandas. Quo quidem Ursini, et quotquot ejus vestigia postea legerunt Criticorum depravationem aperte jugulat; Minucii tamen mentem non est assecutus, quod recenti et interpolatae editioni, qua usus videtur, fidem temere adhibuerit.

Caeterum istis omnibus in perspicuo Minucii loco oculos, mentemque glaucoma praestrinxit, quod nequaquam exploratum haberent, quo significatu verua antiquis linguae latinae auctoribus proprie dicta acceptaque fuerint. Cum enim assatoria illa, sive transfixoria, ut Papias vocat, quorum in coquina usus est, [Col. 0369A] et quae in Gallica Minucii interpretatione merito ridet Tristanus, ad Dianam Ephesiam exstruendam nihil quidquam facere viderent; non nisi de verutis sive jaculis Dianae venatricis Minuciana verua accipi explicarique posse uno omnes, quod miror, consensu censuerunt. Unde factum, ut tot summi et incomparabiles viri ad vocem illam interpolandam certatim conspirarint. Ego vero adversus conjuratum agmen verua ista extra vitium esse affirmo, eaque nec Dianae Ephesiae, nec Minucio subtrahenda pertendo. Nam verua haec, quibus Dianam suam exstruebant Ephesii, non pila aut veruta sunt, sed fulmenta ferrea oblonga, quae brachiis supposita totam mammosi pectoris molem sustinebant.

Cum enim antiquissimum hoc signum ad Aegyptiorum [Col. 0369B] simulacrorum instar pedibus esset arcte compressis, tantilla basis superimposito corporis ponderi ferendo impar, adminiculis suffulcienda fuit; quibus subtractis universam molem fatiscere et collabi necessum erat. Ea fulcra sive sustentacula, quod ex ferro longius producta essent, Minucius propria et eleganti voce verua dixit, non sequioris, quo vixit, sed Augustaei saeculi usum secutus. Nam Glossarium latinum optimae notae, quod in tribus vetustissimis codicibus Vaticanis exstat, verua virgas et virgulas ferreas interpretatur.

Eamque explicationem veram ac genuinam esse res ipsa me docuit: cujus etiam nunc te meminisse arbitror, Eminentissime Cardinalis, quod juxta mecum oculis eam olim usurpaveris. Anni enim sunt, ni fallor, [Col. 0369C] quindecim, cum Jesuitarum societas ad S. Andreae in Quirinali, dum novae aedificationis fundamenta moliretur, lapides aliquot Tiburtinos praegrandes ordine quadrato dispositos offenderet: quorum duo ita erant inscripti, uti cum te jubente et adminiculante ex saxo scabro, et male polito excepi:

HAEC. AREA. INTRA. HANCCE DEFINITIONEM. CIPPORVM CLAVSA. VERIBVS. ET. ARA. QVAE EST INFERIVS DEDICATA EST AB IMP. CAESARE. DOMITIANO. AVG. GERMANICO. EX. VOTO. SVSCEPTO QVOD. DIV. ERAT. NEGLECTVM. NEC. REDDITVM. INCENDIORVM ARCENDORVM. CAUSA

[Col. 0369D] Cippi illi utroque latere bina foramina, et veruum sive virgarum ferrearum vestigia plumbo circumfusa servabant; quibus olim inter se conjuncti aream interiorem ita clauserant, ne aditus vulgo pateret. Ibi tum reipsa perspexi, egregie falsum esse N. Rigaltium hominem naris emunctissimae, dum ad Finium regundorum scriptores verua ista stipites instar subularum praeacutos explicat, quae nihil acuminis, aut cuspidis habuisse oculis manibusque cognoveram. Eodem vetustatis sensu Marcellus antiquus rei Medicae auctor, sanguinis profluvio ex naribus sistendo praescribit cap. 10: »Veru ferreum candens in aceto assidue extingue. et fumum ejus naribus ducito.« Quis non [Col. 0370A] videt simpliciter hic et absolute ferri in virgam oblongam producti massam intelligi, qua forma fere omne ferrum rude et infectum vulgo venit.

Verum nihil ad Minucii mentem, et rei, de qua agitur, illustrationem afferri potest aptius versibus Prudentii ex priori contra Symmachum carmine; quibus geminorum fratrum Castoris et Pollucis simulacra describit eo habitu gestuque, quo tunc in sua sibi aede ad viam sacram visebantur. Versus isti sunt:

. . . . Gemini quoque fratres
Corrupta de matre nothi, Ledeia proles,
Nocturnique equites, celsae duo numina Romae,
Impendent retinente veru, magnique triumphi
Nuntia suffuso figunt vestigia plumbo.
Graphice depingit Dioscuros currentium gestu ita effigiatos, [Col. 0370B] ut extra perpendiculum et basin prominentes spectantibus non sine horrore, ac metu impendere viderentur. Impendent enim, quae supra caput jamjam casura pendent, ut recte ait Valla. Timor autem, et admiratio apud rude et superstitiosum vulgus religionis opinionem conciliabat. Eum metum poeta Christianus ridet, cum nullum esset ruinae, aut fugae periculum; quod veru, hoc est, vectis sive uncus ferreus a tergo infixus eos retineret, pedesque basibus applumbati moveri non possent.

Duplex hoc retinaculorum genus, queis numinum simulacra vel uti vinculis constricta defigebantur, Arnobius similiter libr. VI Nationibus exprobrat: »Si permanendi, inquit, necessitatem patiuntur, quid miserius his esse, aut quid infelicius poterit, quam si eos [Col. 0370C] in basibus ita unci retinent et plumbeae vinctiones?« Utrumque etiam conjungit lex II Dig. de Sepulchro violato. »Celsus quaerit si neque applumbata fuit statua, neque affixa, an pars monumenti effecta sit, an vero maneat in bonis nostris.« Sed Prudentius quoque Minucii fatum et malam Criticorum manum ut experiretur, ejusdem vocabuli non satis recte observata significatio fecit. Unde jam olim in pervetustis membranis Vaticanae Bibliothecae, retinente solo, pro retinente veru, substitutum videre est: quam lectionem Aldius, aliique ejus fidem secuti expresserunt. Georgius autem Fabricius, cum in suis exemplaribus retinente veru constanter scriptum reperisset, nec tamen proprium vocis usum apud Veteres satis haberet perspectum, ad correctionem, sacram Criticorum anchoram, [Col. 0370D] confugit. Quocirca cum Dioscuros hastis sive pilis ad decursionem vulgo armari sciret, veru hoc ex rudi et obtuso ferro in verutum cuspide spicavit, et interpolata dictione, impendent retinentque veru, de suo, quo pollebat, ingenio procudit; eaque lectio exinde plerasque recentiores editiones insedit. Tantum vero absum, eam ut probem, ut contra priscam et genuinam mordicus tueri non dubitem, cum rei ipsius perspicuitate, tum veterum librorum auctoritate fretus: in quibus facile principem statuo codicem praestantissimum Urbinatis Bibliothecae, quae nuper Alexandri septimi sapientissimi Pontificis immortali beneficio Vaticanae accessit; in quo ita scriptum reperi.

[Col. 0371A] Haec ad Dianae Ephesiae statuas, nummosque veteres illustrandos scripsi, ut mutua eorumdem ope duo veterum scriptorum loca minus recte hactenus intellecta a Criticorum corruptelis vindicarem: tum vero [Col. 0372A] ut illustri exemplo ostenderem, antiquitatis studium non metiendum inani delectatione, sed suum illi constare fructum, si recte colatur.




[Col. 0371]
DISSERTATIO IN MARCI MINUCII FELICIS LIBRUM QUI OCTAVIUS INSCRIBITUR. AUCTORE D. NIC. LE NOURRY, MONACHO O. S. B. E CONGREGATIONE S. MAURI.



CAPUT PRIMUM. ANALYSIS HUJUS LIBRI, QUIS ILLIUS AUCTOR, AC QUI FUERINT CAECILIUS ET OCTAVIUS QUI IN EO DISPUTANTES INTRODUCUNTUR.
[Col. 0371B]


ARTICULUS PRIMUS. Analysis hujus libri.

LIBER hic nihil aliud complectitur, quam dialogum quo Caecilius superstitiosis ethnicorum hominum vanitatibus addictus, patrium et avitum deorum cultum, a nemine deserendum, omnibusque in eo perseverandum esse, variis rationibus probare conatur. Contra vero Octavius, qui impio illo cultu rejecto, christianae professioni nomen cum Minutio Felice dederat, omnia [Col. 0371C] Caecilii argumeta sic funditus evertit, tantisque rationum momentis christianae religionis demonstrat veritatem, ut Caecilius illis plane convictus hanc laeto gratantique animo amplexatus fuerit.

Ab ipso autem libri exordio narrat Minucius, quam jucunda eorum, quae sibi cum Octavio, dum apud se Romae habitaret, contigerant, ac potissimum hujusce disputationis recordatione delectaretur. Quorumdam siquidem negotiorum causa Octavius ad eum, vindemiarum forensiumque feriarum tempore ex inopinato advenerat. Tam gratus autem Minucio, quam improvisus fuit ille Octavii adventus. Post expletam uno et altero die summi desiderii aviditatem, utrique ad marina Ostiae balnea, adscito Minucii comite Caeciliano, ire placuit. Diluculo itaque cum ad mare, »inambulando«, [Col. 0371D] ut ait, littore pergerent, Caecilius, »denotato« Serapidis simulacro, manum ori admovit, labiisque impressit osculum. Quamobrem illico Octavius Minucio acriter exprobravit non minorem in ipsum, utpote Caecilii hospitem, quam in eumdem Caecilium redundare hujusce impii facinoris infamiam. Reliquum tamen [Col. 0372B] exinde itineris spatium emensi, in maris littore de navigatione confabulando deambulabant.

Ibi porro cum pueros testarum in mare jaculationibus ludentes, aliqua non sine voluptate Minucius Octavius que conspicerent, Caecilius e contrario ad tam gratum spectaculum minime intentus, subtristem prae se ferebat animum. Quapropter Minucius solitam in eo desideravit alacritatem. At ille ingenue confessus est se Octavii sermone perculsum; atque idcirco petiit, ut sibi cum Octavio de religionis suae veritate disputare liceret. Annuit cum socio suo Octavius, ac selecto paulo eminentiori loco, medius inter eum et Octavium sedit Minucius.

Ad hanc porro disputationem prinsquam Caecilius aggrediatur, a Minucio postulat, ut aequissimi judicis [Col. 0372C] libram perinde teneat, ac si de ulla religione nihil hactenus sibi fuisset compertum. Dehinc vero haud dubitanter asseverat posse facillime probari omnia in rebus humanis esse dubia, suspensa, incerta minusque vera, quam verisimilia. Dolendum igitur, inquit, et omnium indignatione illud dignum, quod indocti quidam, ac scientiarum artiumque ignari de summa rerum et divina majestate aliquid decernere non dubitent, de qua philosophi nihil certi ad hunc usque diem statuere ausi fuerant. Nec immerito quidem; persuasum siquidem ipsis erat infirmis hominibus coelestia scrutari negatum, quibus satis esse debet, si seipsos familiarius noverint. Tum brevi inductione demonstrare conatur certum non esse utrum Deo aliquo auctore facta sint omnia. Ex prospera autem [Col. 0372D] pravorum hominum Phalaridis et Dionysii, et adversa bonorum Rutilii, Camilli et Socratis fortuna, ac variis et lubricis terrenarum rerum casibus, probare contendit nobis nondum constare utrum Dei providentia mundus regatur, aut soluta legibus fortuna rebus omnibus dominetur.

[Col. 0373A] Inde igitur ille concludit satius esse traditis antiquis religionibus adhaerere, deosque vereri et adorare quam ullam de illis ferre sententiam. Ab ipso quippe mundi principio parentes nostri hosce deos aut faciles, aut reges habuerunt. Quaelibet enim natio, ac Romani postmodum numina sua sic coluere, ut hi pio eorum cultu supremum meruerint totius orbis terrae imperium. Tum deinde asseverare non veretur hunc deorum cultum, qui eo sanctior, quo vetustior est, quibusdam satis probari miraculis, nec impune a nonnullis impiis spretum et irrisum. Alia autem bene multa de deorum naturalibus et donis, de carminibus poetarum, et oraculis futura praenuntiantibus se praetermisisse contestatus, fidenter pronuntiat manifestam cuilibet fieri deorum praesentiam [Col. 0373B] ex templis, quae incolebant; ex vatibus, qui ventura noverant; ex beneficiis, quibus dii ipsi solebant bene de hominibus mereri, ac tandem ex somniis, quibus evidentissime agnoscebantur. Quamvis ergo horum deorum natura vel origo incerta sit; firma tamen manere debet omnium gentium de iis consensio. Quamobrem minime ferendam esse ait Theodori, Diagorae, ac Protagorae impiam temeritatem qui hanc religionem penitus tollere, aut saltem infirmare voluerunt.

At certe multo minus, inquit, tolerari debet illi cita et desperata factio Christianorum, lucifugaque eorum natio, ex ultima faece hominum collecta, ac nocturnis congregationibus, jejuniis solemnibus, inhumanisque cibis foederata. Isti enimvero templa, [Col. 0373C] ut busta, despiciunt, deos respuunt, rident sacra, honores floccifaciunt, tormenta denique sic spernunt ut dum mori post mortem timent, mori interim non vereantur. Per universas nihilominus terrae partes disseminati, occultis notis sese invicem cognoscunt, amantque pene antequam noverint. At dicuntur caput adorare asini, colere sacerdotis genitalia, atque hominem crucifixum, ipsumque hujus supplicii instrumentum venerari. Quid plura? Ad epulas solemni die coeunt, atque ibi epoto infantis crudelissime occisi sanguine, ictum foedus sanciunt, et eorum tirunculi initiantur. Post illud vero immanissimae feritatis convivium, extinctis a cane luminibus, per impudentes tenebras, incerta sorte omnes permiscentur, atque ita, aut reipsa, aut conscientia fiunt incesti. Caeterum [Col. 0373D] quidquid colunt, magno studio occultare nituntur; nullas aras habent, templa nulla, nulla nota simulacra.

Deus porro illorum, sicuti et Judaeorum, unicus esse fertur, quem cum nec videre, nec ostendere queant, illum nihilominus animo plane inquietum, praepostere curiosum, ubique praesentem, omnia hominum facta, atque intimas animi cogitationes, etiamsi singulis inservire non possit, diligenter inquirere arbitrantur. Futurum quoque asserunt totius mundi incendium, ac post corporum nostrorum resurrectionem justis beatissimae vitae, injustis maximarum poenarum aeternitatem repromittunt. Eapropter damnant rogos, igniumque sepulturas, et cuncta voluntati divinae seu fato adscribunt. Nullus tamen mortuus ab inferis excitari [Col. 0374A] potest; et nemo umquam Protesilai sorte vel hora unica ad vitam fuit revocatus. Quid autem hisce Christianis post mortem eventurum sit, inde ipsi augurari debent, quod nunc omni divina ope destituti, Romanis vero subditi, summis calamitatibus et miseriis premuntur, honestis voluptatibus, spectaculis, pompis, conviviis publicis, idolothytis, floribus, coronis abstinent, et unguenda funeribus reservant.

Comites itaque suos Caecilius adhortatur desinant coeli plagas mundique secreta rimari, hancque sequantur Socratis sententiam: »Quod supra nos, nihil ad nos.« Et certe ille divino oraculo laudari idcirco meruit: »Quod nihil se scire didicisset.« Ex hoc autem fonte manavit prudens Arcesilae, Carneadis, plurimorumque Academicorum in summis quaestionibus [Col. 0374B] dubitatio, ac Simonidis, de diis ab Hierone tyranno interrogati, cunctatio omnibus imitanda. Denique Caecilius horum opinioni se lubenti animo subscribere declarat; nec sine elati animi fastidio Octavium, ut argumentis suis respondeat, provocando, finem sermoni suo imponit.

Tum Minucius Caecilio modeste respondit de sermonis sui concinnitate, subtili orationis varietate, suaque haud mediocri eloquentia ipsi non esse exsultandum; sed singula ejus argumenta diligenter expendenda, ut quod in eis verum validumque sit, seligatur, probetur. et suscipiatur. At Caecilius non sine aliqua laesi animi significatione dixit eum, disputationis suae vires infirmando, ab officio religiosi discedere judicis. Integrum siquidem Octavio erat [Col. 0374C] ea omnia, quae in medium protulerat, si posset, confutare, seque ad eum magno silentio audiendum jam esse paratissimum.

»Dicam equidem, respondit Octavius, ac pro viribus adnitar, ut veracium verborum flumine amarissimam conviciorum labem diluam.« Ante omnia vero ille profiteretur fas sibi non esse dubiam, ancipitem, vagam et fluctuantem dissimulare Caecilii mentem ac sententiam. At fatetur tamen eam nec ulli malo illius dolo, nec callido versutoque ejus animo, ab ejus sinceritate prorsus abhorrenti, sed veritatis ignorationi esse tribuendam.

Ad infirmanda dehinc singula Caecilii argumenta aggressus, docet nemini aegre ferendum, quod [Col. 0374D] Christiani, quantumvis illiterati et pauperes, de coelestibus rebus disputent. Tales enimvero non solum fuerunt philosophi, et alii artium inventores; verum nostrates etiam, qui, quantumvis inopes et egentes, aliis prudentiam et disciplinam tradiderunt. Et vero cum ingenium non fortunae aut facultatibus detur, sed a natura nobis insitum sit, quilibet cujusvis sexus et conditionis homo, divina investigare, et de iis sententiam ferre potest.

Fatetur quidem hominem debere se ipsum nosse, ac quis, unde, quare, a quo, et ex quibus elementis factus sit: sed plane penitusque negat hanc cognitionem ab eo posse comparari, quin rerum [Col. 0375A] universitatem, et Deum ipsum antea cognoscat. Nullus etenim, nisi mente omnino captus, totius mundi ornatum advertere potest, quin persuasum confestim habeat, eum non fortuito atomorum concursu, sed a Deo conditum fuisse, atque ab eo regi et administrari. Quod quidem ille confirmat ac stabilit ex coeli, solis, lunae, siderumque motibus ac utilitate, ex mensium circulo, tenebrarum lucisque vicissitudine, ex miro temporum ordine, ex stabili varietate frugum, maris finibus, innata animantibus ad sui defensionem multiformi armatura, hominis forma ac figura, et generandi nascendique ratione. Nam haec omnia sine omnipotentis Dei providentia fieri non possunt. Non universo autem tantum mundo, sed singulis [Col. 0375B] ejus partibus Deus consulit. Quis enim dubitat ejus imperio Britanniam maris tepore, Aegyptum Nilo, Euphrate Mesopotamiam, Orientem Indo flumine foecundari? Denique sicut domui praeclaro ornatu dispositae aliquem, sic toti mundo hunc Dominum praeesse cernimus.

Porro autem ipsum unicum esse Deum probat Octavius terrenorum exemplo imperiorum, scilicet Persarum, Thebanorum, Romanorum, ubi, inquit, nullus neque frater fratrem, neque socer generum regni consortem pati umquam potuit. Quid vero, quod sicuti apibus, gregibus, et armentis unus est tantummodo rex aut dux, ita unus est Deus, qui principio et fine carens, omnia moderatur?

Quamvis autem ille infinitus et immensus, sibique [Col. 0375C] soli, quantus est, cognitus, a nobis nec videri, nec nominari queat; eum tamen, si nominum terrestrium tollas additamenta, perspicue cognosces. Et sane unanimem esse omnium de illo consensum inde Octavius arguit, quod vulgus, manus ad coelum tendendo, ipsum invocat. Praeterea poetae illum divum hominumque patrem, et Virgilius omnium rerum creatorem, mentem, et spiritum appellavere. Quin etiam ipsimet, uti ille singillatim ostendit, praestantiores philosophi, Thales, Anaximenes, Diogenes Apolloniates, Anaxagoras, Pythagoras, Xenophanes, Antisthenes, Speusippus, Democritus, Straton, Aristoteles, Heraclides, Theophrastus, Zenon, Chrysippus, Cleanthes, Diogenes Babylonius, Xenophon, Aristo et Plato, quamvis [Col. 0375D] a nobis verbis et sermone discrepent, in nostram nihilominus de illo ipsomet Deo unico alii obscurius, alii planius iverunt sententiam.

Ex his ita disputatis Octavius falsitatis evidenter arguit venditatas a majoribus nostris, tamquam miracula, ridiculas de Scylla, Chimaera, Hydra, Centauris, aliisque aniles fabulas, et absurdas traditiones. Nec minus evidenter ostendit insulsum impiumque semper fuisse deorum cultum. Antiquissimi enimvero homines primum sane suos reges, duces inclytos, pudicas et sexu suo fortiores reginas, artiumque inventores, ob praeclara illorum facta, vel accepta ab eis beneficia non secus ac deos venerati sunt. Et hoc quidem ab Octavio [Col. 0376A] probatur Euhemeri, Prodici, Persei et Alexandri Magni testimonio a quibus deorum patria, dies natales, sepulchra, vel beneficia, et sacerdotum secreta recensentur. Negare igitur haec non poterant ethnici, sicuti nec sistrum, inquit, Isidis, ac Serapidis seu Osiridis tumulum, sacraque mysteria nihil aliud prodere, quam miserorum deorum tristes exitus, fata et funera. Quis etiam non videat Eleusinia Cereris, aliaque Jovis et Cybeles sacra non minus absurda esse quam probrosa?

Quantas insuper de deorum suorum forma ac figura ineptias putidasque nugas ethnici venditant! Claudum quippe fingunt Vulcanum, Apollinem imberbem, Aesculapium filium ejus barbatum, glaucis Neptunum oculis, Minervam caesiis, bubulis Junenem, [Col. 0376B] Mercurium pedibus alatis, ungulatis Pana, Saturnum compeditis, duplici fronte Janum, Dianam alte succinctam, Ephesiam multis mammis, trino capite et multis manibus Triviam, Jovem tot formae monstris horridum, quot appellatum nominibus, Erigonen laqueo suspensam, Castores alternis diebus viventes ac morientes, ictum flumine Aesculapium, et Herculem Oeteis crematum ignibus.

Has porro fabulas ab impiis hominibus primum traditas, alii deinceps celebrarunt, ac poetae potissimum, qui haud parum veritati sua nocuerunt auctoritate. Quamobrem Plato civitate non immerito ejecit Homerum, qui impudente ludibrio cecinit sauciatam Venerem, Martem non sine vulneribus fugatum, Jovem a Briareo liberatum, Sarpedonis [Col. 0376C] casum cruentis imbribus flentem, ac loro illectum Veneris; Herculem stercora egerentem, Neptunum sine ulla mercede instituentem Laomedontis muros, Apollinem pascentem Admeti pecus, Vulcanum Jovis in Creta nati fulmina fabricantem, Martis Venerisque adulterium, et raptum ab eodem Jove Ganymedem. At ridiculis illis obscenisque commentis ingenia puerorum corrumpuntur, ac tandem in iis turpiter nequiterque consenescunt.

A Diodoro nihilominus Siculo, Thallo, et Nepote, quos citat Octavius, omnes discere facillime potuerant horum principem fuisse Saturnum; qui quidem metu filii e Creta aufugiens, atque in Italia a Jano susceptus, plurima rudes homines docuit, atque imposito variis locis suo nomine, se ipsum [Col. 0376D] probavit esse hominem. Jupiter vero, qui in Creta, unde eum expulerat, regnavit, in hac insula mortuus est, ubi sepulchrum ejus ostenditur. Praeterea Romulus post mortem suam, pejerante Proculo, Juba Mauris volentibus, aliique etiam quamvis inviti et reluctantes, dii renuntiati sunt. Atqui verus Deus nec nasci, nec mori potest.

Deorum deinde imagines et simulacra Octavius exagitat, palamque facit ea vel ex vili sordidaque, vel pretiosa materia, manibus et arte fabrorum quoquo modo conficta, ab avibus aliisque animalibus saepe saepius coinquinata, impie coli ab ethnicis, ac precibus frustra et inutiliter fatigari. Brevi insuper inductione demonstrat quantum in celebrandis [Col. 0377A] quorumdam deorum mysteriis ridiculi, obsceni, crudelesque ritus observarentur.

Tum dehinc ostendit ab Caecilio perperam jactitari Romanos, hujusmodi superstitionibus rite observatis, totius orbis potiri imperio. Etenim parricidio regnum illud inchoatum, sceleribus, impietate, et sacrilegiis accrevit. Quid vero, quod vernaculi dii, Romulus, Picus, Tiberinus, Consus, Pilumnus, Picumnus, Cloacina, Pavor, Pallor, Febris, Morbus, Acca Laurentia, et Flora nullam iisdem Romanis opem ferre potuerunt? Multo autem minus aliarum gentium dii, quos illi non coluere, nisi bello prius victos, ac post actum de ipsis triumphum. Denique nullus ignorat, Assyrios, Medos, Persas, Graecos, Aegyptios, regnasse ante quaslibet, [Col. 0377B] caeterisque omnibus deteriores Romanorum superstitiones.

Ex avium porro auspiciis atque auguriis vibratum leviter a Caecilio telum, contra ipsum Octavius Reguli, Mancini, Pauli, Caesarisque exempla retundit. Similibus etiam ille Amphiarai, Tiresiae et Apollinis Pythii exemplis demonstrat non magis validam esse petitam ex oraculis argumentationem. Sed quia urgere aliquis poterat, quaedam saltem vera fuisse oracula, idcirco Octavius rem altius, et a prima sua origine repetendam esse censuit. Dicit itaque quosdam esse impuros spiritus, qui cupiditate et vitiis, substantiae suae simplicitatem amiserunt. Neque id negare poterant ethnici. Nam hos poetae daemonas vocant, notique erant Magis ac Socrati, [Col. 0377C] qui unum ex illis custodem et consiliarium habuit. Qui vero illi sint, Holstanes et Plato edisserunt. Atqui Magi aliique horum perditorum angelorum, qui homines secum perdere conantur, afflatu et inspiratione varias praestigias edunt.

Ipsi vero illi daemones sub statuis et imaginibus delitescunt, commorantur in fanis, vel in hominum corpora irrepunt, naturalem quarumdam rerum ordinem perturbant, oracula falsis involuta responsis fundunt, aliaque extraordinaria, sicuti ea, quae de Jove, Castoribus, et Claudia Caecilius recensuerat, sic efficiunt, ut ethnicis videantur vera patravisse miracula. Verumtamen tunc fateri coguntur haec non a Deo, sed a se ipsis facta fuisse, cum a Christianis per Deum verum adjurati, et sacris exorcismis [Col. 0377D] ab obsessis corporibus fugantur. Quamobrem Christianos de proximo fugitant, tantumque gentilium in eos concitant odium, ut illos non solum prius odisse, quam nosse incipiant, sed nefanda etiam illis inferant crimina, quae a nemine probari hactenus potuerunt. Et certe Octavius plane testificatur se id sua experientia didicisse, cum ipse adhuc ethnicus, ejusque socii, Christianos variis tormentis, non tam ad fictitia ea crimina confitenda, quam ad ejurandam Christi fidem compellere nitebantur.

Ibi autem ille invictissime demonstrat Christianos sacrilegii, incestus, stupri, parricidii tam falso insimulari, quam certum verumque erat eadem prorsus [Col. 0378A] crimina, aut his omnino similia, atque etiam majora ab ipsismet ethnicis reapse committi. Ac primo quidem qui caput, inquit, asini a Christianis adorari praepostere clamitabant, hi cum Epona et Iside consecrabant asinos, capita boum ac vervecum venerabantur, deosque dedicabant vel caprina humanaque forma, vel bovino caninoque vultu repraesentatos. Ad haec autem ipsi Romani bovem Apim, aliique animalia, serpentes, aves, belluas, pisces colebant, sicuti Aegyptii, qui non magis Isidem et Serapidem quam acrimonias ceparum et ventris crepitus verebantur.

Quod subinde objecit Caecilius a Christianis coli sacerdotis genitalia, illud tam falsum esse Octavius asseverat, quam certum est ethnicos obscenissimis [Col. 0378B] constuprari turpitudinibus, quas nobis nec nominare, nec audire fas umquam fuit.

Nec magis verum erat hominem cruci propter crimina sua affixum a nobis coli. Nam eum non modo innocentem, sed Deum esse merito credimus. Contra vero Aegyptii homini a se electo mactant victimas, et sacrificia faciunt. Alii autem regum in Deos a se adscriptorum invocant numina, ad imagines supplicant, atque eorum implorant genios.

Cruces autem, pergit Octavius, nec colimus, nec optamus. Sed ethnici eas fortasse tanquam deorum suorum partes venerantur. Crucis etenim figura in ipsorum, quae colunt, signis, cantabris, vexillis, et trophaeis, ac pluribus aliis, quas ille commemorat, naturalibus rebus conspicitur.

[Col. 0378C] Impudentissimam quoque esse ait de potato a Christianis infantis a se occisi sanguine calumniam. Ethnici vero, uti ille arguit, et pueros recens natos crudeliter exponunt, et priusquam nascantur, crudelissimo necant abortu. Saturnus autem dicitur filios vorasse, et infantes a quibusdam Africae incolis, sicut a Tauris et Busiride Aegyptio hospites, a Gallis et Romanis homines, immolantur; et Jupiter ipse hac quoque, horrenda dictu, colitur victima. Quid plura? Sanguine humano conjuravit Catilina, litatur Bellonae, et comitialis morbus sanatur. Denique athletae belluas hominum cruore et membris adhuc saginatas devorant. At Christianis homicidium vel audire, vel cernere non licet, et animalium sanguine interdictum.

[Col. 0378D] Ab omni etiam verisimilitudine tam alienum est, quod Christianis objicitur, pollutum incesto convivium, quam constat incesti reos reipsa esse gentiles. Persae enimvero cum matribus, Aegyptii et Athenienses cum sororibus miscentur. Poetae autem varia et exsecranda deorum canunt adulteria, quorum etiam plerique gentiles conscii erant. Christiani vero unius matrimonii vinculo illigati, extra illud semper casti, aut in virginitate perseverantes, pudica, sobria, et gravi hilaritate temperata convivia agebant.

Quamvis autem purpuras et honores recusent, non sunt tamen ex ultima plebis faece orti, nec factiosi, nec in angulis garruli. De probata etenim eorum vita haud incertum testimonium erat saepius [Col. 0379A] repetita de crescente quotidie ipsorum numero querimonia. Et certe non corporis, sed innocentiae signo sese invicem agnoscunt, quantumque sese mutuo amant, ac jure merito se fratrum nomine compellant, tantum ethnici, sibi invicem ignoti, mutuis odiis in seipsos crudelius saeviunt.

Neque dici potest eosdem Christianos occultare quod colunt, quoniam nulla delubra, nullasque aras habent. Persuasum siquidem ipsis erat non posse Deum ullo templo circumscribi, aut fingi illius simulacrum, ac nullam pura et sincera hominis conscientia hostiam ipsi esse gratiorem et acceptiorem.

Hunc porro Deum tametsi oculis nostris, quemadmodum ventos, solem, nostramque animam non videamus, ex ejus nihilominus operibus evidenter [Col. 0379B] cognoscimus. Ubique autem praesens omnia videt, etiam secretiores mentis nostrae cogitationes, ac prope cum illo, et in ejus vivimus sinu. Quod si tamen Deus Judaeis nihil profuisse dicatur, certe Judaicorum annalium scriptores testes utique erant locupletissimi, illos prius Deum deseruisse, quam ab ipso fuisse desertos.

Caeterum cum omnia quae initium, eadem et finem habeant, nihil mirum si mundus hic igne tandem consumendus sit. Et certe Octavius ostendit hanc de illo mundi incendio fuisse Stoicorum, Epicureorum, et Platonis opinionem. At hic, sicuti Pythagoras, dimidiatam tantum mortui hominis ad vitam revocationem agnovit. Constat tamen Deum posse hominem, quem ex nihilo finxit, ex morte excitare ad vitam. [Col. 0379C] Quibusdam vero exemplis probat Octavius futuram esse hanc resurrectionem corporum, quae Christiani antiquo et meliori more sepeliebant. Nec longe absimili modo ille ostendit justos piosque homines post hanc vitam aeterna felicitate, injustos vero poenis sempiternis afficiendos. Tum deinde luculenter demonstrat multo sanctiores esse mores Christianorum, quam Gentilium. Nec minus perspicue docet fatum nihil aliud esse, quam quod fatus est Deus, qui pro singulorum meritis fata determinat. Ibi autem se de fato fusius aliquando disputaturum pollicetur.

Manifestissimum post haec facit exprobratam Christianis pauperiem non infamiam esse, sed gloriam, quemadmodum adversos eorum casus, ac quantumlibet horrendos, ipsis iniquissime pro Christi confessione [Col. 0379D] inflictos cruciatus, ac mortem ipsam, non poenas esse, sed virtutis probationes, ac triumphos, dignaque Deo spectacula. Quod quidem Octavius luculenter ostendit facta fortissimorum quorumdam ethnicorum cum martyribus nostris comparatione. Si qui vero Deum nescientes, divitiis et honoribus affluant, vel ad summum dignitatum atque imperii evehantur culmen, hos ille asserit victimas esse ad supplicium saginatas et coronatas, qui profecte, quo lapsu graviore ruant, altius tolluntur. Nulla enim absque Dei cognitione potest esse solida felicitas.

Spectaculis porro et pompis Christianos ideo non interesse declarat, quia ea non minus impia, quam crudelia esse, certo certius moverant. Ab idolothytis [Col. 0380A] quoque iidem abstinent, ne quis eos existimet aut cedere daemoniis, aut religionis suae pudere. Non omnem vero florum colorem odoremque aspernantur. Sparsis enim, solutis ac mollibus uti solent, ac sertis colla complecti: sed mortui caput coronare superfluum et inutile censent. Eadem etiam tranquillitate, qua vivunt, sepeliunt mortuos, coronam aeternae felicitatis certissima spe exspectantes. Quamobrem quantumvis Socrates, Arcesilas, Carneades, Pyrrho, Academici et Simonides nihil se certo scire asseverent; Christiani tamen eam, quam frustra illi quaesierant, veritatem se invenisse haud immerito gloriantur. Vera igitur eorum religio, rejectis gentilium superstitionibus, ab omnibus suscipienda est.

Haec porro cum Octavius perorasset, ac Minucius [Col. 0380B] in illius admirationem raptus conticeret, Caecilius exclamavit se ab Octavio victum, nunc erroris sui esse vietorem, ac christianam religionem jam tum profiteri. Postremo dilata in crastinum diem clariori mysteriorum nostrorum explicatione, omnes laeti hilaresque domum reversi sunt.



ARTICULUS II. Utrum Minucius Felix sit hujus libri auctor, et quis ille fuerit.

Minucium Felicem hujus libri, sive dialogi, auctorem esse tam invicta scriptorum omni fide majorum auctoritate probatur, ut nullus ea de re dubitandi [Col. 0380C] locus ulli superesse possit. Firmianus siquidem Lactantius, qui Diocletiano imperante, sicuti notat Hieronymus (Hieronym. Catalog. Script. § 80), nec longo post Minucium tempore floruit, haec de illo habet verba (Lactant. lib. I de vera Relig. cap. 11): »Minucius Felix in eo libro, qui Octavius inscribitur, sic argumentatus est: Saturnum, cum fugatus esset a filio, in Italiamque venisset, etc.« Quae quidem in hoc Minucii libro revera legimus. Post haec vero idem Lactantius: »Ex his, inquit, qui mihi noti sunt, Minucius Felix non ignobilis inter causidicos loci fuit. Hujus liber, cui Octavius titulus est, declarat quam idoneus veritatis assertor esse potuisset, si se totum ad id studium contulisset (Lactant. lib. V de Justitia cap. 1).«

[Col. 0380D] Hieronymus vero in suo de Viris Illustribus seu Ecclesiasticis Scriptoribus Catalogo: »Minucius Felix, inquit, Romae insignis causidicus, scripsit dialogum Christiani et ethnici disputantium (antiquissimus S. Germani a Pratis codex ms. disputantis), qui Octavius inscribitur . . . Meminit hujus Minucii et Lactantius in libris suis« (Hieronym. de Scriptor. Eccles. cap. 58), in his scilicet, qui a nobis, uti vides, citati sunt. Ad Magnum vero, haec adhuc de illo scripsit (Idem, Epist. ad Magn): »Minucius Felix, causidicus Romani fori, in libro, cui titulus Octavius est, et in altero contra Mathematicos, si tamen inscriptio non mentitur auctorem, quid gentilium scripturarum dimisit intactum?« Ad Heliodorum quoque haec de Nepotiano [Col. 0381A] scribit (Idem, Epist. ad Heliodor.): »Illud aiebat Tertulliani . . . Sic Minucius Felix, ita Victorinus, in hunc modum est locutus Arnobius.« Denique in Apologia adversus Jovinianum (Idem, Epist. 30, ad Pammach, seu Apolog. Adv. Jovin.): »Taceo, inquit, de latinis Scriptoribus Tertulliano, Cypriano, Minucio, Victorino, Lactantio, Hilario.«

Longum sane et inutile foret omnia recentiorum scriptorum de hujus libri auctore proferre testimonia. Satis enim constat eum Minucio nostro ab omnibus, nomine reclamante, attribui, ac jure plane merito vindicari.

Ei autem, qui ab aliquibus Minucius littera c, in t mutata, nuncupatur, Marci agnomen erat. Octavius siquidem his eum verbis compellavit: »Non boni [Col. 0381B] viri est, Marce frater, hominem, etc.« Caecilius vero: »Quamquam tibi, Marce frater, etc.«

Quam nota autem omnibus, et nobilis fuit consularis apud Romanos Minuciorum familia tam cuilibet hactenus incompertum utrum ex ea, aut qua ex alia suam Minucius noster originem duxerit. Neque ulli magis exploratum quae fuerit illius patria. Quidam tamen eum ex hujus, de quo agimus, stylo in Africa natum suspicantur. Sed hi nec probant, nec probare possunt aliquid durioris Africani sermonis in eo deprehendi. Numquid potiori jure dici posset Caecilium et Octavium, tanto amoris vinculo Minucio devinctos, revera Africanos fuisse, ejusque populares? At sane id, sicut paulo post videbimus, neque ita certum est, neque ex illorum quantavis amicitiae necessitudine [Col. 0381C] potest ullo absque dubio colligi.

Neminem vero fore putamus, qui negabit Minucium Romae, quae tunc caeterarum totius mundi urbium caput erat, diu mansisse, ubi causidici munere fungebatur. Citati quippe a nobis Lactantius atque Hieronymus illud palam aperteque asseverant. Ipsemet vero Minucius hujus libri initio scribit Octavium ad se Romam venisse, atque una cum eo et altero comite paulo post Ostiam petivisse: »Cum ad vindemiam, inquit, feriae judiciariam curam relaxaverant,« id est, cum a forensi labore, quo per totum annum occupabatur, vindemiarum tempore vacaret. Nonne etiam Octavius de se ipso, et de Minucio, vel potius Minucii tantum nomine dixit: »Nos tamen sacrilegos aliquos, et incestos, parricidas [Col. 0381D] etiam defendendos et tuendos suscipiebamus; hos vero,« scilicet Christianos, »nec audiendos in totum putabamus.« Ex quibus liquet illum, cum ethnicus adhuc esset, causidici obiise munus.

Nobis autem ipsemet testis est se ab ineunte aetate, et usque ad eam jam satis adultam, omnibus obligatum fuisse gentilium superstitionibus, ac nuntio tandem eis misso, christianam fidem amplexatum. De se siquidem, ac de Octavio haec scriptis tradidit: »Solus in amoribus conscius ipse, socius in erroribus; et cum discussa caligine de tenebrarum profundo in lucem sapientiae et veritatis emergerem, non respuit comitem, sed quod gloriosius est, praecucurrit.« Caelius vero ab ipso orationis suae [Col. 0382A] exordio, ita eum alloquitur: »Quam tibi, Marce frater, de quo cum maxime quaerimus,« id est, de ethnicae et christianae religionis veritate, »non sit ambiguum; ut pote cum diligenter in utroque vivendi genere versatus, repudiaris alterum, alterum comprobaris.« Quin etiam Octavius non tam de ipso fortasse, quemadmodum diximus, quam de Minucio Felice hunc rursus loquitur in modum: »Quam autem iniquum sit de incognitis,« scilicet Christianis, »et inexploratis judicare, quod facitis, nobis ipsis poenitentibus credite. Et nos enim idem fuimus, et eadem vobiscum quondam adhuc caeci et hebetes sentiebamus, quasi Christiani monstra colerent, infantes vorarent, convivia incesta miscerent. Nec intelligebamus ab his fabulas istas semper ventilari, et [Col. 0382B] numquam vel investigari, vel probari . . . hos nec audiendos in totum putabamus. Nonnumquam etiam miserantes eorum crudelius saeviebamus, ut torqueremus confitentes ad negandum, videlicet, ne perirent, exserentes in his perversam quaestionem, non quae verum erueret, sed quae mendacium cogeret. Et si quis infirmior, malo pressus et victus, Christianum se negasset, favebamus ei, quasi ejerato nomine, jam omnia facta sua illa negatione purgaret. Agnoscitisne eadem nos sensisse et egisse, quae sentitis et geritis?«

Sed a nobis fortasse aliquis insuper inquiret, utrum Minucius Felix post datum christianae fidei nomen, in causidici munere obeundo suam adhuc impenderit operam. Sed is, quaeso, animum ad ea [Col. 0382C] advertat, quae paulo ante observabamus, illum cum Caecilio et Octavio Ostiam, ubi disputatio, quae hoc, quo de agimus, libro exhibetur, habita est: tunc venisse, quando, »Ad vindemiam feriae judiciariam ejus curam relaxaverant.« Atqui tum, uti ex citatis paulo ante Caecilii verbis ostendimus, Minucius christianam religionem profitebatur. Quapropter ubi Caecilius obvium Serapidis simulacrum adorasset, tum illico in Minucium sic Octavius invectus est: »Non boni viri est, Marce frater, hominem domi forisque lateri inhaerentem sic in hac imperitiae vulgaris caecitate deserere, ut tam luculento die in lapides eum patiaris impingere . . . cum scias hujus erroris non minorem ad te, quam ad ipsum infamiam redundare.« At ibi Octavius, uti vides, Minucium ideo [Col. 0382D] arguit, quod christianam religionem tunc professus, in eo, quod ad Ostiense littus pergebat, itinere passus fuisset Serapidis simulacrum a Caecilio individuo suo comite adorari.

Neque id ulli mirum videri debet. Tum enim Christiani nec sua munera, nec dignitates, aut alia officia cum ethnicorum religione deponere consueverant. Sed illi tunc, sicuti diximus, et fusius infra dicemus, per totum terrarum orbem dispersi, atque cum ethnicis permisti, solebant quaelibet munia et negotia, solo deorum cultu excepto, cum eis agere. Unde Tertullianus (Tertull. Apologet. cap. 37, pag. 33): »Hesterni, inquiebat, sumus, et vestra omnia implevimus, urbes, insulas, castella, municipia, [Col. 0383A] conciliabula, castra ipsa, tribus, decurias, palatium, senatum, forum, sola vobis reliquimus templa.« Et infra (Idem ibid. cap. 42): »Itaque non sine foro, non sine macello, non sine balneis, tabernis, officinis, stabulis, nundinis vestris, caeterisque commerciis cohabitamus hoc saeculum. Navigamus et nos vobiscum, et vobiscum militamus, et rusticamur, et mercamur; proinde miscemus artes, operas nostras publicamus usui vestro. Quomodo infructuosi videamur negotiis vestris, cum quibus, et de quibus vivimus, non scio. Sed ceremonias tuas non frequento, etc.«

Quam pie autem et sancte postea Minucius vixerit, his Eucherius Lugdunensis episcopus docet verbis (Eucher. Lugdun. epist. ad Valerianum): »Et quando [Col. 0383B] clarissimos facundia Firmianum, Minucium, Cyprianum, Hilarium, Joannem, Ambrosium ex illo volumine numerositatis evolvam? Dixerant, credo; Quid hoc est? Surgunt indocti et coelum rapiunt: et nos cum doctrinis nostris ecce ubi in errore volutamur et sanguine. Dixerant istud; et idcirco ipsi postea vim intulerunt regno.«



ARTICULUS III. Qui fuerint Caecilius, et Octavius, qui in hoc libro disputantes introducuntur.

Cum hic liber nihil aliud, uti vidimus, contineat praeter Caecilii et Octavii de ethnica et christiana religione disputantium dialogum, a nobis haud dubie aliquis sciscitabitur quinam illi fuerint. Sed huic [Col. 0383C] ingenue respondebimus nihil de iis certius, quam ex hoc libro posse proferri. Caecilius autem, qui causam orat ethnicorum, ibi alio nomine Natalis ab Octavio nuncupatur. »Nec dissimulabo, inquit, principio ita Natalis mei errantem, vagam, lubricam nutasse sententiam . . . . sed in Natali meo versutiam nolo, non credo, procul ab ejus simplicitate subtilis urbanitas.« Quibus ex verbis praeterea colligimus eum virum bonum, rectum, sincerum et simplicis veritatis amicum fuisse.

Neque dubium ulli esse potest, quin ille primum quidem mancipatus fuerit gentilium religioni, quam bona fide, totisque ingenii viribus in hoc libro defendere connititur. Et vero ubi intellexit se per Minucii latus ab Octavio feriri, quia Serapidis simulacrum, [Col. 0383D] more gentilium, uti dictum est, salutaverat, tanto dolore correptus est, ut in haec eruperit verba: »Jamdudum me Octavii nostri acriter angit et remordet oratio, qua in te invectus, objurgavit negligentiae, ut me dissimulanter gravius argueret inscientiae.« Denique ea fuit illius probitas et ingenuitas, isque animi candor, ut Octavii oratione attentissime audita, victum se statim utroque confessus, pristinos ejuraverit errores, ac christianam fidem amplexus sit.

Eum vero patria Cirtensem, seu Cirta, nobilissimo Numidiae oppido oriundum, ex his quidam colligi posse putant illius verbis, quibus Frontonem Cirtensem oratorem suum appellat: »Id etiam Cirtensis nostri testatur oratio.« Quod quidem quia verum [Col. 0384A] esse Octavius probe noverat, ipsi ita respondit: »Sic de isto et tuus Fronto, non ut affirmator testimonium fecit, sed convicium ut orator aspersit.« Verumtamen quoniam Caecilius Frontonem alia de causa suum dicere potuit, quanti hoc argumentum sit ponderis, aliorum esto judicium.

Quidquid porro de illius patria statuatur, scimus sane ipsum Romae diu, atque in eadem, qua Minucius, habitasse domo. Ibi autem tanta inter utrumque intercesserat amicitiae necessitudo, ut Caecilius a Minucii latere numquam discederet. Octavius siquidem aperte declarat eum fuisse »hominem domi forisque lateri« Minucii Felicis »inhaerentem.« Quapropter cum Caecilius Serapidis adorasset effigiem, tunc continuo Octavius Minucium increpando [Col. 0384B] dixit: »Scias hujus erroris non minorem ad te, quam ad ipsum infamiam redundare.«

Caeterum ille philosophus, videtur et Academicorum, qui omnia dubia atque incerta, nihilque se scire asserebant, sectam secutus. Sua enim vero in oratione non alias, quam hujuscemodi academici viri partes agit, uti ab ipso non solum illius exordio, sed fine etiam manifestissime omnibus patet. Quid vero quod ipse eadem oratione probare nititur incertum omnino esse, nec sibi, nec ulli hactenus homini exploratum, utrum unus pluresve sint dii, atque idcirco satius esse in re tam dubia sequi acceptas a majoribus de iisdem diis eorumque cultu traditiones? Sed ubi veritatis lumen ei affulsit, tunc protinus repudiatis, ut vidimus, erroribus pristinis, [Col. 0384C] Deum unum agnovit, crediditque, ac christianam religionem professus est.

Quidam vero ex Lampridii scriptis confici posse putaverunt hunc Caecilium natione Afrum, rhetorem professione, ac Diadumeni, qui Macrini filius erat, fuisse praeceptorem. Sed haec opinio nulla prorsus, nec vero quidem simili ratione, immo nec ipso etiam nomine fundatur. Quibus enim Lampridii manuscriptos codices legere licuit, hi Diadumeni magistrum in illis omnibus, neque Caecilium, neque Caecilianum, sed Caelianum vocari asseverant. Quod vero alii quidam illum Natalem fuisse suspicantur, qui Severo imperante, Christum confessus, ad Theodotianos haereticos postea defecit, hi profecto mera ac prorsus debili conjectura, nominis scilicet sola [Col. 0384D] similitudine nituntur.

At vero itaque propius abesse creduntur, qui eum esse censent, qui in Africam reversus, et presbyter deinde creatus, Cyprianum Carthaginensem episcopum ad ipsam christianam religionem adduxit. De illo namque haec Pontius Diaconus in ejusdem Cypriani vita narrat (Pont. Vita Cyprian.): »Erat sane illi etiam de nobis contubernium viri justi et laudabilis memoriae Caecilii, et aetate tunc et honore presbyteri, qui eum ad agnitionem verae divinitatis a saeculari errore correxerat. Hunc toto honore atque omni observantia diligebat, obsequenti veneratione suscipiens, non jam ut amicum animae coaequalem, sed tamquam novae vitae parentem.« In [Col. 0385A] tanti autem beneficii memoriam Cyprianus procul dubio cognomen Caecilii assumpsit. Quid enim, quaeso, aliud significant haec Hieronymi verba (Hieronym. de Script. Eccles. cap. 67): »Exinde suadente presbytero Caecilio, a quo et cognomentum sortitus est, Christianus factus?« Caecilius vero vicissim tanto Cyprianum et amore et honore prosecutus est, ut, teste adhuc Pontio, conjugem suam et liberos illi moriens commendaverit. »Demulsus ejus obsequiis, ait Pontius (Pont. Vit. Cypr.), in tantum dilectionis immensae merito provocatus est, ut de saeculo excedens, accersitione jam proxima, commendaret illi conjugem ac liberos suos, et quem fecerat de sectae communione participem, postmodum faceret pietatis haeredem.« At hunc esse, de quo agimus, Caecilium [Col. 0385B] inde haud inepte confirmari arbitrantur, quod eadem fuerit hujus et Cypriani aetas, atque eadem, uti apparet, patria, in quam Caecilius post datum Christi nomen redierat. Huc accedit, quod plura, de quibus nos inferius, hujusce libri fragmenta, totidem verbis transcripsit Cyprianus. Verum etiamsi hisce rationum momentis huic opinioni nihil repugnare probaveris; nemini tamen umquam persuadebis, aliquid prorsus certi et indubitati posse ex eis concludi.

Octavius vero, qui et Januarius a Caecilio cognominatur, vir fuit, ut ait Minucius, eximius et sanctus, ipsique amicissimus. Et certe tanto uterque in se invicem amore flagrabat, »ut crederes unam,« inquit idem Minucius, »mentem in duobus fuisse [Col. 0385C] divisam.« Uterque etiam, ut annotavimus, causarum fuerat patronus et ethnicus, et ambo simul, ejurato impio gentilium cultu, christianae religioni initiati sunt. Tunc autem Octavius Minucii fidelissimus, ita enim Minucius ipse loquitur, contubernalis erat, id est, Romae cum eo commorabatur. Inde postea rediit in patriam, matrimonioque ibi copulatus, plures liberos suscepit. Sed ii adhuc infantibus, et dimidiata verba tentantibus relictis, Romam negotii et visendi Minucii gratia iterum venit, ubi summo cum gaudio ab illo exceptus est. Pietatem vero sanctitatemque ejus satis patefaciunt mentis ardor et studium, quo in gentilium superstitiones raptus, Caecilium, atque etiam ipsum Minucium, ob adoratam ab illo, sicut vidimus, Serapidis effigiem [Col. 0385D] tam acriter castigavit. Scimus quidem Cypriani tempore quosdam in Africa extitisse episcopos, quorum unus Natalis, alter vero Januarius appellatur. Sed eosdem illos esse, qui in hoc Minucii libro disputant, quicumque dixerint, hi nulla prorsus vel minima ratione fulti, pro libito divinabunt.

Porro autem Minucius hujusce libri initio significare videtur Octavium ex hac vita migravisse, quando hunc illius cum Caecilio dialogum scriptis tradidit. Quam grata etenim sibi esset illius memoria, quantumque intimis suis sensibus ille inhaereret, ibi explicat, continuoque addit: »Nec immerito discedens vir eximius et sanctus, immensum sui [Col. 0386A] desiderium nobis reliquit.« Verumtamen quia simplici verbo discedens utitur, nobis dictu non ita facile videtur, utrum illud de Octavii morte, vel de illius ab ipso et Roma discessu intelligendum sit. Neque tamen ignoramus haec priori significatu a doctis quibusdam viris explicari, haud dubie quoniam Minucius adjecit: »Immensum sui desiderium nobis reliquit.« At certe utrum de viro sibi conjunctissimo et amicissimo, quocum una ipsi erat mens et anima, quique longo terrarum intervallo jam a se separatus erat, dicere id ille non potuerit, tuum sit, lector erudite, judicium.

Quoquo autem modo res se habeat, non desunt quidam, qui suspicantur Octavium et Caecilium fictos personatosque esse homines, qui a Minucio [Col. 0386B] nostro in hoc libro disputantes introducuntur. Sed isti quoque nullam omnino conjecturae suae proferunt vel levissimam confirmationem. Nescii porro non sumus saepius a variis scriptoribus, ex quibus hanc auctor noster dialogi formam dubio procul mutuatus est, suis in libris simulatos hujusmodi viros induci. At hujus fictionis aut expressis plerumque verbis lectores ipsi suos admonent, aut id ex eorum sermone facile intelligitur. Contra vero in hoc auctoris nostri libro nihil quidquam occurrit, quo nec veros homines disputasse, nec ea omnia, quae narrantur, vera esse credamus. Caeterum quidquid ea de re dixeris, integra semper, et ejusdem ponderis erunt Minucii contra gentilium ritus, ac pro christianae religionis defensione argumenta.



CAPUT II. DE HUJUS LIBRI AETATE, STYLO, TITULO, ARGUMENTO, DIVISIONIBUS, MANUSCRIPTIS CODICIBUS, ET EDITIONIBUS, DE VARIORUM IN EUM OBSERVATIONIBUS, DE CORRUPTIS LOCIS, ET QUID MINUCIUS EX ALIIS, ET ALIIS EX IPSO DELIBAVERINT.
[Col. 0386C]


ARTICULUS PRIMUS. Quo tempore hic liber editus fuerit.

Quo tempore illud Caecilii et Octavii colloquium litteris Minucius mandaverit, in eamque, quam prae se fert, libri formam redegerit, res est inter doctissimos hujus aetatis scriptores controversa. Quidam enim hunc librum a Minucio circa annum Christi 160 [Col. 0386D] scriptum fuisse opinantur. Sed hi nulla alia ducuntur ratione, quam quia in animum sibi induxerunt Frontonem Cirtensem oratorem, quem M. Aurelii imperatoris magistrum dicunt, hoc in libro citari. Sed incertum omnino est an Fronto a Minucio laudatus Aurelii revera fuerit praeceptor. Deinde quid prohibet, quominus Fronto, antea mortuus, ab auctore nostro postmodum citari potuerit? Denique Hieronymus in Catalogo Scriptorum Ecclesiasticorum (Hieronym. Catalog. § 53 et 584) Tertulliano, quem Severo et Caracalla imperantibus regnasse, sicut et alii, perhibet, longe antiquiorem quam Minucio locum assignat.

Quidam e contrario opinati sunt Minucium posteriorem [Col. 0387A] esse Cypriano, qui anno Christi 258 martyrio vitam finivit. Hieronymus enim, inquiunt, in sua adversus Jovinianum Apologia, sive ad Pammachium Epistola, Minucium nostrum post eumdem Cyprianum nominavit. Inde autem duo confici posse putant, ac primo quidem, ab ipso Minucio, ubi de Christianorum vexatione disputat, ibi excitatam a Decio Imperatore persecutionem indicari: secundo, Minucium hoc in libro plura ex Cypriani delibasse commentationibus.

Verum tota haec argumentatio in sola nititur Hieronymi Apologia. Sed ibi ille varios Scriptores appellando, temporum non sequitur ordinem. Everso igitur hujus opinionis fundamento, ipsa quoque ruat necesse est. Neque etiam Minucius de persecutione [Col. 0387B] Deciana, sed alia antiquiore loqui videtur. Cyprianus etiam sua a Minucio, potius quam Minucius ab eo haud dubie excerpsit.

Quamobrem alii censent hunc Minucii nostri librum editum fuisse initio tertii Ecclesiae saeculi, cum post data a Severo imperatore edicta, gentiles in Christianos saeviebant. Nam Hieronymus in Catalogo Scriptorum Ecclesiasticorum (Idem, Catalog. Script. Eccles. § 58 et 59), ubi ordinem temporum accuratius observat, Minucium nostrum posuit proxime ante Caium, ut in omnibus illius Catalogi editionibus, vel proxime post ipsum, ut in vetustissimo codice nostro Sangermanensi, Longobardicis litteris ante mille annos descripto. At in omnibus hujus libri sive editis sive ineditis codicibus Cyprianus longe post utrumque, [Col. 0387C] videlicet post septem alios scriptores, collocatur. Nonne autem inde colligere licet Minucium et Caium fuisse coaetaneos, et Cypriano vetustiores? Atqui »Caius sub Zephyrino Romanae urbis episcopo« inquit idem Hieronymus, »id est, sub Antonino, Severi filio, disputationem adversum Proculum, Montani sectatorem valde insignem habuit.« Prius vero Eusebius semel et iterum dixerat hunc Caium vixisse sub Zephyrini pontificatu (Euseb. libr. II Histor. Eccles. cap. 25, et lib. VI, cap. 20). At hic Romanae Ecclesiae ab anno 201 aut 202 praefuisse perhibetur. Severi autem filius, sive Caracalla, cujus Hieronymus mentionem facit, post Severum patrem suum ab anno 211 ad annum 217 imperavit. Nonne autem inde concludi potest Minucii nostri librum editum in [Col. 0387D] lucem fuisse sub Caracallae imperio, et cum ethnici in Christianos adhuc grassabantur?

Sed objiciunt eruditi viri Caecilium exprobravisse Octavio nulla tunc fuisse Christianis templa, nec id utique ab Octavio negatum. Atqui Origenes, inquiunt, in suis, quae Philippo regnante, hoc est, circa annum 244 composuisse fertur, in Matthaeum commentariis (Origen. Tract. in Matth. cap. 28), testatum nobis fecit incensas fuisse Christianorum ecclesias. Antea ergo publicis in locis exstructae fuerant, sed non longum ante tempus, ac dumtaxat cum Alexander Severus, circa annum 222, Romanis imperabat. Nam is, teste Lampridio, »Christo templum facere voluit, eumque inter deos recipere, quod [Col. 0388A] et Adrianus cogitasse fertur, qui templa in omnibus civitatibus sine simulacris jusserat fieri.« (Lamprid. in Vita Alex. Sev. post med.) Christiani igitur oblatam sibi Alexandro construendi ecclesias occasionem procul dubio non amiserunt. Sed cur, quaeso, datam sibi prius ab Adriano, uti ibidem narrat Lampridius, similem occasionem amisissent? Nutat igitur haec argumentatio, nihilque ex ea certi omnino confici potest.

Urgent tamen Caecilium audacter asseruisse Christianos ex ultima faece plebis fuisse homines, summisque miseriis ac paupertate ubique oppressos. At hoc dici non potuit, nisi paulo ante imperium Alexandri Severi, cujus palatium Christianis repletum erat, qui vitam procul dubio in summis miseriis ac [Col. 0388B] paupertate non agebant.

Sed hujus argumentationis non majus profecto est pondus et robur. Jam enim audivimus Tertullianum dicentem urbes, castella, forum, senatum, palatium oppleta fuisse Christianis, qui gentilibus nihil aliud, quam falsorum deorum templa reliquerant. Quis autem diffitebitur hos, sicut ethnicos, non omnes sortis infimae, sed cujuslibet fuisse conditionis?

Quid vero, quod ipsemet Minucius noster post christianae religionis professionem non minoris, quam antea conditionis fuit: sed insignis erat, uti supra a nobis observatum, causarum patronus? Quamvis autem Caecilius, et alii etiam, ut inferius explicabimus, dixerint plures ex Christianis pauperes egenosque fuisse, non negant tamen non paucos ex illis abundasse [Col. 0388C] magnis divitiis ac facultatibus. Quamobrem Octavius Caecilio, Christianorum paupertatem, ignobilitatem, et humilitatem exprobranti, respondet: »Non de ultima statim plebe consistimus, si honores vestros et purpuras,« quando scilicet christianae sanctitati repugnabant, recusamus.

Quid ergo, inquiet aliquis, nihilne certi de hujus libri aetate definiri potest? Respondebimus Minucium haud obscure inficiari publicas, cum haec scriberet, a Christianis aedificatas ecclesias, aut ut ipse loquitur, ulla fuisse templa publica, in quae palam convenire potuerint. At inde non inepte colligitur hunc librum prius editum fuisse, quam Romanorum imperio potiretur Alexander Severus, cujus palatium, sicuti diximus, plenum erat Christianis, quorum Deo [Col. 0388D] ipse templum construere decreverat. Quo autem potissimum tempore liber ille divulgatus sit, non aliunde certius, sicuti opinamur, colligi potest quam ex citato Hieronymi de Scriptoribus Ecclesiasticis Catalogo. Quamvis enim probaretur non omnes omnino memoratos ab eo scriptores ibi servato ad amussim tempore recenseri; plures nihilominus a Tertulliano ad Minucium nostrum, et ab eodem Minucio ad Cyprianum enumerantur, quam ut inde concludi haud absurde non possit hunc librum a Minucio editum esse, post Tertulliani et ante Cypriani eodem de argumento lucubrationes (Hieronym. Catalog. Script. Eccles. § 53, pag. 115; § 58, pag. 117, et § 67, pag. 119). Atqui Tertullianus Apologeticum suum, [Col. 0389A] de quo infra disputandum, in lucem protulit circa annum 200; Cyprianus vero suum ad Demetrianum circa annum 257 scripsisse perhibetur. Medio igitur intra hos annos intervallo Minucius librum hunc publici juris fecisse dicendus est. Deinde vero si ille revera, sicut paulo ante dicebamus, asserat nullas tunc fuisse publicas Christianorum ecclesias, inde adhuc conficietur hunc librum in vulgus prodiisse ante annum 220, quo Alexander Severus ad imperium evectus est. At haec porro omnia si secum componantur, nonne probabilius dici potest hunc librum a Minucio editum esse circa annum Christi 217, quo Caracalla occisus fuit vel cum regnaret Heliogabalus, ac per varias Romani imperii tempestates Christiani ab ethnicis impune divexarentur. Nos tamen peritiori [Col. 0389B] non invidemus qui meliora suggesserit.



ARTICULUS II. Cujus verbis, quove stylo hic liber compositus sit, quis ejus titulus, quis Minucii Felicis in eo scopus, et utrum ille Christianorum causam plene perfecteque peroraverit.

Etsi Minucius Felix apertissime declaret editum a se fuisse hunc librum ex instituta, quemadmodum superius dictum est, inter Caecilium et Octavium disputatione; nemini tamen dubium esse debet, quin eum non tam illorum, quam suis verbis composuerit. Quae enim ab illis pronuntiata sunt, eo difficilius potuit memoriter retinere, quod non statim, sed elapso quodam tempore, et post Octavii a se discessum in [Col. 0389C] hanc, quam videmus, libri formam se redegisse testificetur. Praeterea idem plane est totius hujus libri stylus. Quis autem facile patietur sibi persuaderi Caecilium et Octavium. ex tempore disputantes, eodem prorsus modo esse locutos? Ad haec vero idem quoque est in praefatione huic disputationi, ab ipsomet Minucio praeposita, ac toto in libro modus loquendi, eademque dicendi ratio. Sed illum a Minucio confectum ii longe facilius concedent, qui Caecilium et Octavium personatos homines fuisse arbitrantur.

Omnes porro magno plane consensu, unaque voce fatentur, Minucii in hoc Dialogo dicendi genus esse grave, argutum, elegans, politum, acre, vehemens, pressum, concisum, praeclaris gravibusque sententiis [Col. 0389D] passim ubique repletum. In eo etiam elegantes quaedam, concinnae, et ipsa sua brevitate gratissimae descriptiones occurrunt, atque ea in primis, cunctorum ore celebrata, qua puerorum sese testarum in mare jaculationibus oblectantium ludus describitur.

Nemo est etiam, qui non videat hunc librum duas distinctum esse in partes, quarum prima Caecilii pro ethnicis, et secunda Octavii pro Christianis orationem complectitur. Verum omnia in eo continenter, et ulla absque sermonis distinctione, cum in codice manuscripto, tum in editis scripta semper fuerunt. In ultima siquidem tantum illius editione quaedam textus in capita dividendi notae seu numeri in marginibus [Col. 0390A] apposita sunt. Sed hae divisiones saepius satis accuratae non videntur. In majus autem legentium commodum totus liber in varia capita potest facile distingui.

Verus autem et genuinus hujus libri titulus est Octavius, quem illi ab ipsomet Minucio impositum citati a nobis locupletissimi testes Lactantius et Hieronymus apertissime pronuntiant. Eum autem Minucius ita inscribendo, Platonem. Ciceronemque, et alios imitatus est, qui ejuscemodi libris, in dialogi formam compositis, illius nomen praefixerunt, qui praecipuas in eis agit partes. Talis autem in hoc libro Octavius repraesentatur, qui de suo adversario, nimirum Caecilio, triumphavit, eoque tandem illum adegit, ut quam impugnabat christianam religionem, [Col. 0390B] veram esse agnosceret, illamque confestim amplexaretur.

Non alius porro Minucii toto hoc in libro scopus, finisque fuit, quam ut falsitatem ethnicae religionis, et christianae veritatem demonstraret. Sed quia haec demonstratio variis argumentis, diversisque modis fieri potest, Minucius in se dumtaxat probandum suscepit falsos commentitiosque esse gentilium deos, impios omnino et absurdos illorum cultus, unum tantummodo esse Deum, ubique praesentem, et omnibus ac singulis providentem; sanctos, illibatosque Christianorum mores et conventus, ethnicos eorum criminum reos esse, quorum falso accusabant Christianos, quosque contra jus omne et fas propter suum solum nomen quolibet dirissimo suppliciorum genere [Col. 0390C] excarnificabant et trucidabant. Quae quidem ab eo vel argumentis, ut aiunt, ad hominem, hoc est, ethnicorum ipsorummet scriptorum testimonio, vel aliis ab ipsa naturali ratione et aequitate petitis, invictissime probantur.

At si res ita se habeat, qua, inquiet aliquis, ratione Lactantius Minucium nostrum ex his christianae religionis defensoribus unum esse dicit, qui »defensioni ejus non suffecerunt?« (Lactant. lib. V Divin. Instit. cap. 1). Cur etiam haud dubitanter asseverat hoc illius opere declarari »quam idoneus veritatis assertor fuisset, si se totum ad id studium contulisset?« Nonne his verbis satis aperte significat hoc argumentum a Minucio, aut levissime, aut animi dumtaxat relaxandi recreandique gratia pertractatum? [Col. 0390D] Minime quidem. Ea quippe disputatio tam serio, tantoque studio ab ipso instituta est, ut illa sola Caecilius se victum, atque ad gentilium errores ejurandos, amplexandamque christianam religionem coactum fuisse palam professus sit. Nihil itaque aliud sibi Lactantius voluisse videtur, nisi christianae religionis defensionem hoc Minucii in libro totam, integram, atque omni, qua poterat, parte perfectam et absolutam non exhiberi. Christianae enimvero religionis veritas variis, uti jam monuimus et omnes ultro fatentur argumentis, quae sola separataque sufficiunt, demonstrari potest. Minucio itaque nullus vitio umquam jure merito verterit, quod ad funditus evertendos gentilium errores, ad propulsandas illorum [Col. 0391A] in Christianos falsissimas criminationes, ac stabiliendam christianae religionis veritatem, ex pluribus argumentis ea selegerit, quibus haec satis superque demonstrantur. Ita sane aliqui haud plane ignobiles christianae religionis defensores, illius veritatem demonstrarunt ex adimpletis divinorum prophetarum oraculis, alii ex Christi discipulorumque ejus miraculis, alii vero aliis argumentis, quae hic dinumerare nihil necesse est, quis tamen illos suo defensoris munere non rite perfunctos dicere umquam ausus est?



ARTICULUS III. De hujus libri manuscriptis codicibus variisque editionibus.

[Col. 0391B] Unus nobis jam a longo tempore tantum superest hujus libri manuscriptus codex, octingentis abhinc annis eleganti sane charactere, sed ab imperito librario descriptus. Arnobii autem nomine post septem illius adversus gentes libros hoc titulo exhibetur: Arnobii liber VII explicit: Incipit liber VIII feliciter. Summus autem Pontifex hunc codicem, Romae in bibliotheca Vaticana repertum, Francisco primo Galliarum regi cum uno primae illius editionis exemplari dono dedit: jamque in regia bibliotheca Parisiis olim numero 1344, nunc 3975, notatus asservatur.

Falso hujus codicis titulo deceptus Faustus Sabaeus Brixianus, anno 1542 cum Arnobii nomine, et tamquam octavum illius librum typis edi curavit. Elapso [Col. 0391C] inde triennio, hoc est, anno 1545, Sigismundus Gelenius novam hujus libri, eodem titulo et nomine, Basileae typis Frobenii editionem juris fecit publici.

Eodem postea errore ducti sunt, ii a quibus hic liber eodem modo iterum in Germania excusus, et divulgatus est.

Sic igitur hic liber, Arnobio praepostere ascriptus, tamdiu nemine animadvertente, variis in mundi partibus, Italia, Gallia, Germania volutabatur. Omnes quoque alios etiam doctiores homines hic error adeo invaserat, ut Erasmus ipse, in legendis sanctorum Ecclesiae Patrum libris exercitatus, verum Minucii Octavium non amplius exstare asseruerit. Sed si attentiori ille animo et hunc auctoris nostri, [Col. 0391D] atque alios Arnobii libros legisset, non minus ipsi, quam olim Nepotiano, ut Hieronymus testatur (Hieronym. epist. 35, ad Heliod. p. 271), facile promtumque fuisset, diversam plane utriusque discernere dicendi rationem. Et vero. quid Erasmo caeterisque omnibus facilius, quam hunc librum volvendo, confestim deprehendere Arnobii libros non in dialogi formam, sicut hic Minucii Octavius, styloque longe diverso esse compositos.

At optime quidem id intellexit Franciscus Balduinus, atque hac ipsa de causa, Lactantii, Hieronymique, quos supra citavimus, auctoritate fretus, Octavium hunc genuino suo parenti Minucio Felici restituit. Quamobrem anno 1560 illum, ipso Minucii [Col. 0392A] nomine inscriptum, curavit Heidelbergae typis Ludovici Lucii excudi.

Tredecim tamen postea annis, nimirum anno 1583, nova hujus libri cum septem Arnobianis editio a Fulvio Ursino Romae adornata est, in qua ille ab his ita sejunctus fuit, tamquam Ursinus id fecisset omnium primus, nec ullus de hoc Minucii libro ab Arnobianis sejungendo hactenus cogitasset. Sed Balduini editionem si viderat, bonam illius fidem; si non noverat, diligentiam haud plane immerito desiderabis.

Deinceps vero a caeteris omnibus hic liber Minucii nomine editus est. Nam posthaec studio et cura Johannis a Wower Basileae ex Frobenii typographia anno 1603 prodiit. Nos autem ille admonet se Minuciani [Col. 0392B] textus errata correxisse ex illa Fulvii Ursini editione, atque ex alio quodam libro, cujus margini variantes lectiones ex manuscripto regio, atque aliis ex libris Petrus Daniel collegerat.

Hamburgi vero semel et iterum annis 1610 et 1612 idem ille Minucii nostri liber ab Gebharto Elmenhorstio cum septem Arnobii libris publicatus fuit.

Simili quoque modo alia illius editio Parisiis anno 1613 a Desiderio Heraldo, sed ullis absque in Octavium observationibus, uti mox dicetur, adornata, in publicam lucem emissa est.

Aliam hujus libri editionem, ab Oxoniensium typographorum officina profectam, sed ab aliis parum discrepantem nobis indicat Ouzelius.

[Col. 0392C] Postea vero Nicolaus Rigaltius illum ad codicis Regii fidem denuo castigatum, variisque in locis, ut ipse ait, correctum et emendatum Lutetiae Parisiorum apud viduam Mathurini Dupuis protulit in vulgus. Et certe in hoc regio codice manuscripto deprehendimus Rigaltii notas, quibus Minucii verba separavit correxitque, ac varias interpunctiones, quibus commata et phrases credidit esse distinguenda. Ex hac autem editione idem liber Amstelodami anno 1645, et inter Cypriani Opera anno 1666 postmodum excusus est. Verum editio a Rigaltio adornata plurium vituperationem effugere non potuit.

Quamvis enim Jacobus Ouzelius non minimis illam extollat laudibus; aliam tamen, uti putabat, [Col. 0392D] meliorem ipse adhuc adolescens anno 1652 Lugduni Batavorum apud Johannem le Maire promulgavit. Nam in illius praefatione monitum lectorem facit se auctoris verba, ab aliis ex regio codice recte emendata, retinuisse, alias vulgatam praetulisse lectionem. Conjecturas vero suas, easque, ut ipse ait, certissimas semel tantum aut bis Minuciano inseruit textui, caeteras suis commisit animadversionibus. Denique plurima in prava verborum interpunctione a distinctione se immutasse testificatur.

Ea autem Ouzelii editio recusa est in officina Hackiana Lugduni Batavorum anno 1672; sed quo auctore, cujusve studio et labore, penitus tacetur. [Col. 0393A] Brevi etenim tantum monito declarant typographi, se dubios anxiosque haesisse, cujus potissimum scriptoris opera novis typis cuderint, doctorum tandem virorum consilio hunc edidisse Minucii Felicis Octavium, omnibus, uti aiunt, numeris suis absolutum, ac quibuslibet variorum, quae hactenus prodierant, notis et animadversionibus illustratum.

At Gronovio, sicuti paulo post dicetur, longe aliter visum est. Nullam enimvero esse putat, hac ipsa propter easdem Ouzelii notas pejorem minusque probandam. Porro autem tametsi illa elegantioribus, quam caeterae omnes, typis excusa videatur, plura nihilominus ac potissimum in observationibus et notis, ubi auctorum libri citantur, [Col. 0393B] typographorum errata deprehendimus. Quod quidem idcirco monendum esse duximus, ne quis in posterum, iis non satis diligenter examinatis, in errorem inducatur.

Aliam praeterea hujusce Minuciani libri editionem Christophorus Cellarius in christianae juventutis gratiam curavit, Hallae anno 1699, perfici. Haec enim illius, utinam et omnium, fuit sententia, optimos latinitatis auctores, Ciceronem, aliosque, qui nihil nisi pudicum et honestum exhibent, ab adolescentibus christianis legendos sane, sed iis conjungendos christianae Ecclesiae antiquissimos et purioris latinitatis scriptores. Persuasum siquidem ille nec immerito habuit, hac lectione adolescentes posse latini sermonis nitore et elegantia, ac fidei nostrae [Col. 0393C] documentis, morum sanctitate, ac historia ecclesiastica simul imbui et informari.

Denique hic liber anno 1709 Lugduni Batavorum »ex recensione Jacobi Gronovii« typis mandatus est. Quibus autem rationibus ad eum rursus publicandum adductus fuerit, sic ille ab ipso praefationis suae exordio explicat: »Repetenda erat in hac urbe editio M. Minucii Felicis, cum vario sermone ad librariorum notitiam venit mea frequens hujus libelli commendatio, et olim ac semper lectio, ut fieri nequiret, quin iretur ad me.« Multis itaque nominibus ei procul dubio obstricta est litteratorum respublica, quod suam hisce librariis, seu potius typographis, non negaverit operum. Sine ea enimvero actum erat de nova Octavii editione, [Col. 0393D] aut minus doctis manibus inquinata potius, quam repurgata prodiisset.

Omnes vero vituperat superiores hujus libri editiones, nullamque esse asserit, in qua plura non desiderentur. At illas in primis infamare conatur, quae annis 1645, 1652, et 1672, a Rigaltio et Ouzelio concinnatae sunt. Nihil tamen aliud reprehendit, nisi quod vulgatae in iis annotationes »sint nimis, inquit, copiosae et loquaces, aut nimis paucae.« Longioribus quippe non solum obscuratur et evanescit tota Minuciani sermonis venustas, sed ejus etiam textus, in illis mersus, magno sine taedio vix a quoquam perlegi potest. Plura insuper loca superesse putat quae tametsi correctione indigeant, [Col. 0394A] ab earum tamen animadversionum scriptoribus intacta omnino, ac praetermissa fuerunt.

At certe non alio Gronovius animo harum aliarumque editionum vitia exaggerare videtur, nisi ut unicuique persuadeat suam caeteris aliis esse praestantiorem, omnibusque numeris absolutam. Verumtamen quae in Minucii nostri textu mendis adhuc pluribus foedata, aut obscuriora esse censet, haec nullius manuscripti codicis auctoritate, sed suis tantummodo, vel aliorum conjecturis enucleare, vel quod rarius est, emendare connititur. Quanti porro hae conjecturae sint momenti, infra suo loco ostendemus. palamque mox faciemus illum suis in notis in eadem incidisse vitia, quae in aliis tanta confidentia redarguere ausus est.

[Col. 0394B] Observandum adhuc est quasdam ex hactenus recensitis hujusce Minuciani libri editionibus non semel, sed secundo, tertio, atque etiam amplius typis excusas fuisse. Sed quia nihil eis novi accessit, illas hic annumerare et recensere parum utile, aut potius plane supervacuum nobis videtur.



ARTICULUS IV. De variorum in hunc librum notis et animadversionibus.

Ex iis omnibus, quorum opera hunc librum typis editum diximus, pauci sunt, qui multas in eum notas et observationes non publicaverint. Quae itaque, qualesve ac cujus generis sint, jam a nobis [Col. 0394C] explicandum est. Primo quidem Joannes Meursius nonnullas in hunc Octavium protulit, quas in quodam opusculo, Hypocriticus Minucianus, sive Criticus subsecivus, inscripto, excusas habemus. In iis autem nonnulla auctoris nostri, quae corrupta ipsi videbantur, loca conjecturis suis corrigere, sed saepe saepius minus feliciter et apposite conatus est. Alia vero quaedam pauca aliorum scriptorum verbis explicat et interpretatur.

Franciscus autem Balduinus in suis in hunc librum Prolegomenis, postquam illum Minucio Felici vindicavit, quaedam de ejus aetate, familia, patria, professione, causidicis, Romanoque foro praefatur. Tum deinde disserit de hujus libri stylo, argumento, varia Caecilii Octaviique disputandi ratione, ac plura [Col. 0394D] hujus disputationis capita breviter exponit. Ea autem ex aliis quibusdam scriptoribus, ac potissimum ex christianae religionis defensoribus, Justino martyre, Athenagora, Theophilo Antiocheno, Clemente Alexandrino, Arnobio, Lactantio, Ambrosio, Augustino confirmat; sed nullibi fere indicat quibus in libris, vel qua librorum in parte haec quae citavit loca reperiantur. Denique ad praefationis calcem Christianos ad venerandae cohortatur antiquitatis ecclesiasticae studium.

Wowerus vero in suis notis brevitati satis consuluit. His autem vel textus menda corrigere nititur, vel Minucii Felicis verba ac dicta quibusdam aliorum scriptorum testimoniis explicare aut [Col. 0395A] confirmare. Verum majorem in iis citandis jure certe merito diligentiam ab ipso requiras. Nam alicubi appellat tantum scriptoris nomen, sed illius librum, vel libri locum, ubi citata ab illo verba occurrant, indicare non curat. Quod quidem ab eo in primis factitatum animadvertimus, ubi ad Tertulliani libros atque in primis illius Apologeticum nos mittit. Aliquando etiam vagatur extra propositum. Exemplo sit ille locus, ubi Octavius a Caecilio »pistorum praecipuus,« non sine convicio appellatur. Ibi enim Wowerus multa, quae ad auctoris propositum nihil penitus faciunt, perperam congessit.

Elmenhorstii autem notae Wowerianis prolixiores sunt, atque in iis multo accuratius quam Wowerus [Col. 0395B] annotat auctorum a se citatorum loca. Frustra tamen quidquam in tam longis observationibus quaeres, quod ad Minuciani textus integritatem aut emendationem pertineat; nam in illis eo tantum collineat, ut plura quae ab auctore dicta sunt, aliorum testimoniis asserantur, et stabiliantur. Demum nos aliquando ad suas mittit in Arnobii, aut Woweri in hunc Minucii nostri librum animadversiones. Omnes porro illas Elmenhorstii notas Gronovius solito more suo contemnit, verumque illud esse asseverat, quod de iis a Scaligero antea fuerat pronuntiatum (Scaliger. Epist. 260 et 261).

Quae vero ab Heraldo profectae sunt, in plerisque illis de emendato, manuscripti regii auctoritate, auctoris nostri textu, vel de eo conjecturis suis [Col. 0395C] corrigendo disputat. In aliis vero nos ille vel ad suas remittit notas in Arnobii libros, vel Tertulliani Apologeticum, cujus tamen vix ulla ullibi citat capita. In caeteris tandem notis sententias Minucii ex aliis scriptoribus confirmare conatur. Sed illae primam hujus libri partem, nimirum Caecilii sermonem, et illius in Christianos calumnias magis spectant. Paucissimae autem ejusmodi sunt in Octavii responsionem, et in rejectos atque exagitatos ab illo impios ethnicorum ritus.

Quibusdam autem observationes Rigaltii in hunc librum eruditae nec parum curiosae videntur. Ut enim alios omittamus, Ouzelius in sua ad eum librum praefatione fatetur multa in eis praeclara inveniri, et plus caeteris omnibus ab illo restitutam Octavio sanitatem. [Col. 0395D] Rigaltium tamen propterea arguit, quod conjecturis suis nimium indulgeat, easque Minucii verbis intermiscendo, illum ea loquentem faciat, quae in mentem ipsi non venerant. Gronovio autem si credas, haec Minucii Felicis disputatio merebatur, »ut procederet reverentius, et acrius expolita ac meliore in lumine posita,« quam in illa Rigaltii editione.

At certe quisquis hujus observationes legerit, is manifesto comperiet, in illis emendati textus rationem aliquando afferri, aliqua obscuriora verba explanari, ac plura Minucii loca aliorum auctorum firmari auctoritate. Non minus tamen clare perspiciet horum saepe nec libros, nec librorum capita, sed solum nomen citari. Multa quoque deprehendet ab [Col. 0396A] illo omnino praetermissa, quae non minus, quam caetera, explanatione aliqua egere videantur. Postremo quilibet ex postea dicendis agnoscere poterit, quam levibus saepe conjecturis textum Minucii emendare voluerit.

Quamvis longissimae profecto sint Ouzelii in hunc librum animadversiones, eas tamen a se »juvenilibus annis,« ac »currente praelo« compositas fatetur. Ad haec vero declarat in iis se ab aliorum tametsi doctissimorum virorum sententia nonnumquam, sed citra contumeliam, discessisse. Verum eas prolixiores esse nemo sane negaverit. Saepe enim a proposito auctoris textu prorsus digreditur, et plura, quae ad illum nihil penitus faciunt, ad nauseam usque congerit. Visne quaedam harumce digressionum tibi proferri [Col. 0396B] exempla? Vide, quaeso, quantum a proposito aliena sint, quae ad Minucii de lapidibus effigiatis et unctis sermonem explicandum retulit, de idolis in Meccano Turcarum templo constitutis? Quid vero ad Minucii propositum conducit longior Ouzelii disquisitio de opera a Romanis in delubris dedicandis, vel ab aliis quibusdam in observandis auguriis data, ac de primo auguriorum inventore, et de delubri etymologia? Ut quid etiam ille, oblata sibi de deorum tantum natalibus dicendi occasione, ad explanandos hominum tam principum, quam privatorum, atque etiam urbium natales dies, variosque eorum celebrandorum ritus, perquam longissime excurrit? Nec minores sunt illius digressiones de Mercurii nomine et officiis, ubi a Minucio simpliciter dicitur pedibus [Col. 0396C] alatis depictus: de sternutatione, ubi Socratis daemonium commemoratur; atque ut alia bene multa praetermittamus, de cane aliisque animalibus quae Aegyptii colebant, quorum Minucius nullam fecerat mentionem. Sed haec fortasse quibusdam videbuntur facilius condonanda adolescenti, qui cum vanam eruditionem suam ostentare vellet, observationes suas, »praelo,« ut ipse ait, »currente« editas, non potuit facere breviores. Sed nullam tamen Gronovius ei veniam dare potuit. Nam illum appellat virum ferum et ferreum, ac commentatorem impium, qui falso venditat animadversiones sibi fuisse »praelo currente« natas. Scelestum enimvero, inquit ille, sunt receptaculum, quo sua condidit furta, quae diris potius debebantur, nisi aliqua ex sui ipsiusmet Gronovii [Col. 0396D] patre, Boxhornio, Vossio et Elia Schevio accepisset. Sed quis non fatebitur graviorem, et viri magis feri ac ferrei, quam aequi judicis hanc esse censuram.

Cellarius vero tria in suis notis se praestitisse significat. Primo redditam textus a se emendati rationem. Secundo historias et fabulas, si quae obscuriores sunt, illustrari, ac tandem latina Minucii verba, si quando minus usitata aut difficiliora occurrant, clarius enucleari. At in his animadversionibus, aut plura ab aliis dicta repetit, aut multa tacita relinquit, quae nihil caeteris minus expositione indigebant.

Praeterea Jacobus Gronovius hanc omnium, de quibus hactenus egimus, notarum animadversionumque collectionem nihil aliud esse asserit, nisi indigestam [Col. 0397A] molem, colluviem infinitam, atque insanas a Minucii textu digressiones. At certe quamvis fateatur absurda illa et inutili animadversionum luxurie eumdem Minucii textum omnino praepostere obrui ac submergi, plura tamen in eis omissa fuisse deplorat, quibus Salmasius, Brummerus, Ernestius, ac potissimum Johannes Pricaeus alienis in locis, obscura quaedam auctoris nostri loca emendare aut enucleare tentaverunt.

Quamobrem is ipse Gronovius, in sua hujus libri omnium ultima editione, superioribus illis observationibus, si quasdam Ouzelii exceperis, has Salmasii aliorumque, et suas adjecit. Verum in easdem, quas in aliis tanta confidentia condemnat, aberrationes imprudenter omnino dilabitur. Longioribus etenim ipsius [Col. 0397B] aliorumque, quas transcripsit, annotationibus, textus Minucii longe magis quam in superioribus editionibus plane mergitur. Plures siquidem videre est paginas, in quibus nullum exstat Minucii verbum; in aliis vero una tantum, aut duae vel tres, in caeteris paucissimae ipsius textus lineae. Quis igitur diffitebitur ipsum Ouzelium, cujus notas Gronovius tanto despicatui ducendas arbitratur, longe fuisse prudentiorem, qui sua in editione totum integrumque Minucii textum repraesentat, omnesque suas animadversiones ad illius calcem rejecit?

Quanti autem momenti, et quanto caeteris praestantiores sint ejusdem Gronovii notae, si scire aveas, id tibi quibusdam exemplis patefaciendum est. Primum itaque annotat his Minucii verbis: »In praeterita [Col. 0397C] redire,« efficacissimam exhiberi verae jucunditatis, praeteritis gaudiis perceptae, descriptionem. Quod quidem ille Tullii et Vespasiani exemplis, nihil magis, quam alia innumera, ad propositum facientibus, probare conatur. Tunc continuo sic prosequitur: »Certe quod hic oculi, in aliis potest efficere cogitatio; immo ne vivam, si non haec felicitas me per annos meos comitetur; ut et domestica me felicitas consoletur, et Cantabrigiae vivam cum Jo. Pearsonio, Lutetiae cum Henr. Valesio, Florentiae cum Ant. Magliabequio, viris ab omni doctrinae laude beatissimis in aeternum.« Papae, quam praeclara, quam erudita, quam necessaria erat haec observatio! Quis umquam, ea praetermissa, Minucium clare omnino et perspicue loquentem audire potuisset?

[Col. 0397D] Ubi vero Caecilius dixit »nebulas semper adolescere,« ibi plura de graecis nominibus et ideo congerit, non ut auctoris sui textum explicet, sed ut Pricaeum, et Gallicum hujus libri interpretem redarguat.

Sed longius adhuc postea evagatur, ubi Caecilius Christianis objecit nullum ex inferis vel Protesilai sorte remeasse, »horarum saltem permisso commeatu.« Primum enim nos ille admonet nihil hac latina enuntiatione esse aut venustius, aut quod ipsi magis placuerit. Deinde vero fuse lateque probat, hoc solo et eleganti genitivo »horarum« significari exiguam temporis partem, quae non ultra unum diem processerit. Quis umquam, amabo te, nisi monente [Col. 0398A] Gronovio, id animo percepisset? Denique Janum Brouxhusium, qui ante vocem »horarum« scribi voluit »paucarum,« acriter castigat, additque se ab illo omni mendaciorum calumniarumque genere vexatum. Siccine ergo ei potius, quam aliis, fas fuit notis longioribus non solum digredi ab auctoris sui proposito, sed privatas quoque injurias ulcisci?

Sed agedum, quis in hujus libri editionibus animadversionem aliquam protulit ea longiorem, quae ab illo scripta est in haec pauca Minucii de Dianae simulacro verba: »Mammis multis, et verubus exstructa? Sex enim illius libri et amplius haec nota paginas implet, et integra ibi Holstenii Epistola, haud semel edita, transcribitur. Nonne poterat eam, si necesse esset, aut in libri calcem amandare, aut ex [Col. 0398B] illa quemadmodum ex Woweri, Elmenhorstii, aliorumque observationibus, quaedam delibare, quae ad auctoris nostri explicationem magis conducebant.

Verum et nos ipsi longiores utique essemus, si alias Gronovii his similes notas singillatim recensere vellemus, atque illas in primis, quibus recentioris cujusdam scriptoris testimonia gallico idiomate scripta interserit, atque Ouzelii furta et compilationes passim ubique indicat. Quasi vero, his praetermissis, textus Minucii intelligi non potuerit?

Neque tamen ii sumus, qui aliorum omnium, sicuti Gronovius, notas et animadversiones adspernemur, aut prorsus explodendas esse censeamus. Fatendum enim est variam in eis cum ipsiusmet Gronovii, tum aliorum eruditionem identidem deprehendi, iisque [Col. 0398C] explicari nonnullos Minucii obscuriores loquendi modos, ac verba quaedam a librario foede corrupta. Sed alia adhuc supersunt, quae medicam manum postulant, et quae explicatione egere nemo sane negaverit. Nova ergo hujus libri editio caeteris magis accurata et perfecta, ab aliquo erudito sinceroque veritatis amatore, nec partibus suis nimium studenti, adornari procul dubio potest.



ARTICULUS V. De corruptis aut corruptionis suspectis quibusdam hujus libri locis.

Cum unus tantum nobis supersit hujus libri manuscriptus codex regius, non mirum sane, si in auctoris [Col. 0398D] textu varia occurrant imperiti et latine nescientis librarii errata, quae tot scholiorum notarumque editores vel intacta praeteriere, vel conjecturis aut parum certis aut falsis emendare conati sunt. De his itaque locis corruptis aut corruptionis suspectis, praeter ea, quae inferius, ubi occasio opportunior se dederit, dicentur, hic aliquid promendum, et medica, si fieri possit, manus eis adhibenda.

Primum igitur suspicabatur Meursius, in hoc Octavii loco, ubi Minucius dixit: »Cum diluculo ad mare inambulando, etc.« Caecilii aliorum comitis nomen omissum. Sed perperam. Nam mox eum Minucius nomine suo appellat; et paulo post Octavius illum vocat »hominem domi forisque« Minucii »lateri [Col. 0399A] inhaerentem.« At inde satis liquet priori loco facile Caecilii nomen ab omnibus posse suppleri.

Observavit Rigaltius Minucium, de fluctibus maris disserentem, dixisse: »Crispis torosisque ibidem erroribus delectati.« Verum in manuscripto codice regio prima prioris nominis crispis littera C, correcta fuit, et alia quae hanc praecedebat, deleta videtur, quemadmodum et illa quae in voce torosis media erat. Quamobrem quidam ibi legendum putarunt tortuosis; alii bene a librario correctum torosis. Quae quidem lectio probatur Rigaltio. Nam venarum, inquit, toros medici dixere, et jubarum toros poetae. Sed magis ad Minucii propositum citare poterat hunc Virgilii versum:

Riparumque toros, et prata recentia rivis
[Col. 0399B] Incolimus. (Virgil. l. VI Aeneid. V. 674.)
Postea vero in codice regio legimus: »Facilius in contubernalibus disputare, quam conserere sapientium modo in istis, etc.« Quae quidem depravata pluribus apparent. Quamobrem aliqui opinati sunt legendum »quam conserere sapienti manum:« alii vero »quam conserere sapientium modo,« id est, sicut sapientes inter se colloqui et disputare solent. At quia hoc verbum »conserere,« solum, ac sine addito aliquo nomine, puta manum, pugnam, bellum, aut quid simile, vix umquam a bonis scriptoribus adhibetur, nihil procul dubio certi, sine alterius manuscripti codicis auxilio definiri potest.

Paulo post Caecilius a Minucio petit, ut in sua cum [Col. 0399C] Octavio disputatione libram teneat aequissimi judicis. »Ac mihi quasi ignarus,« ita eum alloquitur: »partis utriusque considas.« Verum Ouzelius contra codicis regii fidem ibi, sicut in Oxoniensi editione, corrigendum censet: »Mihi . . . . confidas;« quandoquidem grammaticis dictu inusitatum est: »Judex mihi confidas.« At nonne apud Virgilium saepe legitur arvis, mensis, transtris considere? Cur ergo fas Minucio non fuit scribere: »Judex mihi considas;« cum a Cicerone etiam aliisque politissimis scriptoribus dictum fuerit, »Mihi assidet, Jovi assidet.«

Quod insuper in manuscripto codice scriptum est: »Quae supra nos, coelo suspensa, sublata sunt,« erroris suspectum quibusdam videtur. Pro sublata igitur restituendum putant sublimata; quod quidem ut confirmet [Col. 0399D] Rigaltius, citat haec libri cujusdam, praepostere Ambrosio adscripti, verba, »Qualiter esset hoc coelum omne, quod cernimus, ardua sublimitate suspensum (Lib. de Salomone append.).« Sed potiori jure pro manuscripti regii lectione possumus verum laudare Ciceronem, qui contra Rullum pro lege Agraria dixit: »Romam in montibus positam et convallibus coenaculis sublatam atque suspensam (Cicer. Orat. 2, pro lege Agrar. pag. 309).«

In nonnullis editionibus haec verba legere est: »Licet terram fundaverint pondera.« In aliis vero: »Licet terram fundaverit pondus.« Sed meris conjecturis immutari non debuit haec codicis manuscripti lectio: »Licet terram fundaverit pondere.« Nam ibi [Col. 0400A] subaudiri debent haec duo verba, »sua materia,« atque ex his suppleri, quae illa sic antecedunt: »Coleum licet suspenderit sua materia, licet terram fundaverit pondere:« id est, coelum materia sua suspenderit, et terram sua quoque materia, quae crassa et ponderosa est, pondere fundaverit.

Corruptissimus vero est hic locus, in manuscripto regio codice ita descriptus: »At etiam ani quant nr, quae portenta confingunt?« Quid enim haec verba significent, dictu difficillimum. Rigaltius autem ea sic reddidit: »At etiam Christiani qua in tam nostra, quae portenta confingunt?« eaque ab ipso sic explicantur: »Christiani qua sunt in urbes Italiae, in populi Romani provincias, in tam nostra diffusi, quae portenta confingunt?« Verum hanc lectionem et conjecturam [Col. 0400B] nemo secutus est. Quamobrem alii omnes emendari voluerunt: »Quaenam monstra, quae portenta confingunt?« Et haec quidem superioribus et subsequentibus magis conveniunt verbis. Sed quid definire audeas, ubi unicus est manuscriptus codex, isque plane corruptus, nisi alium meliorem inveneris?

Ubi vero Minucius ex creaturis Deum creatorem existere ostendit, ibi dixit: »Hyberna olivitas necessaria.« Sed quorsum haec ad Minucii institutum, inquit Rigaltius? Plerisque enim in regionibus olivae non proveniunt. Melius, pergit ille, scribi debuit »hyberna uligo,« qua humus hyeme, velut olivo perfusa, quiescit. At satis ille non animadvertit quod apud Columellam legimus: »Media est olivitas plerumque initium mensis Decembris; nam et ante hoc [Col. 0400C] tempus acerbum oleum conficitur (Colum. lib. XII, cap. 50. init. pag. 484).« Quamvis autem id aliquibus tantum in regionibus contingat, haec nihilominus Columellae verba ad auctoris nostri probandam lectionem plane sufficiebant. Si enim olivitas est mense Decembri, nonne hyberna dici potuit? Ad haec vero Cicero ex vitibus et olivetis, quae non in omnibus terrae partibus crescunt, eodem plane, quo Minucius modo argumentatur (Cic. lib. II de Nat. Deor. pag. 238, lin. 16).« At Gronovius ariolatur ab eodem Minucio scriptum fuisse hyberni, id est hyemis olivitas; sed futili prorsus vanaque, ac contra manuscripti codicis fidem conjectura.

Post haec in editis legimus haec Octavii verba: »Aves sine patrimonio vivunt, et in diem pecua pascuntur.« [Col. 0400D] At in codice regio scriptum est »pascua pascuntur.« Quae certe auctoris lectio non debuit tanta facilitate immutari. Pascua enim sunt loca, in quibus pecudes pascuntur. Cur ergo ab Octavio dici non potuit, »pascua pascuntur,« quemadmodum a Virgilio:

Pascuntur vero sylvas et summa Lycaei. (Virgil. lib. III Georg. V. 314.)

Tam obscurus adhuc quam depravatus est hic locus, quem manuscriptus codex sic exhibet: »In hoc adeo quidam imperiis ac dominationibus eriguntur, ut ingenium eorum perditae mentis licentiae potestatis libere nundinentur.« Haec autem cum ullum vix sensum habere viderentur, sic in editis emendata sunt: »In hoc adeo quidam imperiis ac dominationibus [Col. 0401A] eriguntur, ut ingenium eorum perditae mentes licentiae potestatis libere nundinentur.« Rigaltius autem, »perditae mentes,« idem significare censet, atque calumniatores, adulatores, et hujusmodi alias generis humani pestes. Nec plura quidem ille ibi observat. Minucii porro verba, sic correcta, hunc efficiunt sensum: Adulatores, vel calumniatores ingenium principum et regum, licentia potestatis, quam in eos habent, libere nundinantur. Alii vero legendum mallent: »Ut ingenium eorum perditae mentis licentiam potestatis libere nundinetur:« id est, ideo evehuntur, ut ingenium perditae eorum mentis nundinetur potestatis liberae licentiam. Gronovius tandem, retentis vocibus »licentia, et liberae potestatis,« totum hunc locum sic explicat: Dominationes et imperia [Col. 0401B] nundinantur eorum ingenium perditae mentis, licentia liberae potestatis. Sed quis asseverare audeat tanta perspicuitate et elegantia ubique loquentem Minucium, in tantam prolapsum esse sermonis obscuritatem? Satius igitur est ad hunc locum sanandum melioris notae codicis opem expectare, quam vanis levibusque indulgere conjecturis.

Tum deinde continenter Octavius: »Absque notitia Dei, inquit, quae potest esse solida felicitas, cum mors sit somnio similis? Antequam teneatur, elabitur.« Suspicantur quidam ibi vocem, mors, esse supervacaneam. Alii pro ea nomen res substitui volunt. At prudenter nihil in textu mutatum. Satis enim planus ac perspicuus est hic auctoris nostri sensus: Absque Dei notitia non potest esse solida felicitas, [Col. 0401C] sed fluxa tantum et vana; quandoquidem haec felicitas mors est, quam somnio, sive somno similem apud Xenophontem Cyrus dicebat: (Xenoph. lib. VIII de Expedit. Cyr. pag. 237).

Suspectus tandem quibusdam fortassis erit unus ex his duobus locis, quorum prior libri initio sic habetur: »Itaque cum diluculo inambulando littore pergeremus, etc.« Quibus verbis Minucius significat, se summo mane cum duobus sociis suis ad mare inambulando perrexisse, ac post non longam deambulationem, omnes ad disputandum in eodem consedisse loco. Alter vero locus, qui huic repugnare videtur, in libri fine sic habetur: »Etiam nunc tamen aliqua consubsidunt . . . . . de quibus crastino; quod jam sol [Col. 0401D] occasui declivis est.« Numquid enim, inquiet aliquis, Caecilii Octaviique ambulatio, ac disputatio, quae hoc parvo Minucii libro continetur, per totam duraverunt diem? Numquid praeter hanc disputationem, et haud longam deambulationem, nihil aliud Minucius cum sociis egit, omnesque pariter totam diem aut ambulantes, aut disputantes, atque impransi et jejuni transegere? Delenda itaque, forsitan, ultima loci hujus posterioris verba, vel in priore, vox diluculo.

Sed hoc dicendi genus ad juris, ut aiunt, apices non prorsus accipiendum est. Minucius siquidem non omnia scripto tradidit, quae eo die ab ipso sociisque suis acta sunt. Et vero, cum ille hanc disputationem alio, quam habita est, tempore se conscripsisse testetur; [Col. 0402A] ea tantum quae ad illam faciebant, caeteris praetermissis, putavit esse narranda. Denique Tertullianus simili Christianum inter et proselytum Judaeum disputatione totum diem ad vesperam usque insumptum fuisse his primis libri sui adversus Judaeos verbis aperte declarat: »Proxime accidit, disputatio habita est Christiano et proselyto Judaeo. Alternis vicibus contentioso fune uterque diem in vesperam traxerunt (Tertull. lib. advers. Judaeos, cap. 2).« Nemo tamen inde aut contra hujus textus sinceritatem, aut contra disputationis veritatem argumentari umquam ausus est. Si quae porro alia sint depravata Minucii verba, aut corruptionis suspecta, de iis ubi occasio se offeret, infra disputabimus.



ARTICULUS VI. Quid Minucius ex aliis scriptoribus Cicerone, Seneca, Tertulliano, ac vicissim ex hoc ejusdem Minucii libro Cyprianus aliique delibaverint.
[Col. 0402B]

Quemadmodum plura in hoc Minucii libro ex aliis scriptoribus, puta Cicerone, Seneca, et Tertulliano delibata; ita etiam multa ex illo a Cypriano totidem verbis, in suum praesertim de Idolorum Vanitate librum, translata animadvertimus. Nonnulla vero ex illis nunc seligemus; caetera ne eadem repetantur suis locis, ubi quae Minucius docet, excutienda erunt, commodius reservaturi.

Primum itaque Minucius unum Deum revera existere hoc probat argumento: »Quid potest esse tam apertum, tam confessum, tamque perspicuum, cum [Col. 0402C] oculos in coelum suspexeris, et quae sunt infra circaque lustraveris, quam esse aliquod numen praestantissimae mentis, quo omnis natura inspiretur, moveatur, alatur, gubernetur?« Cicero autem idem argumentum eodem plane modo, sed brevius, sic urget: »Quid potest esse tam apertum tamque perspicuum, cum coelum suspeximus, coelestiaque contemplati sumus, quam esse aliquod numen praestantissimae mentis, quo haec reguntur (Cicer. lib. II de Nat. Deor. init. pag. 214, lin. 10)?« Videsne pleraque eadem Ciceronis verba, quae ab Minucio amplificata sunt?

Tum deinde Minucius: »Relinquenda vero astrologis prolixior de sideribus oratio . . . . . quae singula non modo ut crearentur, fierent, disponerentur, summi [Col. 0402D] artificis et perfectae rationis eguerunt; verum etiam sentiri, perspici, intelligi sine summa solertia et ratione non possunt.« Tullius vero: »Haec omnis descriptio siderum . . . . alia quae natura, mentis expers, haec efficere potuit, quae non modo ut fierent, ratione eguerunt, sed intelligi qualia sint, sine summa ratione non possunt (Cic. eodem lib. pag. 231, lin. 41)?«

Rursum Minucius: »Quidve animantium loquar adversus sese tutelam multiformem? alias armatas cornibus, alias dentibus septas, et fundatas ungulis, et spicatas aculeis, aut pedum celeritate liberas, aut elatione spinarum?« Explicatius Cicero: »Jam illa cernimus, ut contra metum et vim, suis se armis [Col. 0403A] quaeque defendat. Cornibus tauri, apri dentibus, morsu leones, aliae fuga se, aliae occultatione tutantur (Cic. ibid. pag. 233, lin. 39).«

Praeterea Minucius aliquando contractione id brevius facit, quod Cicero longius produxerat. Sic enim ille: »Aegypti siccitatem temperat Nilus, colit Euphrates Mesopotamiam, Indus et serere Orientem dicitur et rigare.« Fusius autem Cicero: »Aegyptum Nilus irrigat, et cum tota aestate obrutam oppletamque tenuerit, tum recedit, mollitosque et oblimatos agros ad serendum relinquit. Mesopotamiam fertilem efficit Euphrates, in quem quotannis quasi novos agros invehit. Indus vero, qui est omnium fluminum maximus, non aqua solum agros laetificat et mitigat, sed eos etiam conserit; magnam enim vim seminum secum frumenti et similium dicitur deportare (Cic. ibid. pag. 234, lin. 20).«

Tum continenter Minucius: »Quod si ingressus aliquam domum, omnia exculta, disposita, ornata vidisses, utique praeesse ei crederes dominum, et illis bonis rebus multo esse meliorem; ita in hac mundi domo, cum coelum terramque perspicias, [Col. 0403B] providentiam, ordinem, legem, crede esse universitatis dominum parentemque, ipsis sideribus et totius mundi partibus pulchriorem.« Praeiverat his verbis Cicero: »Ut si quis, in domum aliquam, aut in gymnasium, aut in forum venerit, cum videat omnium rerum rationem, modum, disciplinam, non possit ea sine causa fieri judicare, sed esse aliquem intelligat, qui praesit, et cui pareatur; multo magis in tantis motibus, tantisque vicissitudinibus tam multarum rerum, atque tantarum ordinibus, in quibus nihil umquam immensa et infinita vetustas mentita sit, statuat necesse est ab aliqua mente tantos naturae motus gubernari (Cicer. ibid. pag. 216, lin. 3).«

Ex Seneca etiam multa Minucium decerpsisse probatu facile est. Caecilium etenim inducit Christianos, qui mortua hominum corpora rogis cremari nolebant, [Col. 0403C] sic exagitantem: »Quasi nec intersit, utrum ferae diripiant, an maria consumant, an humus contegat, an flamma subducat.« Seneca vero dixerat: »Ille divinus animus egressurus hominem, quo receptaculum suum conferatur, ignis illud exurat, an ferae distrahant, an terra contegat, non magis ad se judicat pertinere, quam secundas ad editum infantem (Senec. Epist. 92, pag. 381).«

Octavius autem ad objectam Christianis paupertatem respondet: »Nemo tam pauper esse potest, quam natus est.« Simili plane modo Seneca: »Nemo tam pauper vivit, quam natus est (Senec. lib. Quare viris bonis, etc., seu de Provident. cap. 6, pag. 504).«

Idem Octavius paulo post: »Quod corporis humana vitia sentimus, non est poena, sed militia . . . calamitas saepius disciplina virtutis est.« Seneca vero: »Verberat nos et lacerat fortuna. Patiamur, non est saevitia, certamen est.« Et paulo ante haec verba: [Col. 0403D] »Calamitas virtutis occasio est (Senec. ibid. cap. 4, pag. 409).«

Pergit Octavius: »Deus . . . in adversis unumquemque [Col. 0404A] explorat et examinat: ingenium singulorum periculis pensitat: usque ad extremam mortem sciscitatur, nihil sibi posse perire securus.« Jam quaeso audi Senecam: »Hos itaque Deus quos probat quos amat, indurat, recognoscit, exercet: eos autem quibus indulgere videtur, quibus parcere, molles venturis malis servat. Erratis enim, si quem judicatis exceptum. Veniet ad illum diu felicem sua portio. Quisquis videtur dimissus esse, dilatus est (Senec. ibid. cap. 4, pag. 408).«

Addit Octavius: »Itaque ut aurum ignibus, sic nos discriminibus arguimur.« Et Seneca post citata a nobis ejus verba: »Ignis aurum probat, miseria fortes viros (Senec. ibid. cap. 5, pag. 391).«

Quid plura? Prosequitur Octavius, et ait: »Quam pulchrum spectaculum Deo, cum Christianus cum dolore congreditur, cum adversus minas et supplicia et tormenta componitur?« Prius Seneca eodem in libro dixerat: »Ecce spectaculum dignum, ad quod respiciat intentus operi suo Deus. Ecce par Deo dignum, vir fortis cum mala fortuna compositus (Senec. ibid. cap. 2, p. 492).« Videsne quam recte [Col. 0404B] Minucius ea, quae Seneca, vir inter ethnicos optimus et honestissimus scripserat, contra ipsosmet ethnicos, et ad tuendam Christianorum doctrinam, gentilli longe sanctiorem, traduxerit?

Ab ethnicis scriptoribus ad Christianos si transeamus, plura quoque animadvertemus, quae Minucius ex Tertulliani libris, ac potissimum ex illius Apologetico decerpsit. Ad id autem probandum, quaedam tantum ex iis proferre nunc sufficiet. De Deo itaque haec Octavius dixit: Universa quaecumque sunt, verbo jubet, ratione dispensat, virtute consummat.« De eo etiam Tertullianus; »Quod colimus, Deus unus est, qui totam molem istam . . . . verbo, quo jussit; ratione, qua dispensat; virtute, qua potuit, de nihilo expressit (Tertull. Apologet. cap. 17, p. 18).«

Rursum de eodem Deo Octavius: »Quid, quod [Col. 0404C] omnium de isto habeo consensum? Audio vulgus, cum ad coelum manus tendunt, nihil aliud quam Deum dicunt: et, Deus magnus est; et, Deus verus est; et, Si Deus dederit. Vulgi iste naturalis sermo est, an Christiani confitentis oratio?« Similiter Tertullianus: »Anima . . . . . Deum nominat hoc solo nomine, quia proprio Dei veri: Deus magnus, Deus bonus; et, quod Deus dederit: omnium vox est. Judicem quoque contestatur illum: Deus videt; et Deo commendo; et Deus mihi reddet. O testimonium animae naturaliter christianae! Denique pronuntians haec non ad Capitolium, sed ad coelum respicit (Tertull. ibid).« Eadem ille sed brevius dixit duobus aliis in libris (Idem lib. de Testimon. animae cap. 2, pag. 81, et libr. de Resurr. carn. cap. 3, pag. 381). At Minucium ad haec, quae retulimus, ejusdem Tertulliani verba respexisse, nulli dubium esse debet.

Nonne etiam ad alia ejus verba collineabat, ubi [Col. 0404D] haec gentilibus jure merito objecit: »Ubi magis a sacerdotibus, quam inter aras et delubra, conducuntur stupra, tractantur lenocinia, adulteria meditantur. [Col. 0405A] Frequentius denique in aedituorum cellulis, quam in ipsis lupanaribus, flagrans libido defungitur.« Nam Tertullianus simili plane modo iisdem ethnicis prius objecerat: »Conscientiae omnium recognoscent in templis adulteria componi, inter aras lenocinia tractari, in ipsis plerumque aedituorum et sacerdotum tabernaculis, sub iisdem vittis, et apicibus, et purpuris, thure flagrante, libidinem expungi (Tertull. Apologet. cap. 15, p. 16).«

De gladiatorum praeterea crudeli prorsus feritate haec sunt Octavii verba: Non dissimiles et qui de arena feras devorant, illitas et infectas cruore, vel membris hominis et viscere saginatas.« De iisdem Tertullianus: »Illi qui de arena ferinis obsoniis coenant, qui de apro, qui de cervo petunt. Aper ille [Col. 0405B] quem cruentavit, colluctando detersit. Cervus ille in gladiatoris sanguine jacuit. Ipsorum ursorum alvei appetuntur, cruditantes adhuc in visceribus humanis. Ructatur porro ab homine caro pasta de homine (Tertull. Apologet. cap. 9. pag. 10).«

Ad haec vero Octavius: »Nec factiosi, inquit, sumus, si omnes unum bonum sapimus, eadem congregati quiete, qua singuli.« Tertullianus autem: »Haec coitio Christianorum . . . . si quis de ea queritur eo titulo, quo de factionibus querela est: in cujus perniciem aliquando convenimus? Hoc sumus congregati, quod et dispersi, hoc universi quod et singuli, neminem laedentes, neminem contristantes (Tertull. Apolog. cap. 39, p. 36).«

Denique ut alia bene multa, inferius citanda, nunc [Col. 0405C] missa faciamus, dicit Octavius: »Vicit, qui quod contendit, obtinuit.« Tertullianus autem: »Victoria est, pro quo certaveris, obtinere (Tertull. Apolog. cap. 50, pag. 44).«

Jam vero ad ea veniamus quae Cyprianus ex Minucio nostro transcripsit: »Quando umquam, ait auctor noster, regni societas aut cum fide coepit, aut sine cruore discessit?« Totidem verbis Cyprianus: Quando umquam regni societas, aut cum fide coepit, aut sine cruore desiit (Cyprian. lib. de Idolor. Vanit. pag. 14)?« Unde forsitan colligas in Minucii textu similiter, pro discessit, legendum desiit, quod verbo coepit melius opponitur.

Minucius: »Rex unus apibus, dux unus in gregibus, in armentis rector unus.« Cyprianus: »Rex unus [Col. 0405D] est apibus, et dux unus in gregibus, et in armentis rector unus (Cypr. ibid.).«

Minucius: »Qui universa quaecumque sunt, verbo jubet, ratione dispensat, virtute consummat, hic nec videri potest, visu clarior est; nec comprehendi, tactu purior est; nec aestimari, sensibus major est . . . . et ideo sic eum digne aestimamus, dum inaestimabilem dicimus.« Cyprianus vero: »Qui universa quaecumque sunt, verbo jubet, ratione dispensat, virtute consummat; hic nec videri potest, visu clarior est; nec comprehendi, tactu purior est; nec aestimari, sensu major est: et ideo sic eum digne aestimamus, dum inaestimabilem dicimus (Cypr. loc. cit.). Ibi autem Cyprianus quaedam Minucii verba, a nobis omissa, et [Col. 0406A] quibusdam punctis notata, brevitatis haud dubie causa praetermisit.

Minucius: »Nec nomen Deo quaeras: Deus nomen est. Illic vocabulis opus est, cum per singulos propriis appellationum insignibus multitudo dirimenda est. Deo qui solus est, Dei vocabulum totum est . . . . Audio vulgus . . . . Et, Deus magnus est; et, Deus verus est; et, Si Deus dederit; vulgi iste naturalis sermo est.« Cyprianus: »Nec nomen Dei quaeras; Deus nomen est illi. Illic vocabulis opus est, ubi propriis appellationum insignibus multitudo dirimenda est. Deo qui solus est, Deus vocabulum totum est . . . . Vulgus in multis Deum naturaliter confitetur . . . Dici frequenter audimus: O Deus! et, Deus videt; et, Deo commendo; et, Deus mihi reddet; et, Quod vult Deus; et, Si [Col. 0406B] Deus dederit.« (Cypr. ibid. pag. 15.) Videsne quomodo inter Minucii verba Cyprianus sua interjecerit? Minucius insuper de mortuorum hominum imaginibus haec litteris mandaverat: »Sacra facta sunt, quae fuerant assumpta solatia.« De iisdem Cyprianus: »Facta sunt sacra, quae primis fuerant assumpta solatia (Cypr. ibid. pag. 11).«

Minucius: »Alexander ille magnus Macedo insigni volumine ad matrem scripsit, metu suae potestatis proditum sibi de diis hominibus a sacerdote secretum.« Cyprianus: »Alexander Magnus insigni volumine ad matrem suam scribit, metu potestatis proditum sibi de diis hominibus a sacerdote secretum (Cypr. ibid. pag. 12).«

Minucius: »Castores alternis moriuntur, ut vivant, [Col. 0406C] Aesculapius ut in deum surgat, fulminatur. Hercules ut hominem exuat, Oeteis ignibus concrematur.« Cyprianus iisdem adhuc verbis: »Castor et Pollux alternis moriuntur, ut vivant; Aesculapius ut in deum surgat, fulminatur; Hercules ut hominem exuat, Oeteis ignibus concrematur (Cypr. ibid. pag. 11).«

Minucius: »Apollo Admeti pecus pascit. Laomedonti muros Neptunus instituit, nec mercedem operis infelix structor accepit.« Cyprianus: »Apollo Admeti pecus pavit. Laomedonti muros Neptunus instituit, nec mercedem operis infelix structor accepit (Cypr. ibid.).«

Minucius postea de Saturno et Jano haec memorat: »Docuit litteras imprimere, nummos signare . . . . Itaque latebram vocari maluit Latium . . . . et Janiculum [Col. 0406D] Janus.« Cyprianus: »Inde Latium de latebra ejus nomen accepit. Hic litteras imprimere, hic signare nummos in Italia primus instituit . . . De cujus, Jani, nomine Janiculum dictum est (Cypr. ibid.).«

Minucius: »Antrum Jovis visitur, et sepulchrum ejus ostenditur.« Cyprianus haec totidem plane verbis retulit: »Antrum Jovis in Creta visitur, et sepulchrum ejus ostenditur (Cypr. ibid.).«

Minucius: »Pejerante Proculo Deus Romulus.« Cyprianus vero: »Est Romulus, pejerante Proculo deus factus (Cypr. ibid. pag. 12).«

Minucius de diis: »Cur si nati sunt, non hodieque nascuntur, nisi forte jam Jupiter senuit, et partus in Junone defecit.« De iisdem Cyprianus: »Si autem [Col. 0407A] aliquando dii nati sunt, cur non hodieque nascuntur, nisi forte Jupiter senuit, aut partus in Junone defecit (Cypr. ibid.).«

Minucius: »Romanorum deos vernaculos novimus. Romulus, Picus, Tiberius, et Consus, et Pilumnus, ac Picumnus dii. Cloacinam Tatius et invenit, et coluit. Pavorem Hostilius, atque Pallorem: mox a nescio quo Febris dedicata est . . . . sane et Acca Larentia, et Flora meretrices.« Cyprianus: »Romanorum deos vernaculos novimus. Est Romulus . . . Picus, et Tiberius, et Pilumnus et Consus . . . . Deam quoque Cloacinam Tatius et invenit, et coluit: Pavorem Hostilius atque Pallorem: mox a nescio quo Febris dedicata: et Acca et Flora meretrices (Cypr. ibid. pag. 12).«

[Col. 0407B] Minucius: »Mars Thracius, vel Jupiter Creticus, vel Juno nunc Argiva, nunc Samia, nunc Poena, nunc Diana Taurica vel mater Idaea, vel Egyptia, illa non numina, sed portenta.« Cyprianus: »Mars Thracius et Jupiter Creticus, et Juno vel Argiva vel Samia vel Poena et Diana Taurica, et Deum Mater Idaea et Aegyptia portenta, non numina (Cypr. ibid. pag. 13).«

Minucius: »Ante eos, Deo dispensante, diu regna tenuerunt Assyrii, Medi, et Persae, Graeci etiam et Aegyptii.« Cyprianus: »Imperium ante tenuerunt et Assyrii, et Medi, et Persae; et Graecos et Aegyptios regnasse cognovimus (Cypr. ibid.).«

Minucius: »Quid Regulus? Nonne auguria servavit, et captus est? Mancinus religionem tenuit, et sub [Col. 0407C] jugum missus est, et deditus. Pullos edaces habuit et Paulus apud Cannas; tamen cum majore reipublicae parte prostratus est. Caius Caesar, ne ante brumam in Africam navigia transmitteret, auguriis et auspiciis renitentibus, sprevit, eo facilius et navigavit et vicit.« Cyprianus: »Regulus auspicia servavit et captus est. Mancinus religionem tenuit et sub jugum missus est: et pullos edaces Paulus habuit, et apud Cannas tamen caesus est. C. Caesar, ne ante brumam in Africam navigia transmitteret, auguriis et auspiciis renitentibus, sprevit, et eo facilius navigavit et vicit (Cypr. ibid.).«

Minucius de daemonibus: »Spiritus insinceri et vagi a coelesti vigore, terrenis labibus et cupiditatibus degravati . . . . Non desinunt perditi jam perdere, et depravati [Col. 0407D] errorem pravitatis infundere.« Cyprianus simili modo: Spiritus insinceri et vagi, qui posteaquam terrenis vitiis immersi sunt, et a vigore coelesti terreno contagio recesserunt, non desinunt perditi perdere, et depravati errorem pravitatis infundere (Cypr. ibid.).«

Minucius de iisdem adhuc: »Isti igitur impuri spiritus . . . . sub statuis et imaginibus consecrati delitescunt, et afflatu suo . . . inspirantur vatibus . . . . Nonnumquam extorum fibras animant, avium volatus gubernant, sortes regunt, oracula efficiunt falsis pluribus involuta. Nam et falluntur et fallunt . . . . vitam turbant, somnos inquietant, irrepentes etiam corporibus occulte . . . . terrent mentes, membra distorquent; [Col. 0408A] ut ad cultum sui cogant, ut nidore altarium, vel hostiis pecudum saginati, remissis quae constrinxerant, curasse videantur.« Cyprianus: »Hi ergo spiritus sub statuis atque imaginibus consecratis delitescunt, hi afflatu suo vatum pectora inspirant, extorum fibras animant, avium volatus gubernant, sortes regunt, oracula efficiunt, falsa veris semper in involvunt. Nam et falluntur et fallunt: vitam turbant, somnos inquietant. Irrepentes etiam in corporibus occulte, mentes terrent, membra distorquent . . . . ut ad cultum sui cogant, ut nidore altarium et rogis pecorum saginati, remissis quae constrinxerant, curasse videantur (Cypr. ibid. pag. 14).«

Minucius rursum de iisdem daemonibus: »Sic occupant animos, ut ante nos incipiant homines odisse, [Col. 0408B] quam nosse; ne cognitos aut imitari possint, aut damnare non possint.« Cyprianus quoque: »Hinc vulgus in odium nostri nominis cogunt, ut nos odisse incipiant homines antequam nosse; ne cognitos aut imitari possint, aut damnare non possint (Cyprian. ibid.).«

Minucius: »Templum quod ei, Deo, exstruam, cum totus hic mundus, ejus opera fabricatus, eum capere non possit; et cum homo latius maneam, intra unam aediculam vim tantae majestatis includam? Nonne melius in nostra dedicandus est mente, in nostro imo consecrandus est pectore.« Cyprianus vero: »Quod templum habere possit Deus, cujus templum totus est mundus? Et cum homo latius maneat, intra unam aediculam vim tantae majestatis includam? In [Col. 0408C] nostra dedicandus est mente, in nostro consecrandus est pectore (Cypr. ibid. pag. 15).«

Alia adhuc in hoc Minucii libro occurrunt, quae quidem his similia, quae Cyprianus vel in libro, jam a nobis saepius citato, vel in suis ad Donatum et Demetrianum libris, et alibi scripsit, quae nunc transcribere longius foret. Quamobrem illa, ubi ad confirmandam auctoris nostri sententiam opus erit, inferius proferemus.

At mirum haud dubie videbitur Cyprianum, tam disertum eruditumque virum, tot unius libelli, a Minucio compositi, loca de verbo exscripsisse ad verbum. Plurimi itaque suum in animum facile inducent Minucium ex Cypriano potius, quam Cyprianum ex Minucio sua esse mutuatum. Sed si Minucius librum [Col. 0408D] suum uti jam ostendimus, prior edidit, non ille certe ex Cypriano, sed Cyprianus ex illo sua desumpsit. Quid vero, quod nec infimi nec obscuri fuit nominis Minucius noster; quippe quem Lactantius eruditione haud mediocri praeditum, et insignem, uti supra observatum est, causidicum appellat, atque ex ejus libro plura haurire non dubitavit. Quidni ergo et Cyprianus?



CAPUT III. NOVAE IN MINUCII FELICIS LIBRUM ANNOTATIONES; AC PRIMO EXPENDUNTUR ARGUMENTA, QUIBUS DEUM EXISTERE CAECILIUS NEGAT, ET PROBAT OCTAVIUS.
[Col. 0409A]


ARTICULUS PRIMUS. Quid et quomodo in his notis agetur, ac primo inquiritur utrum Christiani ab hac disputatione rejiciendi.

Nihil, ut jam diximus, toto hoc Minucii in libro, si prologum, et epilogum, atque ejusdem Minucii judicium exceperis, aliud occurrit, nisi Caecilii Octaviique disputatio; qua ille ethnicorum, hic Christianorum religionem omnibus ingenii sui viribus propugnare [Col. 0409B] ac tueri connituntur. Sed utriusque argumenta, ac potissimum Octavii ad iniquas Caecilii criminationes responsa, longo sermonum intervallo a se invicem separata, lectoris mentem ita perturbare possunt; ut illorum vim et pondus, nisi iterum iterumque eadem legat et relegat, vix possit perspicere. Ad haec vero, plura in eis strictim summatimque attinguntur, quae tametsi Minucii tempore essent clara et perspicua, multis jam obscura sunt, atque idcirco debent a nobis explicari.

Quamobrem tria nostris in observationibus praestanda esse censuimus Primo quidem quodlibet Caecilii argumentum, et Octavii ad illud responsiones ac confutationes, a se invicem sejunctas, simul et conjunctim proponemus examinabimusque. Secundo ostendimus [Col. 0409C] quid in eis firmum, aut invalidum, verum aut falsum sit. Tertio quae strictius et compressius, vel obscurius dicta sunt, explanare conabimur.

Priore autem contra Christianos argumento Caecilius contendit eos ad hanc de diis disputationem nullo prorsus modo admittendos esse, et a nemine audiendos. Suam vero argumentationem duci posse arbitratur ex duplici eorumdem Christianorum conditione, quarum altera ipsis peculiaris, altera cum caeteris hominibus communis erat. Eos enim ex ultima plebis faece collectos dicit, artium liberalium penitus expertes, illitteratos indoctos plane, ac idiotas, atque idcirco omnino indignos qui »de summa rerum, ac majestate« id est, de Deo, utrum existat, ac quis qualisve sit, disputantes ac decernentes audiantur. [Col. 0409D] Quid vero, quod non modo indignum est, sed etiam, ut ipse ait »indignandum« hujuscemodi honines eo devenisse audaciae, ut certi aliquid de Deo constituant, de quo philosophorum doctissimi nihil hactenus statuere ausi fuissent? Visne ipsamet tibi proferri Caecilii verba? Ecce haec ipsa sunt; »Indignandum omnibus indolescendumque est, audere quosdam et hoc studiorum rudes, litterarum profanos, expertes artium etiam sordidarum, certum aliquid de summa rerum, ac majestate decernere, de qua tot omnibus saeculis sectarum plurimarum usque adhuc ipsa philosophia deliberat.« Rursus vero urget Christianos fuisse »homines deploratae, illicitae ac desperatae factionis, qui de ultima faece collectis [Col. 0410A] imperitioribus, et mulieribus sexus sui facilitate labentibus, plebem profanae conjurationis instituunt, ac tandem latebrosa, inquit, et lucifugax natio in publicum muta, in angulis garrula.«

Neque porro Caecilius solus hanc Christianis, ultimam hominum omnium, rusticitate, et imperitia postremorum, conditionem exprobravit. Nam Celsus et ipsemet ethnicus apud Origenem in eos, tamquam vilissimos omniumque infimos, nihilque nisi coram pueris, mulierculis et fatuis docere aliquid audentes, sic invehitur: , , , , [Col. 0410B] , , . »Cernimus certe et circumforaneos istos circulatores ostentare ista vulgo jactatissima, non apud coetus hominum prudentium, quod id nequaquam audeant, sed ubicumque animadverterint, adolescentum mediastinorum, et fatuorum turbam eo se ingerere, ibique se venditare.« Et paulo post: , , , , , , , , , . »Videre licet lanificos, [Col. 0410C] sutores, fullones in suis aedibus, et illiteratissimum quemque et rusticissimum coram senioribus et prudentioribus patribus familias nihil audere proloqui. Ubi vero seorsum nacti fuerint pueros eorum, et mulierculas imperitas, mira quaedam disserere, non esse audiendos parentes ac praeceptores, sed sibi credendum (Origen. lib. III, contra Celsum, pag. 141, 144, in 4o).

Quapropter Gregorius Nazianzenus ita Julianum Apostatam imperatorem irridet: »Hae nostrae, hoc est, Gallilaeorum hae contemptorum et abjectorum hominum narrationes. Haec nos, qui Christum adoramus. Haec piscatorum, et ut ipsi aiunt, imperitorum discipuli. Haec nos, qui cum vetulis sedemus et psallimus. Haec nos longis jejuniis confecti et semianimes. [Col. 0410D] Haec nos, qui frustra vigilamus, atque in nocturnis stationibus nugamur, et tamen vos prosternimus. Ubi sunt grammatici? Ubi consiliarii? Libet enim ab indoctorum nostratium quodam, ut quidem vobis videtur, triumphalem hymnum mutuari« (Gregor. Nazianz. Orat. 4, in Julian. pag. 298 et seq.)

Verumtamen ipsemet Julianus apud Cyrillum Alexandrinum isthaec non tam suae aetatis quam primi Ecclesiae saeculi Christianis vitio vertit: . , , , , , [Col. 0411A] »Neque sperarunt, inquit, vos eo potestatis venturos umquam. Satis enim habebant ipsi, si ancillas, aut servos deciperent, et per hos uxores et viros, quales Cornelius et Sergius, quorum unus si illustres inter viros ejus aetatis appareat (atqui Tiberii vel Claudii temporibus haec fuerunt), de omnibus me mentiri putatote (Cyril. Alex. lib. VI, contra Julian. pag. 206).« Caecilius vero asseverare non veretur Christianos sua adhuc aetate fuisse vilissimae plebis illitteratos indoctosque homines.

Atqui absurdum est, ait ille, aut si mavis, indignandum illos de Deo aliquid haud dubitanter decernere, de quo philosophi quamplurimi adhuc deliberant. Neque dixeris id a Caecilio de tot philosophis gratis confictum. Nam Cicero non modo varias ac valde [Col. 0411B] discrepantes asserit fuisse doctissimorum horumce, ut ipse loquitur, hominum de Deo sententias: Sed, »qui deos, inquit, esse dixerant, tanta sunt in varietate ac dissensione constituti; ut eorum molestum sit annumerare sententias.« Et paulo post: »Profecto eos ipsos, qui se aliquid habere arbitrantur, addubitare coget doctissimorum hominum de maxima re tanta dubitatio (Cic. lib. II de Natur. Deor. pag. 195, 197).«

Verum Octavius, seu potius Octavii nomine Minucius, hanc Caecilii aliorumque ethnicorum argumenmentationem duplici ratione diluit, funditusque evertit. Primum enim Caecilio gratis dat, et concedit Christianos omnes, uti ille falso tamen contendebat, fuisse pauperes, illitteratos, et imperitos. Sed argumentum, [Col. 0411C] inde ab eo desumptum, penitus imbecille et infirmum esse multiplici ratione demonstrat. Quilibet enimvero homines cujusvis aetatis, sexus, et dignitatis, naturaliter sensus et rationis capaces sunt, iisque sapientia non temere, sed a natura inseritur.

Deinde ipsimet gentiles philosophi, atque alii artium inventores, initio, plebeii indocti, ac seminudi fuerant. Quin immo nostrates, inquit Octavius, quamtumvis pauperes, commenti sunt prudentiam, eamque aliis postea tradiderunt. Ingenium ergo nec facultatibus et divitiis datur, nec paratur studio et labore, sed homini cum ipsa sua mente ingeneratum est.

Denique in disceptationibus et controversiis non tam disputantis auctoritas quaeritur, quam rationum [Col. 0411D] momenta, et veritas. Quod quidem, ut id obiter dicamus, his a Cicerone asseritur verbis: »Non enim, tam auctoritatis (alias auctores) in disputando, quam, rationis momenta quaerenda sunt (Cic. lib. I de Natur. Deor. post init. pag. 197).« Quapropter qui de Deo rebusque divinis disputat, is eo efficacius veritatem a se propugnari omnibus persuadet, quo magis ejus sermo impolitus, minusque vanae eloquentiae pompa fucatus est. Sed praestat Octavium suis verbis contra Caecilium disputantem audire: »Sciant, ait, omnes homines sine delectu aetatis, sexus, dignitatis, rationis et sensus capaces et habiles procreatos, nec fortuna nactos, sed natura insitos esse sapientiam. Quin ipsos etiam philosophos, vel si qui alii artium [Col. 0412A] repertores in memorias exierunt, priusquam solertia mentis parerent nominis claritatem, habitos esse plebeios, indoctos, seminudos. At vero divites facultatibus suis illigatos, magis aurum suspicere consuesse, quam coelum. Nostrates pauperes et commentos esse prudentiam, et tradidisse caeteris disciplinam. Unde apparet ingenium non dari facultatibus, nec studio parari, sed cum ipsa mentis formatione generari. Nihil itaque indignandum vel dolendum, si quicumque de divinis quaerat, sentiat, proferat; cum non disputantis auctoritas, sed disputationis ipsius veritas requiratur: atque etiam quo imperitior sermo, hoc illustrior est; quoniam non fucatur pompa facundiae et gratia, sed, ut est, recti regula sustinetur.«

Simili plane modo Cyrillus Alexandrinus adversus [Col. 0412B] Julianum eadem objicientem argumentatur: »Quod vero mulierculae crediderint, ac famuli, et obscuri nonnulli homines vocati fuerint, inde Servatoris clementiam vituperat. Sed numquid satius est sentire hominem, in quantum natus est homo, nullo pacto homini antecellere, sed unam per omnes rationem substantiae procedere. Unus quippe omnium ingressus in mundum, et aequalis egressus, ut scriptum est . . . . . Una quidem omnibus hominibus est natura. Illa autem sic comparata est, ut ad quidvis laude dignum sit idonea. Sapiens enim est, et secernere potest a deterioribus meliora. Nihil ergo prohibet, quominus infimae sortis homo sit sapiens, et qui destitutus est pecuniis, justitiam colat, et qui servili est [Col. 0412C] conditione, aequus et honestus videatur . . . . Equidem dixerim ego, virum inopem, si rectum honestumque vivendi genus susceperit, citra comparationem praestare diviti avaro, et servum sapientem hero insano . . . . Videre autem licet eos, qui laude virtutis apud Graecos maxime praestiterunt caeteris, artifices initio fuisse popularemque et sordidam artem exercuisse, quam a parentibus accepissent, non sine tamen admiratione sapientiae. Multos praetermitto. Ad ipsum venio Socratem, Sophronisci filium, qui matre obstetrice genitus, patre autem statuario, eamque artem apprime calluit, neque id sibi dedecori esse putavit (Cyril. Alex. lib. VI contra Julian. pag. 207).« Graeca Cyrilli verba, quia longius esset hic referre, in ejus libro legere poteris, ubi illud et auctoritate et [Col. 0412D] verbis Porphyrii, ex tertio Historiae Philosophorum libro a se transcriptis, luculentissime probatum, Timaei testimonio confirmat. His addi potest Laertius, qui in Socratis Vita Platonem citat, qui illum Sophronisco patre lapidario, cujus artem postea exercuit, et matre Phaenareta obstetrice natum tradidit. (Laert. lib. II, § 18). Ei autem suffragantur Valerius Maximus, Suidas, Timon a nobis articulo sequenti laudandus, et alii (Valer. Maxim. lib. III, cap. 4).

Quid vero, quod Cyrillus ibidem, adhuc eodem Porphyrio teste, demonstrat Platonem palaestris diu primum exercitatum, et athleticis sudoribus, vel, ut quidam aiunt, ex Isthmiis et Pythiis, vel aliis certaminibus [Col. 0413A] ad philosophiam transivisse (Cyrill. Alex. libr. VI advers. Julian. pag. 208).

Addit praeterea ille Zalmoxim Thracem fuisse Pythagorae servum, et illum multas mulieres, quemadmodum Plato Marcellam, philosophicis imbuisse disciplinis. Huc porro accedit, quod nos alibi de mulieribus philosophis, pictricibus, et poetriis disputavimus (Tom. I, Apparat. lib. III, dissert. II, cap. 18, art. 4, pag. 1155; et cap. 24, art. 3, pag. 25, et seq.).

Denique si Minucius hoc nomine, Nostrates, designaverit Hebraeos, qui ethnicis artes et disciplinas tradiderint, id a nobis jam probatum est tom. I, Apparat. lib. II, dissertatione 2, cap. 7, §. 2. pag. 387, ex Justino martyre, et ex Clemente Alexandrino. Ibidem lib. III, dissert. 2, cap. I, art. I, pag. [Col. 0413B] 834, cap. 15, art. I, et seqq.; atque ex iis quae de Thalete, cap. 17, art. I, pag. 1121; de Pythagora, ibidem cap. 17, art. 2; de Platone, ibidem art. 4, atque philosophorum ex sacra nostra Scriptura furtis et expilationibus, cap. 16, art. 2; ac tandem ex artium et scientiarum inventoribus. Ibidem cap. 31, art. I, pag. 1187, et seqq.

Quamvis autem haec Minucii responsio, quae frivolam Caecilii argumentationem funditus evertit, et ipsi et cuilibet, quantumvis moroso homini, plene satisfacere debuerit; secundam tamen ei adjicit. Plane siquidem penitusque pernegat tales suo tempore Christianos fuisse, quales Caecilius tam audacter asseruit, pauperes atque infimae omnium sortis homines indoctos et illitteratos. Non enim »de [Col. 0413C] ultima, inquit, statim plebe consistimus, si honores vestros et purpuras recusamus.« Atque haec profecto nec plura homo modestissimus, quibus id quod Caecilius temere affirmabat, verum esse paucissimis verbis inficiatur.

Sed quod tanta modestia negat illud Origenes, ubi Celso respondet, maximum convicium et impudentem calumniam esse palam asseverat (Orig. lib. III, contr. Cels. pag. 142, et seqq.). Nec mirum quidem. Nam Tertullianus Minucio paulo antiquior, de se, omnibusque aetatis suae Christianis haec memoriae prodidit: »Hesterni sumus, et vestra omnia implevimus, urbes, insulas, castella, municipia, conciliabula, castra ipsa, tribus, decurias, palatium, senatum, forum: sola vobis relinquimus templa [Col. 0413D] (Tertull. Apolog. cap. 37, pag. 33).« At certe, qui urbes, forum, castra, decurias, palatium, senatum et tot alia loca implebant, ex his certe plurimi, ut jam diximus, nec infimae sortis erant homines, nec pauperes, nec indocti et illitterati.

At cur, inquiet aliquis, haec et alia a nobis inferius citanda, tam alto Minucius silentio praetermisit? Cur, inquimus et nos, ille vel solo suo exemplo os Caecilii, tam impudenter mentientis continuo non occlusit? Non enim ex infimae plebis faece vir dici potuit, qui ut jam ex locupletissimis testibus Lactantio atque Hieronymo observavimus, Romae insignis causidicus erat. Nobis itaque haud aegre persuadebitur, eum tam modesta moderataque responsione [Col. 0414A] sibi utendum existimavisse; ut ea lenitate ac moderatione adversarium suum ad ejurandos errores suos, christianamque religionem amplexandam facilius alliceret.

Nihil porro ineptius erat, quam illud quod urgebat Caecilius Christianos nationem esse latebrosam, lucifugacem, et in angulis garrulam. Sua enim vero documenta publice praedicabant: sed haec ethnici, ne vera esse negare non possent, audire erubescebant ac verebantur. Sed de his infra fusius.

Postremo ex dictis evidenter adhuc ostenditur quantumvis variae ac discrepantes fuerint philosophorum gentilium de Deo sententiae, quantumvis de illo dubitaverint, ac, si velis, quidam eum existere negaverint; Christianos tamen, etiamsi pauperes et [Col. 0414B] illitteratos, potuisse de ipso disputare, ac certi statuere aliquid, veramque ferre sententiam.

Frustra ergo Caecilius eos sub orationis finem hortatur, desinant »coeli plagas, et mundi fata et secreta rimari. Satis enim est pro pedibus aspicere, maxime indoctis, impolitis et rudibus.« Quod quidem ex Democrito, cujus fonte Epicurus hortulos suos vanis falsisque opinionibus rigavit, haustum fuisse, docet his verbis Cicero: »Democritus non inscite nugatur, ut physicus, quo genere nihil arrogantius: »Quod ante pedes, nemo spectat; coeli scrutatur plagas.« (Cic., lib. II de Divinat. p. 282, lin. 30.) Nam hoc superbi hominis, litteris et otio intemperanter abutentis, argumentum ex hactenus dictis prorsus eversum est.



ARTICULUS II. Expenduntur argumenta quibus Caecilius probare nititur fas Christianis et aliis non esse de Deo disputare.
[Col. 0414C]

Christianos ab omni de Deo disputatione arcendos alia Caecilius probat ratione, quae ipsis cum caeteris hominibus plane communis est. Eam etenim objicit esse naturae humanae infirmitatem; ut nemini quae supra nos coelo suspensa, aut infra in terrae visceribus posita, scire, aut scrutari concedatur: »Absit, inquit ille, ab exploratione divina humana mediocritas, cum neque quae supra nos coelo suspensa . . . . . neque quae infra terram . . . . . scire sit datum, aut scrutari permissum.« Unicuique siquidem sufficit, [Col. 0414D] si »secundum vetus sapientis oraculum nosmetipsos noverimus.« Alludit autem ad celeberrimum illud adagium, , »Nosce te ipsum;« quod nos alibi ab aliis Thaleti, ab aliis Chiloni, atque etiam Pythiae adscriptum annotavimus (Tom. I Apparat. lib. III, diss. 2, cap. 14, art. 3, pag. 1097; et cap. 19, art. 4, pag. 1170).

Addit Caecilius quod si aliquando insano ineptoque labori indulgentes, ultra humilitatis nostrae terminos evagemur, hunc errorem vanis formidolosisque Christianorum opinionibus non esse implicandum. Non vult ergo ullam a Christianis de Deo rebusque divinis institui disputationem, satisque ipsis esse, si se ipsos noverint.

[Col. 0415A] Magna autem, uti quidem ipsi videbatur, Socratis, qui divino oraculo hominum sapientissimus renuntiatus est, auctoritate testimonioque, illud stabilire et confirmare nititur: »Si philosophandi, ait, libido est, Socratem, sapientiae principem, quisque vestrum tantus est, si poterit, imitetur. Ejus viri quoties de coelestibus rogabatur, nota responsio est: QUOD SUPRA NOS NIHIL AD NOS. Merito ergo de oraculo testitimonium meruit prudentiae singularis. Quod oraculum ipse praesensit, idcirco universis esse praepositum, non quod omnia comperisset, sed quod nihil se scire didicisset. Ita confessae sapientiae summa prudentia est.«

Haec autem a Caecilio non inconsiderate dicta fuisse inde probatur, quod de eodem Socrate Cicero litteris [Col. 0415B] similiter mandavit: »Socrates mihi videtur, id quod constat inter omnes, primus a rebus occultis, et ab ipsa natura involutis . . . . . avocavisse philosophiam, et ad vitam communem adduxisse; ut de virtutibus et vitiis, omninoque de bonis rebus et malis quaereret: coelestia autem aut procul esse a nostra cogitatione censeret, vel si maxime cognita essent, nihil tamen ad bene vivendum conferre. Hic in omnibus fere sermonibus, qui ab iis, qui illum audierunt, perscripti varie, copiose sunt, ita disputat, ut nihil affirmet ipse, refellat alios: nihil se scire dicat, nisi idipsum; eoque praestare caeteris, quod illi, quae nesciant, scire se putent: ipse se nihil scire id unum sciat; ob eamque rem se arbitrari ab Apolline omnium sapientissimum esse dictum, quod [Col. 0415C] haec esset una omnis sapientia, non arbitrari sese scire, quod nesciat (Cic. lib. I Acad. quaest. pag. 5, lin. 41, et seqq.).« Quis autem facile sibi persuaderi non sinet haec et alia Ciceronis verba, alibi a nobis, ubi de eodem Socrate agebamus, relata, Caecilii dictis ita consentanea esse; ut hunc inde sua hausisse haud prorsus absurde suspicandi locum nos habere videamur (Tom. II Apparat. lib. III, dissert. 2, cap. 17, art. 5, pag. 1133, et seqq.)?

Porro autem hujusce Apollinis in Socratis laudem oraculi rursus Cicero aliis in libris (Cicer. lib. de Senect. pag. 417, lin. 12; et lib. de Amicit. pag. 419, lin. 43, et pag. 429, lin. 22.), Pausanias (Pausan. lib. I, pag. 20), Plinius (Plin. lib. VII natur. Hist. cap. 31), Solinus (Solin. cap. I, pag. 11), Valerius [Col. 0415D] Maximus (Valer. Max. lib. III, cap. 4), aliique quam plures meminere. Laertius vero illud sic a Pythia fusum testatur:




Mortalium omnium Socrates sapientissimus. (Laert. l. II in Vit. Socr. § 37.)
Martyr autem Justinus (Justin. Cohortat. ad Graec. pag. 33), eamdem ac Caecilius et Cicero, hujus oraculi rationem protulit. Lucianus vero (Lucian. de Saltat. pag. 507; Dial. Amor. pag. 583; et Dial. de Sectis, pag. 304), postquam illius mentionem semel atque iterum fecit, de ipsomet Socrate haec in verba loquitur: , , , . [Col. 0416A] »Omnium testimonio professus est, se non tantum omnia, sed in universum nihil nosse, aut hoc tantum se scire, quod nesciret.«

Theodoretus porro (Theodor. de Graec. affect. curat. serm. 2, pag. 488; ibid. serm. 4, pag. 531), qui Pythiae hoc oraculum attribuit, alicubi Xenophontis verba refert (Xenoph. lib. I Memorab. pag. 710; et lib. IV, pag. 815), quibus narrat quomodo Socrates quoslibet homines a coelestium divinarumque rerum investigatione dehortabatur; asserebatque eos, qui illas rimari conabantur, aut fatuos esse, aut in maximo stultitiae periculo. Xenophontis autem verba integra in ejus libris, et adhuc a Cyrillo Alexandrino (Cyrill. l. V contra Julian. pag. 180), et Gellio citata reperies (Gellius. lib. IV Noct. Alt. [Col. 0416B] cap. 4). Laertius nihilominus (Laert. lib. II, § 37 et 45) ejusdem Xenophontis testimonio (Xenoph. lib. I Memorab. pag. 726) probat Socratem de Providentia Dei aliquando disputasse: et laudatus ab eo Xenophontis locus in ipsius libris revera invenitur.

Citatum tandem a Caecilio ejusdem Socratis adagium: »Quod supra nos, nihil ad nos,« a Lactantio (Lactant. lib. III, de falsa Sapient. cap. 20, pag. 308), his profertur verbis: »Celebre hoc proverbium Socrates habuit: Quod supra nos, nihil ad nos.« Hieronymus vero sic illud contra Rufinum adhibet: »Totam mihi physicam opponis, ut frustra ad ethicam transiens Socrates dixerit: Quae supra nos, nihil ad nos (Hieronym. Apologet. advers. Rufin. lib. II, [Col. 0416C] longe post medium).« Caeterum Caecilius ex his concludit imitandam esse Arcesilae, Carneadis, Simonidis, et Academicorum in summis, ac potissimum de diis, tutam dubitationem. Vides certe quibus fundamentis nitatur haec Caecilii, sive ethnici hominis argumentatio. Jam vero quid ad eam respondeat Octavius, examinemus.



ARTICULUS III. Exponuntur Octavii responsa, quibus superiora Caecilii argumenta diluit et evertit.

Fatetur quidem Octavius, ac Caecilio concedit hominem [Col. 0416D] nosse se ipsum debere, atque attento circumspicere animo, quid ipse, et unde sit, utrum ex elementis, vel atomis concretus, vel a Deo factus et creatus. Sed hoc, inquit, ab illo sciri non potest, nisi Deum cognoscat. Deinde vero sicut caetera animantia prona, atque ad hoc nata, ut solum pabulumque conspiciant; ita homo vultum sublimem et erectum habet, ut humi non repat, sed attollendo ad coelum oculos, omnemque mundi ornatum contemplando, ad Dei perveniat cognitionem. Quid vero, quod fas illi non est, ingerentem sese oculis sensibusque nostris divinam ignorare claritatem? Quae enim infra, circa, supraque ipsum, quae ante pedes suos, et in coeli plagis sunt posita, si lustraverit; [Col. 0417A] tum illico apertissime comperiet esse aliquod praestantissimae mentis numen, a quo creata omnis natura movetur, alitur et gubernatur. Et hoc quidem ex primo Ciceronis de Natura Deorum libro eum decerpsisse jam vidimus. Christiani igitur id constantissime asserentes, nullis se vanis aut formidolosis opinionibus implicabant.

Ab objecta vero Socratis auctoritate ille facillime se se expedit, et eam paucissimis verbis elevat, planeque conficit. Postquam enim multa, quibus Deum existere probaverat, certa esse ostendisset, tum continuo haec adjecit: »Proinde Socrates scurra Atticus viderit, nihil se scire confessus, testimonio licet fallacissimi daemonis gloriosus.« Nec ibi quidem ille plura, sed quae abunde sufficiunt ad ea omnia penitus [Col. 0417B] destruenda, quae ex Socratis auctoritate decerpta erant Caecilio enim libenter largitur Socratem se nihil scire confessum quidem esse, sed ibidem asserit illum fuisse »scurram Atticum.« Quo autem auctore id dixerit, si quaeras, tibi respondebit Cicero eum ita a Zenone appellatum: Zeno quidem, inquit, non eos solum qui tum erant, Apollodorum, Syllum caeterosque figebat maledictis: sed Socratem ipsum, parentem philosophiae, latino verbo utens, scurram Atticum fuisse dicebat (Cic. lib. I, de Natur. Deor. pag. 209, lin. 9).« Quapropter Lactantius hanc ipsam in rem, eodem Zenone citato, his Socratem verbis exagitat: »Per canem et anserem dejerebat. O hominem scurram, ut ait Zeno Epicureus, ineptum, perditum, desperatum, si cavillari voluit religionem; dementem, si hoc [Col. 0417C] serio fecit, ut animal turpissimum pro Deo habuerit.« (Lactant. lib. III de falsa Sapient. cap. 20, pag. 309.) Ita quidem ille certe probat Socratem jure merito, a Zenone, quamvis Epicureo, scurram appellatum; quandoquidem si per canem et anserem jocose juravit, religionem irrisit, et cavillatus est. Si autem serio, demens profecto fuit, qui turpissimum animal, non secus atque Aegyptii, pro Deo habebat. Inde procul dubio Timon in Sillis hunc philosophum his depinxit versibus:

, .
, ,
, , .


Fluxit ab his legumque loquax lapidumque politor,
Graecorum vates, imposturaeque magister,
Derisor, rhetorque subatticus, et simulator. (Laert. lib. II in Vit. Socrat. § 19.)
[Col. 0417D] Nec est quod aliquis objiciat, Socratem a Graecis, ut testatur Cicero vocatum, id est, festivum, facetum, elegantem (Cic. lib. II de Orat. pag. 167; et in Bruto, pag. 240, lib. II Acad. quaest. pag. 14; lib. II de Offic. pag. 365); quippe qui sale Attico, seu verbis gravitate salsis, alios philosophos, qui sibi sapientiam ascivisse venditabant, numquam non insectabatur: cum vero Epicurei gravius id ferrent, illum contumeliosissimo scurrae dicterio verberarunt. Quis enim negaverit hominem, qui nihil, ne Deum quidem ipsum se scire profitebatur, ab aliis ethnicis philosophis, atque a Minucio et Lactantio »scurram«, vel quod mitius est »scurram Atticum« recte vocitari.

[Col. 0418A] Porro autem Minucius acute omnino et facete Socratem illum corripit, qui de Apollinis testimonio gloriabatur. Fallacissimi quippe daemonis oraculum erat, quod sane sicut et alia ab ethnicis jactitata, ab impiis daemonibus fusum profectumque fuisse, quemadmodum infra videbimus, demonstrat. Unde optime quidem Tertullianus in hoc ipsum Apollinis oraculum, quo, inquit, »Socratem Apollo sapientissimum omnium cecinit, sic exclamat: O Apollinem inconsideratum! Sapientiae testimonium reddidit ei viro, qui negabat deos esse (Tertull. Apolog. cap. 46, pag. 40).«

Socratis itaque auctoritate sic eversa, citatum deinde a Caecilio Arcesilae, Carneadis, aliorumque Academicorum testimonium plane penitusque corruat [Col. 0418B] necesse est. Nam hi, sicut et ipse Caecilius fatetur, Socratis discipuli fuerunt, ejusdemque opinionis assertores: »Hoc fonte« Caecilii verba sunt, »defluxit Arcesilae, et multo post Carneadis, et Academicorum plurimorum in summis quaestionibus tuta dubitatio: quo genere philosophari et caute indocti possunt, et docti gloriose.« Hanc autem Arcesilae, Carneadis, et aliorum Academicorum opinionem clarissime explicat Cicero, lib. III de Orat. pag. 193; lib. II de Finib. pag. 58: lib III de Offic. pag. 390: de Divinat. lib. II, pag. 301: praecipue lib. I Academ. quaest. pag. 10, et lib. IV, pag. 15, 14, et seqq.; et Diogenes Laertius lib. IV de Vit. et Dogmat. Philosoph. ubi utriusque Arcesilae et Carneadis vitam scripsit. Augustinus lib. XIX de Civitat. cap. 18, et lib. III, [Col. 0418C] cont. Academ. pag. 284. Gellius lib. XI Noct. Attic. cap. 5, ubi Academicos inter et Pyrrhonios quid discriminis intersit, perspicue enucleat; Vossius, Jonstonus, et alii, qui de philosophis eorumque sectis plura litteris mandaverunt. Nos autem de vana Academicorum secta, ac nominatim de Arcesilao et Carneade, tomo primo hujusce Apparatus lib. III, dissert. 2, cap. 17, art. 5, pag. 1134 disputavimus. Quis porro non intelligit quo jure Minucius, confutato rejectoque Socrate, horum omnium opiniones, et testimonium flocci nihilique facit, ac penitus adspernatur?

Non majoris illud apud eum est pretii, quod ex Simonide paulo fusius urget Caecilius. »Quid? Simonidis Melici, inquit, nonne admiranda omnibus et sectanda cunctatio est? Qui Simonides cum de eo [Col. 0418D] quid et quales arbitraretur deos, ab Hierone tyranno quaereretur, primo deliberationi diem petiit, postridie biduum prorogavit, mox alterum tantum admonitus adjunxit; postremo cum causas tantae morae tyrannus inquireret, respondit ille quod sibi quanto inquisitio tardior pergeret, tanto veritas fieret obscurior.« A Cicerone autem haec mutuatus esse videtur. Latinus enim orator eadem sic narrat: »Rogas me quid aut qualis sit Deus? Auctore utar Simonide, de quo cum quaesivisset hoc idem tyrannus Hiero, deliberandi causa sibi unum diem postulavit. Cum idem ex eo postridie quaereret, biduum petivit; cum saepius duplicaret numerum dierum, admiransque Hiero quaereret, cur ita faceret: Quia quanto, inquit, [Col. 0419A] diutius considero, tanto mihi videtur obscurior (Cic. lib. I de Natur. Deor. pag. 204, lin. 12, et seqq.).« Ibi vero Simonides ab eodem Cicerone »Poeta suavis« appellatur, atque inde, ut ait Suidas, , Melicertus, propter suavitatem vocatus. Quapropter corrupte in manuscripto regio Minucii nostri codice legitur Simonidis Melchi, nec male in editis Melici restitutum. Illius autem Pausanias meminit, et Aelianus, patria Ceum fuisse testificatur. Nos autem de illo jam disseruimus (Pausan. lib. I Atti. pag. 2, Aelian. lib. IV Variar. Hist. cap. 15, lib. IX, cap. ult. et lib. XII, cap. 25. Tom. I, Apparat. lib. III, dissert. 2, cap. ult. art. ult. pag. 1284).

Quam vili porro Minucius pendat non solum hunc Simonidem, vel Arcesilaum et Carneadem, sed [Col. 0419B] etiam Pyrrhonem aliosque omnes Academicos et gentiles philosophos, ex his ejus verbis collige: »Arcesilas, et Carneades, et Pyrrho,« de quo Laertius, Eusebius, et alii, nosque alibi, »et omnis Academicorum multitudo deliberet; Simonides etiam in perpetuum comperendinet: philosophorum supercilia contemnimus, quos corruptores et adulteros novimus, et tyrannos, et adversus sua vitia facundos. Nos non habitu sapientiam, sed mente praeferimus; non eloquimur magna, sed vivimus: gloriamur nos consecutos, quod illi summa intentione quaesiverunt, nec invenire potuerunt (Laert. lib. IX in Vita Pyrrh. Euseb. lib. XIV, Praepar. Evang. cap. 17 et 18, pag. 350).«

Similiter Cyprianus, qui ex his verbis quaedam in [Col. 0419C] suum de Bono Patientiae librum sic transtulit: »Philosophos nec humiles videmus esse, nec mites, sed sibi multum placentes, sed hoc ipso quod sibi placeant, Deo displicentes . . . Nos autem, qui philosophi non verbis, sed factis sumus, non vestitu sapientiam, sed veritate praeferimus, qui virtutum conscientiam magis, quam jactantiam novimus: qui non loquimur magna, sed vivimus (Cypr. lib. de Bono Patient. post init. pag. 210, et seqq.).«

Caeterum Tertullianus, de quo nos suo loco (Dissert. in Tertull. cap. 4, art. 4), eadem de Thalete, quae Minucius de Simonide hunc retulit in modum: »Quid Thales ille princeps physicorum sciscitanti Croeso de Divinitate certum renuntiavit, commeatus deliberandi saepe frustratus (Tertull. Apologet. [Col. 0419D] cap. 46, pag. 40). Recte ergo Minucius concludit neque humanam infirmitatem, neque professam philosophorum ignorationem prohibere umquam potuisse, quin Christiani de Deo coelestibusque rebus disputarent. Nam ante Minucium nostrum Tertullianus citato jam loco dixerat: »Deum quilibet opifex christianus et invenit et ostendit, et exinde totum, quod in Deo quaeritur, re quoque assignat: licet Plato affirmet factitatorem universitatis neque inveniri facilem, et inventum in omnes enarrari difficilem.« Denique ibi Tertullianus, ut fusius suo loco ostendemus, ea probat quae de philosophorum vitiis dixit Minucius.



ARTICULUS IV. Examinantur argumenta, quibus Deum existere negat Caecilius, et Octavius demonstrat.
[Col. 0420A]

Cum Caecilius sua in disputatione partes officiumque Academicorum, uti diximus, sustineat, nihil mirum, si ab ipso orationis exordio asseveranter affirmet, nullo plane negotio probari posse »omnia in rebus humanis dubia, incerta, suspensa, magisque omnia verisimilia, quam vera.« Quamvis autem tam absurdae insulsaeque propositionis falsitas a nobis post Octavium in superioribus articulis abunde demonstrata sit, inde tamen Caecilius conficere conatur nemini hactenus certum exploratumque fuisse utrum Deus existat: »Sint principio, inquit, omnium [Col. 0420B] semina, natura in se coeunte, densata, quis hic auctor Deus? Sint fortuitis concursionibus totius mundi membra coalita, digesta, formata, quis Deus machinator? Sidera licet ignis accenderit, et coelum licet materia sua suspenderit, licet terram fundaverit pondere, et mare licet influxerit liquor, unde haec religio, unde formido, quae superstitio est?« At his certe verbis Caecilius rejecta ab aliis philosophis Democriti et Epicuri opinione, qua ut Cicero aliique aiunt, atomorum motu et concursione omnia formata esse arbitrabantur, verum Christianorum de Deo documentum labefactare molitur (Cic. lib. I de Fin. pag. 41, et seqq. et lib. I Acad. Quaest. pag. 4; et lib. I de Nat. Deor. pag. 203, 204, et seqq.; Laert. lib. IX et X, in Democ. et Epic. Vita. Theodoret. [Col. 0420C] serm. 2, pag. 487, et serm. 4, pag. 528, Gassend. tom. I, pag. 256, et seqq. tom. Synt. philosop. Epicur. part. 2, § I, cap. 15; et nos. tom. I. Apparat. pag. 435 et 1136). Apud ipsum enim Ciceronem Velleius Epicureus Platonis de Deo sententiam refellere eadem argumentatione connisus est: »Quibus, inquiebat, oculis intueri potuit vester Plato fabricam illam tanti operis, quae construi a Deo, atque aedificari mundum facit? Quae molitio? quae ferramenta? qui vectes? quae machinae? qui ministri tanti muneris fuerunt? Quemadmodum autem obedire et parere voluntati architecti aer, ignis, aqua, terra potuerunt! Unde vero ortae illae quinque formae, ex quibus reliqua formantur, apte cadentes ad animum efficiendum, pariendosque sensus. Longum est iter ad omnia, [Col. 0420D] quae talia sunt; ut optata magis, quam inventa videantur (Cic. lib. de Nat. Deor. pag. 198, lin. 22)?«

At Caecilius haud dubie existimabat hoc Ciceronis cuniculo omnes expugnari philosophorum de Deo opiniones. Si enim fortuito atomorum motu et concursu cuncta composita sunt, atque elementa sine ullo artifice vel auctore in se ipsa refluunt ac revolvuntur, nullus profecto Deus existit, aut certe dubium illud incertumque est.

Sed recte respondet Octavius, eos, qui mundum omnemque ejus ornatum frustis quibusdam seu atomis temere, ac fortuito sibi cohaerentibus, conglobatum esse censent, videri nec mentem, nec sensum [Col. 0421A] nec oculos habere. Prius vero Cicero dixerat: »Hic ergo non mirer esse quemquam, qui sibi persuadeat corpora quaedam solida atque individua vi et gravitate ferri, mundumque effici ornatissimum et pulcherrimum ex eorum corporum concursione fortuita? Hoc qui existimat fieri potuisse, non intelligo cur non idem putet, si innumerabiles unius et viginti formae litterarum, vel aureae, vel qualeslibet aliquo conjiciantur, posse ex his in terram excussis, annales Ennii, ut deinceps legi possint, effici. Quod nescio an ne in uno quidem versu possit tantum valere fortuna . . . . . Quod si mundum efficere potest concursus atomorum, cur porticum, cur templum, cur domum, aut urbem non potest, quae sunt minus operosa, et multo quidem faciliora? Certe ita temere de mundo [Col. 0421B] effutiunt, ut mihi quidem numquam hunc admirabilem coeli ornatum, qui locus est proximus, suspexisse videatur (Cic. lib. II de Natur. Deor. pag. 228, lin. 6).« Neque semel id dixisse contentus, alio in libro brevius quidem, sed non minus perspicue repetit: »Esse, inquit, praestantem aliquam aeternamque naturam, et eam suspiciendam admirandamque hominum generi, pulchritudo mundi, ordoque rerum coelestium cogit confiteri (Idem, lib. de Divinat. pag. 301, lin. 22).«

Nec est quod nobis atheus nescio quis, aut pertinax incredulus objiciat Ciceronem academicam sectam secutum fuisse, qui omnia incerta esse opinabatur, atque utrum verus Deus, aut alii gentilium dii exsisterent revera dubitabat. Non enim quaerimus [Col. 0421C] quid ille sentiret, nec utrum timore aliquo non auderet, quem cognoscebat verum Deum, palam confiteri. Sed expendimus quanti momenti sit illius argumentum. Atqui nemo est sani capitis homo, qui negare possit eo invictissime demonstrari unicum existere Deum, rerum omnium creatorem et rectorem. Quoquo enimvero oculos, uti ait Octavius, sive sursum, sive deorsum, sive ultro citroque vertat, tam facile, quam certo comperiet esse aliquod praestantissimae mentis unmen, a quo omnia facta sunt, ac gubernantur.

Uterque autem et Cicero et Octavius illud haud brevi rerum creatarum enarratione manifestissime comprobant. Et Octavius quidem ex coelo, rapidoque ejus, ac solis et lunae rato statoque motu; ex ejusdem lunae senio et labore, id est, variis illius erroribus [Col. 0421D] sive incrementis et decrementis, uti ex Cicerone mox citando, atque Marone intelligere est (Virgil. lib. II Georg. v. 478); item lucis ac tenebrarum continuata vicissitudine, siderum ordine ac dispositione; stabili frugum, et quatuor anni tempestatum varietate; mari suis orarum littorumque finibus circumscripto; reciprocatis Oceani aestibus; perenni fluminum fluviorumque cursu, rectis montibus, collibus flexis, porrectisque campis; naturali animantium tutela; ac praecipue hominis pulchritudine, illiusque membris, quorum nullum nisi necessitatis aut decoris causa formatum, atque ipsa hominum omnium figura; qua etsi sibi videantur similes, certis tamen lineamentis singuli dissimiles inveniuntur; [Col. 0422A] ac tandem ex indita unicuique aut ratione nascendi, aut generandi cupidine.

Cicero autem hanc inductionem longe fusius prosequitur, atque plurimam totius secundi de Natura Deorum libri partem, in eam explicandam enucleandamque (Cicer. lib. II de Natur. Deor. pag. 228, et seqq.). Longius profecto esset, et parum utile ea omnia, quae ab illo, more suo elegantissime dicta, et a Minucio nostro delibata sunt, hic transcribere; vel eo maxime, quod a quolibet apud eum facile videri possint. Satis itaque nobis erit si observemus ibi nos a Cicerone, quantumvis Academicorum sectatore, admoneri hoc argumentum non modo a quibusdam tractari philosophis, ac nominatim a Cleanthe, sed omnes etiam philosophos debuisse eo plane penitusque [Col. 0422B] convinci. »Nam philosophi, inquit, debuerunt, si forte eos primus adspectus mundi conturbaverat, postea cum vidissent motus ejus finitos, et aequabiles, omniaque ratis ordinibus moderata, immutabilique constantia, intelligere inesse aliquem non solum habitatorem in hac coelesti ac divina domo, sed etiam rectorem ac moderatorem, et tamquam architectum tanti operis, tantique muneris (Lib. II de Nat. Deor. pag. 227; ibid. p. 216).« Alia his plane similia eodem in libro jam dixerat. Sed adire adhuc poteris Philonem Judaeum, auctorem libri de Monarchia, et Quaestionum graecarum, Athenagoram, Theophilum Antiochenum, Irenaeum, Lactantium, Athanasium et alios.

Quid vero, quod non hi tantummodo ethnici, Judaei, [Col. 0422C] ac Christiani scriptores, sed recentiores etiam scholastici, ac praesertim D. Thomas, qui ad demonstrandam, uti hi loquuntur, Dei existentiam, hoc argumento, eoque aliis tanto gravioris momenti, utuntur, quanto ab omnibus facilius percipi intelligique potest. Quamobrem Apostolus inde asseveranter pronuntiat neminem esse hominem, qui possit ullam prorsus ignorati a se Dei habere excusationem. Nam »Invisibilia, inquit, ipsius a creatura mundi per ea, quae facta sunt, intellecta conspiciuntur. Sempiterna quoque ejus virtus et divinitas; ita ut sint inexcusabiles (Roman. I, 20).« Hinc Tertullianus: »Et haec ait, est summa delicti nolentium recognoscere, quae ignorare non possunt (Tertull. Apolog. cap. 17, pag. 18).« Cyprianus vero iisdem pene verbis: »Atque [Col. 0422D] est summa delicti, nolle agnoscere, quem ignorare non possis (Cypr. lib. de Idol. Vanit. p. 14).« Quod quidem ante utrumque a Clemente Alexandrino assertum vidimus (tom. I Appar. dissert. 2, cap. 6, art. 1, pag. 948).



ARTICULUS V. Expenditur aliud Minucii argumentum, quo Deum intimo hominum sensu, ac ipsa eorum conscientia cognitum, revera existere demonstrat.

Ethnicos Minucius noster a creaturis, mirandoque prorsus totius mundi ornatu, ad se ipsos, intimumque eorum sensum, ac propriam uniuscujusque conscientiam [Col. 0423A] revocat. Dei quippe revera exsistentis idea, et cognitio, inquit, illorum animis adeo insita ingenitaque est; ut non modo philosophi, ac docti, sed plebeii etiam et indocti, natura duce, eum existere palam aperteque variis in occasionibus confiteantur. »Quid, inquit Minucius, quod omnium de isto habeo consensum? Audio vulgus, cum in coelum manus tendunt, nihil aliud, quam Deum dicunt: et, Deus magnus est; et, Deus verus est; et, Si Deus dederit. Vulgi iste naturalis sermo est, aut Christiani confitentis oratio?«

Praeterea ibi ille continenter adjecit ethnicos, falso Jovis deorumque suorum nomine, verum ipsummet Deum reipsa appellare. »Qui Jovem, inquit, principem volunt, falluntur in nomine, sed de divina potestate [Col. 0423B] consentiunt.« Eadem plane Cyprianus, ut antea vidimus, scriptis tradidit. Sed utrique praeiverat Tertullianus, qui in eosdem ethnicos simili plane modo argumentatur: »Vultis, inquit, ex animae ipsius testimonio comprobemus« unum videlicet dumtaxat rerum Deum exsistere? »Quae licet carcere corporis pressa, licet institutionibus pravis circumscripta, licet libidinibus ac concupiscentiis evigorata, licet falsis deis exancillata; cum tamen resipiscit, ut ex crapula, ut ex somno, ut ex aliqua valetudine, Deum nominat, hoc solo, quia proprie verus hic unus Deus bonus et magnus;« ita codices manuscripti antiquiores et melioris notae, quemadmodum suo loco videbimus. »Et, quod Deus dederit, omnium vox est. Judicem quoque contestatur illum: Deus videt: et, [Col. 0423C] Deo me commendo; et, Deus mihi reddet. O testimonium animae naturaliter christianae! Denique pronuntians haec, non ad Capitolium, sed ad coelum respicit. Novit enim sedem Dei vivi. Ab illo enim et inde descendit (Tertull. Apolog. cap. 17, p. 18).«

Sed haec ille adhuc fusius alio in libro prosequitur. Quae quidem omnia describere cum longius foret, nonnulla, atque ea in primis, quae ad secundum Minucii nostri locum faciunt, proferemus: »Te palam, inquit, et tota libertate, qua non licet nobis, domi ac foris audimus ita pronuntiare: Quod Deus dederit: et, Si Deus voluerit. Ea voce et aliquem esse significas, et omnem illi confiteris potestatem, ad cujus spectas voluntatem: simul et caeteros negas deos esse, dum suis vocabulis nuncupas, Saturnum, Jovem, [Col. 0423D] Martem, et Minervam. Solum Deum confirmas, quem tantum Deum nominas; ut cum illos interdum deos appellas, de alieno, et quasi pro mutuo usa videaris. De natura quoque Dei, quam praedicamus, nec te latet. Deus bonus, Deus benefacit, tua vox est (Lib. de Testimon. animae cap. 2, pag. 81).« In libro quoque ad Scapulam: »Populus, inquit, acclamans Deo Deorum, qui solus potens est, in Jovis nomine, Deo nostro testimonium reddidit (Idem, lib. ad Scapul. cap. 4, pag. 87).«

At illud, inquit, est »testimonium animae naturaliter christianae,« in hoc videlicet, quod insitam a natura habeat veri Christianorum Dei cognitionem. Non enim minus perspicue, sicut suo loco videbimus, [Col. 0424A] alibi affirmat fieri, non nasci Christianos. Quamobrem Minucius noster dixit: »Vulgaris iste naturalis sermo est, aut christiani confitentis« Deum scilicet existere »oratio.« Ubi vero hoc primum ac praecipuum verae religionis documentum variis comprobavit philosophorum gentilium testimoniis, ex iis concludit »aut nunc Christianos esse philosophos, aut philosophos jam tunc fuisse Christianos,« in hoc, quod verum Deum, non vero alia Christianae religionis placita agnoverint. Sed de hoc adhuc in nostra de Tertulliani Apologetico dissertatione.

Caeterum eodem plane, quo ille, et Minucius noster, modo argumentatur Arnobius: »Da, inquit, verum judicium, et haec omnia circumspiciens, quae videmus, magis an sint dii caeteri, dubitabit, quam [Col. 0424B] in Deo cunctabitur, quem esse omnes naturaliter scimus, sive cum exclamamus: O Deus! sive cum illum testem constituimus improborum, et quasi nos cernat, faciem sublevamus in coelum (Arnob. lib. II advers. Gent. init. pag. 43).«

Denique Lactantius similiter in ethnicos disputat: »Nam cum jurant, inquit, et cum optant, et cum gratias agunt, non Jovem, aut deos multos, sed Deum nominant, adeo ipsa veritas, cogente natura, etiam ab invitis pectoribus erumpit . . . . . At vero si qua necessitas gravis presserit, tunc Deum recordantur. Si belli tremor infremuerit, si alimenta frugibus longa siccitas denegaverit, si saeva tempestas, si grando ingruerit, ad Deum confugiunt, a Deo petitur auxilium; Deus, ut subveniat, oratur. Si quis in mari, [Col. 0424C] vento saeviente, jactatur, hunc invocat. Si quis aliqua vi afflictatur, hunc protinus implorat. Si quis ad extremam mendicandi necessitatem deductus, victum precibus exposcit, Deum solum obtestatur, et per ejus divinum atque unicum numen (Lactant. lib. II Institut. cap. 2, pag. 138).«

Porro illa Dei cognitio ita menti hominum intimisque sensibus ingenerata est, ut a nemine sine magno piaculo ignorari possit. Nam »ignorare, ait auctor noster, nec fas est, nec licet ingerentem sese oculis, et sensibus nostris coelestem claritatem.« Quamobrem ille postea fidenter asseverat, quoslibet Deum ignorantes non secus atque impios, debitis mulctandos esse poenis ac suppliciis. Loquentem illum si audire velis, ecce ipsamet ejus verba: »Eos merito, qui [Col. 0424D] Deum nesciunt, ut impios, ut injustos, nisi profanus nemo deliberat; cum parentem omnium, et omnium Dominum non minoris sceleris sit ignorare, quam laedere.« Sed jam audisti citatos a nobis Paulum Apostolum, Tertullianum, Cyprianum eadem de illis pronuntiantes, qui nec ex rebus creatis, nec ex illa ingenita mentibus suis Dei cognitione, illum agnoscunt, aut volunt agnoscere.

At huic de homini innata Dei cognitione opinioni quantum gentiles etiam philosophi faveant, ex illorum Oratore latino accipe: »Quae est, inquit, gens aut quod genus hominum, quod non habeat sine doctrina anticipationem quamdam deorum, quam appellat Epicurus, id est, anteceptam animo [Col. 0425A] rei quamdam informationem, sine qua nec intelligi, nec quaeri, nec disputari possit . . . . . Cum enim non instituto aliquo, aut more, aut lege sit opinio constituta, maneatque ad unum omnium firma consensio, intelligi necesse est esse deos; quoniam insitas eorum, vel potius innatas cognitiones habemus. De quo autem omnium natura consentit, id verum esse necesse est. Esse igitur deos confitendum est« (Cic., lib. I de Natur. Deor., pag. 202, lin. 5 et seqq.). Quid autem illa hominis ethnici confessione et argumentatione verius, nisi deos suos pro vero et unico Deo dixisset? At vide, quaeso, an hunc errorem emendaverit, ubi Ennii testimonio ostendit hunc verum Deum, sicuti Minucius et Tertullianus aiunt, Jovis nomine ab omnibus invocari: »Quod ni ita [Col. 0425B] esset,« inquit, »qui potuisset assensu omnium dicere Ennius:

      Aspice hoc
Sublime candens, quem invocant omnes
   Jovem.
Illum vero et Jovem et dominatorem rerum, et omnia nutu regentem, et ut idem Ennius,

Patrem Divumque hominumque.
et praesentem, ac praepotentem Deum. Quod qui dubitat, haud sane intelligo, cur non idem, sol sit, an nullus sit, dubitare possit« (lib. II de Nat. Deor., pag. 214, lin. 12 et seqq.).



CAPUT IV. DE DEO UNO.



ARTICULUS PRIMUS. Examinatur argumentum, quo Octavius ethnicorum poetarum Homeri et Virgilii, philosophorum Thaletis, Anaximenis, Diogenis Apolloniatis, Anaxagorae, Pythagorae et Xenophanis auctoritate unum dumtaxat Deum esse ostendit.
[Col. 0425C]

Quemadmodum Minucius validissimis rationum momentis, ac communi omnium populorum consensu demonstrat Deum revera existere: ita etiam illum plane unicum esse, ipsorummet ethnicorum cum poetarum tum philosophorum testimonio luculenter ostendit. A poetis autem sic orditur: »Audio,« inquit,« poetas quoque unum patrem divum atque hominum praedicantes, et talem esse mortalium mentem, qualem parens omnium dixerit.«

[Col. 0425D] Utrum vero unius poetae Graeci vel Latini, an plurium sint haec verba, a nobis fortasse aliquis requiret. At in fine superioris articuli vidimus Jovem, quem omnes invocant, ab Ennio poeta vocari »Patrem divumque hominumque.« Cicero autem ibi Balbum Stoicum inducit haec ipsa verba citantem, quibus praestantissimae mentis numen existere confirmet. Testatum praeterea Augustinus facit eumdem Ciceronem (August., lib. V de Civit., cap. 8, p. 121), ubi probat a Stoicis Jovem »quem summum Deum« putabant, appellari, hos citasse Homeri versus, sicque in latinam vertisse linguam:

Tales sunt hominum mentes quali pater ipse
[Col. 0426A] Jupiter, auctiferas lustravit lumine terras.
Hi autem versus apud ipsummet Homerum sic graece exhibentur:

,
. (HOM., Odyss. XXVIII, V. 135.)
Quos latinus interpres sic reddidit:

Talis enim mens est terrestrium hominum
Qualem quotidie ducit pater hominumque deorumque.

Scimus quidem a Lactantio traditum, nihil ab Homero dari potuisse quod pertineat ad veritatem; quippe qui humana potius quam divina conscripserit (Lactant., lib. I Instit divin., cap. 5, pag. 21). Verum praeterquam quod Cicero haec carmina tamquam probata Stoicis citavit, ea sane Minucii nostri [Col. 0426B] proposito sic congruunt, ut ad illa collineasse plane videatur. Si quis tamen, aut Ennium, aut alios poetas ibi ab illo citari nobis recte probaverit, illi statim subscribemus.

Alter poeta a Minucio, quemadmodum postea a Lactantio (Lactant., lib. I Instit. divin., cap. 5, pag. 22), nomine suo sic appellatur: »Quid Mantuanus Maro? Nonne apertius, proximius, et verius,« id est, propius ad veram de Deo sententiam accedit, eamque apertius et verius declarat? Illius tamen versus auctor noster nec integros, nec quo in libro habeantur, sed eorum dumtaxat sensum, et quaedam verba quamvis ex duobus ejus libris excerpta, hunc exhibet in modum: »Principio coelum et terras, et caetera mundi membra, spiritus intus alit, et infusa [Col. 0426C] mens agitat; inde hominum pecudumque genus, et quidquid aliud animalium.« Idem alio loco mentem istam et spiritum nominat. Haec enim ejus sunt: »Deum namque ire per omnes terrasque tractusque maris, coelumque profundum: unde homines et pecudes, unde imber et ignes.« Non igitur inutilis omnino quibusdam operae pretium erit integros versus illos describere, et indicare ubi reperiantur. Priores autem in sexto Aeneidos libro sic leguntur:

Principio coelum, terras, camposque liquentes,
Lucentemque globum lunae, Titaniaque astra,
Spiritus intus alit; totamque infusa per artus
Mens agitat molem, et magno se corpore miscet:
Inde hominum pecudumque genus, vitaeque volantum,
Et quae marmoreo fert monstra sub aequore pontus. (Virgil., Aeneid., l. VI, v. 719 et seqq.)
Posteriores vero in Georgicorum libro quarto sic habentur:

   [Col. 0426D] Deum namque ire per omnes
Terrasque, tractusque maris, coelumque profundum,
Hinc pecudes, armenta, viros, genus omne ferarum;
Quemque sibi tenues nascentem arcessere vitas. (Idem, l. IV. Georgic., v. 220 et seqq.)
In hos autem, ac potissimum priores versus legendae sunt Servii observationes. Plures alios ac praecipue Graecos poetas, de quibus superiore tomo egimus, Minucius citare poterat (tom I Apparat., pag. 784): sed quia Homerum, uti apparet, omnium Graecorum poetarum, Maronem vero Latinorum coryphaeum ac principem fuisse nemo non fatetur, idcirco horum testimonia ad praecipuum illud christianae religionis [Col. 0427A] dogma probandum satis superque esse existimavit.

Ad celebriores itaque philosophos transit, probatque eos in eamdem, etsi non iisdem verbis, re tamen vera conspirasse sententiam. A Thalete autem dicendi sic facit initium: »Thales Milesius, qui primus omnium de coelestibus disputavit, rerum initium aquam,« ut alibi vidimus, »dixit, Deum autem eam mentem quae ex aqua cuncta formaverit« (tom. I Apparat., pag. 434 et 776). Et haec quidem decerpta videntur ex Cicerone, ubi de eadem, ac Minucius noster, quaestione disputat. Philosophorum enim, sicuti ille, opiniones ibi recenset, atque ab eodem quoque Thalete sic incipit: »Thales Milesius, qui primus de talibus rebus quaesivit, aquam dixit esse initium rerum, Deum autem eam mentem quae ex aqua [Col. 0427B] cuncta fingeret« (Cic., lib. I de Nat. Deor., p. 199. lin. 20) Eadem porro Lactantius, ac totidem pene ac Minucius verbis postea tradidit (Lactant., lib. I Institut. divin., cap. 5, pag. 24).

Sed Minucius haec continenter subjunxit, quae incuria amanuensium librariorum ita depravata sunt, ut sine aliquo novo codice manuscripto vix a quoquam vera eorum lectio inveniri queat. In editis etenim nostris sic exhibentur: »Et (ms. reg. eo, Rigaltius eho) altior et sublimior aquae et spiritus ratio, quam ut ab homine potuerit (ms. reg. poterit, male), inveniri, a Deo tradita (ms. reg. traditum).« Nonne horum verborum initio pro voce eo, legendum sed, vel ejuscemodi aliquid? Ut ut sit, sensus Minucii esse videtur altiorem et sublimiorem esse aquae et spiritus, [Col. 0427C] tamquam rerum omnium causae, ut aiunt, materialis et efficientis rationem, quam ut ab homine potuerit inveniri, nisi a Deo ipso edoceatur. Quamobrem Thales hoc invenire non potuit, quod a solo Deo traditum est. Verumtamen id ille poterat discere ab Aegyptiis quibuscum, ut alibi diximus, congressus fuerat. Aegyptii autem a Moyse, et hic a Deo illud acceperat (tom. II Apparat., pag. 1120, et seqq.).

»Anaximenes deinceps,« pergit Minucius, »et post, Apolloniates Diogenes aera infinitum et immensum.« Verum Cicero utriusque opinionem separatim explicat. Et primum quidem de Anaximene haec illius sunt verba: »Anaximenes aera Deum statuit, eumque gigni, esseque immensum et infinitum, et semper in motu« (Cic., lib. I, de Nat. Deor., pag. 199, [Col. 0427D] lin. 25). Minucius vero haec verba, »eumque gigni,« de industria omisit: nam ille prioribus verbis eo magis a vera nostra de Deo sententia aberrabat, quo propius subsequentibus, »infinitum et immensum,« ad eam accedere videtur.

De Diogene vero Apolloniate ita Tullius postea: »Quid aer, quo Diogenes Apolloniates utitur Deo, quem sensum habere potest, aut quam formam Dei?« (Idem Cic., ibid., pag. 200, lin. 10.) Quis vero qualisve fuerit ille aer, quo Diogenes Apolloniates Deo utebatur, tacet quidem latinus ille orator: sed ab Augustino his verbis declaratur: »Diogenes, Anaximenis alter auditor, aerem quidem dixit rerum esse materiam, de qua omnia fierent, sed eum esse compotem [Col. 0428A] divinae rationis, sine qua nihil ex eo fieri posset« (Aug., lib. VIII de Civit., cap. 2). Vides sane quam merito jure Minucius dixerit eamdem esse utriusque Anaximenis et Diogenis de Deo opinionem, eamque a christiana non prorsus abhorrere. Quamvis enim ab aliis ideo dissentiat, quod aerem rerum materiam dixerit, in hoc tamen cum Christianis consentit, quod pro certo habuisse videatur aerem, divinae rationis compotem, rerum omnium efficientem esse causam.

Non desunt enim scriptores qui suspicantur hos philosophos aeris infiniti immensique nomine intellexisse non hunc quidem quem spiramus aerem, sed divinum quemdam spiritum, quemadmodum Virgilium canentem audivimus, quo tota mundi machina [Col. 0428B] fovetur et animatur. Huic autem suspicioni favere videntur haec Plutarchi apud Eusebium de Anaximenis opinione verba: »Anaximenes Milesius aerem ejusmodi principium esse docuit; ex eo enim omnia nasci, in eumque vicissim cuncta dissolvi. Nam animus, , noster, exempli causa, aer est, nosque fovet ac tuetur, cunctumque adeo mundum spiritus aerque, , complectitur: est autem spiritus eademque aeris significatio, « (Euseb., lib. XIV Praepar. Evang., cap. 14, pag. 74). In primo autem Plutarchi de Philosophorum Placitis libro haec leguntur (Plutarch., lib. I de Placit. Philos., cap. 3, pag. 876, tom. 2). Sed ibi Anaximenes ab eo redarguitur, quod rerum dumtaxat materiam, non vero efficientem causam [Col. 0428C] assignaverit. Prius vero Eusebius ex alio Plutarchi libro Stromatum non aliud ab Anaximene assertum fuisse narrat, nisi aerem, quem infinitum putabat, rerum omnium esse principium. Sed haec ita explicat Laertius, tamquam Anaximenes quo inde prima rerum principia constituerit (Laert., lib. II, § 3, et lib. IX § 57). At hi fortasse aut non totam illius, neque Diogenis Apolloniatis sententiam exposuere, aut infiniti nomine spiritus immensus intelligendus est. De utriusque porro opinione videsis alios, a nobis alibi laudatos auctores, et Augustinum Epist. CXVIII, ad Dioscorum, pag. 338 (tom. I Apparat., lib. II, dissert. 2, § 29, pag. 435, et lib. III, dissert. 3, cap. 1, art. 1, pag. 776).

Pergit Minucius: »Anaxagorae, descriptio et motus [Col. 0428D] infinitae mentis Deus dicitur.« Similiter Cicero: »Inde,« inquit, »Anaxagoras, qui accepit ab Anaximene disciplinam, primus omnium rerum descriptionem et motum, mentis infinitae vi ac ratione designari et confici voluit« (Cic., lib. I de Nat. Deor., p. 199, lin. 22). Alibi vero paulo aliter: »Anaxagoras materiam infinitam, sed eas particulas similes inter se, et minutas, eas primum confusas, postea in ordinem reductas a mente divina« (lib. IV Acad. quaest., pag. 33, lin. 12). Sed illius opinionem Laertius longe enodatius certiusque ex illius libris, et Timonis auctoritate sic exposuit: , , , , [Col. 0429A] , , .

, ,
, ,
.
»Primus hic materiae mentem adjecit, in principio Operis sui, suavi et magnifica oratione sic scribens: »Omnia simul erant, deinde accessit mens, eaque composuit; quamobrem et mens sive animus, , dicitur. Timon hoc ipsnm de Anaxagora in Sillis decantavit:

Nunc ubi Anaxagoras, mens est, fortissimus heros,
Qui mentem subito, nam mens non defuit illi,
Composuisse putat fuerant quae incondita quondam.«
De illo quoque plura Lucretius, atque etiam Augustinus, [Col. 0429B] et nos quoque locis jam citatis (Lucret., lib. I, ante fin.).

Dehinc Minucius: »Pythagorae Deus est animus, per universam rerum naturam commeans, et intentus, ex quo etiam animalium omnium vita capiatur.« Ex Cicerone haec adhuc auctor noster delibavit: »Pythagoras,« ait ille, »censuit animum esse per naturam rerum intentum et commeantem, ex quo animi nostri carperentur« (Cic., lib. I, de Nat. Deor., p. 199, lin. 37). Utrumque haud dubie secutus est Lactantius. Atque eo etiam recidit, quod de asserta ab illo Pythagorea unitate et dualitate Laertius Plutarchusque memorant, uti liquet ex his quae de eodem philosopho superiori Apparatus nostri tomo locis [Col. 0429C] jam citatis observavimus (Lactant., lib. I Instit. divin., cap. 5, pag. 24, et lib. de Ira Dei, cap. 11, pag. 796; Laert., lib. VI in Vit. Pythag.; Plutar., lib. I, de Pl. Philosoph., pag. 876, tom. 1, Apparat., pag. 783).

Post haec autem Minucius: »Xenophanem,« inquit, »notum est omne infinitum cum mente, Deum tradere.« Ciceronis autem haec sunt verba ipsissima: »Tum Xenophanes, mente adjuncta, omne praeterea quod esset infinitum, Deum voluit esse« (Cic., lib. I de Natur. Deor., pag. 199, lin. 4). At Laertius paulo aliter, sed non alio prorsus sensu narrat eum existimavisse: »Dei substantiam globosam esse, nihilque cum hominibus habere commune. Totum cernere, totumque audire, non tamen respirare. Simulque [Col. 0429D] esse omnia, mentem, prudentiam, aeternitatem« (Laert., lib. IX. § 15). Ibi autem hac voce , globosam seu rotundam substantiam, nihil aliud nisi infinitam significat. Ea autem idcirco usus est, quia figura rotunda neque initium habet neque finem. Quapropter rursus Cicero alio in libro eamdem Xenophanis sententiam his retulit verbis: »Xenophanes dixit unum esse omnia, neque id esse mutabile, et id esse Deum, neque natum umquam, et sempiternum, et conglobata figura« (lib. IV Academ. quaest., pag. 33). Ante Minucii porro aetatem Clemens Alexandrinus aperte docuit hanc Xenophanis sententiam consentaneam esse christianae doctrinae, hisque Isaiae verbis: »Cui assimilavistis me, dicit Dominus?« [Col. 0430A] Quod quidem hunc ille probat in modum: , , .


, .
»Recte ergo Xenophanes Colophonius docens unum esse Deum, et incorporeum, subjungit:«

Maximus in genere est divum atque hominum
   Deus unus,
Qui nec corpore, nec mente est mortalibus ullis
   Assimilis.
Hunc locum quem alibi breviter attigimus, integrum descripsit Eusebius; qui tamen alio in loco Plutarchi verba exhibet, quibus longe aliter Xenophanis de Deo opinionem repraesentat. Videsis Epiphanium atque Theodoretum (tom. I Apparat., [Col. 0430B] pag. 1113; Euseb., lib. XIII Praepar. Evang., cap. 13, pag. 679, et lib. I, cap. 8, pag. 23; Epiphan., Exposit. fid., pag. 1087; Theodor., Serm. 2, de Graec. Affect. curat., pag. 486).



ARTICULUS II. De aliis gentilibus philosophis Antisthene, Speusippo, Democrito, Stratone, Epicuro, Aristotele, Heraclide Pontico, Theophrasto, Cleanthe, Zenone, Chrysippo, Diogene Babylonio, Xenophonte, Aristone et Platone.

Ad alios gentiles philosophos gradum, si placet, cum Minucio nostro faciamus. Quidnam autem de Deo Antisthenes ac Speusippus censuerint, ille sic enarrat: »Antisthenem, populares deos multos, sed [Col. 0430C] naturalem unum praecipuum: Speusippum vero naturalem animalem, quo omnia reguntur, Deum nosse.« At haec procul dubio ex Cicerone mutuatus est, qui de utroque totidem pene verbis dixerat: »Antisthenes in eo libro qui Physicus inscribitur, populares deos multos, naturalem unum esse dicit . . . . Nec multo secus Speusippus (in manuscripto regio Seuxippus, sed male) Platonem avunculum subsequens, vim quamdam dicit, qua omnia regantur, eamque animalem« (Cic., lib. I de Natur. Deor. pag. 200, lin. 22). De illa Antisthenis opinione Lactantius postea litteris eadem mandavit (Lactant., lib. I Instit. Divin., cap. 5, pag. 24; et lib. de Ira Dei, cap. 11, pag. 796). De hoc autem philosopho ac de Speusippo alibi egimus (Tom. I Apparat., pag. 1113, 1122 et 1134). Laertius [Col. 0430D] vero in hujus Vita asserit eum intra Platonis avunculi sui dogmata perstitisse. Verum de illis ab eo labefactatis Numenius apud Eusebium expostulat. Denique Laertius animadvertit ab ipso scriptum fuisse Definitionum librum, quem nonnulli eum esse opinantur qui inter nota Platonis opera in lucem prodiit. Illius autem libri initio haec Dei definitio legitur: , , , : »Deus est animal immortale se ipso contentum, essentia sempiterna, naturae boni causa« (Laert., lib. IV. § 1, 5; Euseb., lib. IV Praepar. Evang., cap. 5, pag. 727 apud Platon., tom. 3, pag. 411).

Rursum vero ex Cicerone ea Minucius delibaverat, [Col. 0431A] quae de Democrito postmodum adjecit: »Quid Democritus, quamvis atomorum primus inventor, nonne plerumque naturam, quae imagines fundat, et intelligentiam, Deum loquitur?« Etenim Cicero similiter de illo: »Quid Democritus, inquit, qui tum imagines earumque circuitus in deorum numero refert, tum illam naturam quae imagines fundat ac mittat, tum scientiam intelligentiamque nostram« (Cicer., lib. cit., pag. 200, lin. 5). Quocirca Augustinus haec ad Dioscorum de illa Democriti opinione scribit: »Quanto melius ne audissem quidem nomen Democriti, quam cum dolore cogitarem nescio quem suis temporibus magnum putatum, qui Deos esse arbitraretur imagines quae de solidis corporibus fluerent, solidaeque ipsae non essent, easque hac atque hac motu [Col. 0431B] proprio circumeundo, atque illabendo in animos hominum, facere ut vis divina cogitetur, cum profecto illud corpus unde imago flueret, quanto solidius est, tanto praestantius quoque esse judicetur. Ideoque fluctuavit, sicut isti dicunt, nutavitque sententia; ut aliquando naturam quamdam, de qua fluerent imagines, Deum esse dicent, qui tamen cogitari non posset, nisi per eas imagines quas fundit et emittit, id est, quae de illa natura, quam nescio quam corpoream et sempiternam, ac per hoc etiam divinam putat, quasi corporis similitudine, continua velut emanatione ferrentur, et venirent, atque intrarent in animos nostros; ut Deum vel deos cogitare possemus« (Augustin., Epist, 118, pag. 340). Sed quantumvis fluctuaverit vacillaveritque Democritus, [Col. 0431C] ex his certe quae ipse Augustinus ac Cicero de illius opinione scriptis tradiderunt, quis non videat Minucium jure haud immerito dixisse quodam saltem modo agnitam ab illo fuisse naturam divinam, ac Deum revera esse unum? Atqui id ad ejusdem Minucii sufficiebat propositum.

Stratonis dehinc opinionem his paucissimis verbis exponit: »Straton quoque et ipse naturam.« Sed quo pauciora, eo minus clara sunt haec verba. Eorum itaque enodationem saepius laudatus a nobis Cicero tibi suppeditabit: »Nec audiendus est,« inquit, »ejus, Theophrasti, auditor Strato, is qui physicus appellatur, qui omnem vim divinam in natura sitam esse censet, quae causas gignendi, augendi, minuendive habeat, sed careat omni sensu et figura« (Cic., [Col. 0431D] lib. cit., pag. 200, lin. 45). Visne plura? Audi rursus eumdem Oratorem de illo loquentem: »Negas sine Deo posse quidquam. Ecce tibi e transverso Lampsacenus Strato, qui det isti Deo immunitatem magni quidem muneris. Sed cum sacerdotes deorum vacationem habeant, quanto est aequius habere istos Deos? Negat opera deorum se uti ad fabricandum mundum. Quaecumque sint docet omnia esse effecta natura, nec ut ille qui asperis et laevibus, et hamatis uncinatisque corporibus concreta haec esse dicat, interjecto inani: somnia censet haec esse Democrati non docentis, sed optantis. Ipse autem singulas mundi partes persequens, quidquid aut sit, aut fiat, naturalibus fieri aut factum esse docet ponderibus et motibus. [Col. 0432A] Sic ille Deum opere magno liberat, et me timore« (Lib. 4, Academ. quaest., pag. 33, lin. 46). Alium tibi citari si desideras, en praesto est Plutarchus qui hoc de Stratonis opinione scriptum reliquit: , , , , , , , , . »Et quidem Peripateticorum reliquorum summus Strato, neque cum Aristotele sentit multis de rebus, et de motu, mente, anima, ortu, contraria Platoni defendit. Denique mundum ipsum animal esse negat, aitque naturam sequi fortunae impetus, casu initium motus naturae praebente, et deinde sic a natura motus physicos [Col. 0432B] absolvi« (Plutarch., lib. advers. Colot. Epicur., pag. 1115). Quam porro Strato naturam appellavit, jam a Cicerone explicatum vidimus. Sed de hac illius opinione nobis aliquid adhuc dicendum erit, ubi quomodo a Lactantio refellatur, palam omnibus facere conabimur.

Minucium nostrum interim sequamur: »Etiam Epicurus ille,« inquit, »qui deos aut otiosos fingit, aut nullos, naturam tamen superimponit.« Sed hanc Epicuri de Deo opinionem fuse enucleat apud Ciceronem Velleius Epicureus. Postquam enimvero multis probavit Dei vitam eam esse, qua nihil beatius, nihil omnino bonis omnibus affluentius excogitari potest, hanc sententiae suae reddit rationem: »Nihil enim agit, nullis occupationibus est implicatus, nulla [Col. 0432C] opera molitur, sua sapientia et virtute gaudet: habet exploratum fore se semper cum in maximis, tum in aeternis voluptatibus« Postea ille ibidem declarat Epicurum falso docuisse natura effectum esse mundum: nihil opus fuisse fabrica, eamque rem ei esse facillimam« (Cic. lib. I de Natur. Deor., pag. 203, lin. 8). Nam omnia, ut jam diximus, fortuito atomorum concursu facta fuisse garriebat. Denique ibidem Velleii seu Epicureorum nomine Tullius dixit: »Et pie sancteque colimus naturam excellentem, atque praestantem.« At Minucius noster quae Epicurus falsa esse docebat, ab his distinguit, quibus praestantiorem caeteris omnibus naturam, atque idirco divinam, volens nolens, confessus est. Adi, si lubet, Laertium, et Menagii ac Gassendi in illum notas, et alium hujus [Col. 0432D] librum (Laert. lib. X, § 123; Menag. et Gassend. notas ad hujus lib. IV, de vita et morib. Epicur., cap. 1, 2, 3).

Deinceps vero Minucius plurima transcripsit Ciceronis verba, quibus Aristotelis de Deo refert opinionem. Ecce siquidem quomodo ille loquitur: »Aristoteles variat, et assignat tamen unam potestatem. Nam interim mentem, mundum interim Deum dicit, interim mundo Deum praeficit.« Sic autem Tullius: »Aristoteles in tertio de Philosophia libro multa turbat, a magistro Platone uno dissentiens. Modo enim menti tribuit omnem divinitatem, modo mundum ipsum Deum dicit esse, modo quemdam alium praeficit mundo« (Cic. lib. citat., pag. 200, lin. 26, et seqq.). Et haec quidem decerpsit Minucius, sed reliquit [Col. 0433A] sequentia: »Eique eas partes tribuit, ut replicatione mundi quadam motum regat atque tueatur: tum coeli ardorem Deum dicit esse . . . . . Cum autem sine corpore idem vult esse Deum, omni illum sensu privat et prudentia.« Pauciora nihilominus, quam uterque, de illa Aristotelis sententia retulit hunc in modum Lactantius: »Aristoteles quamvis secum ipse dissideat, ac repugnantia sibi dicat et sentiat, is summam tamen unam mentem mundo praeesse testatur« (Lactant. lib. II Institut. divin., cap. 25, p. 25; et lib. de Ira Dei cap. 11, pag. 796). Et brevius adhuc alio in libro: Eadem fere, inquit, atque Antisthenes,« de quo nos paulo ante diximus »Aristoteles cum suis Peripateticis.« Videsis Plutarchum, Lescalopierum, ac si velis quae alibi observavimus (Plutarch. [Col. 0433B] lib. I de Placit. Philosoph., cap. 7, pag. 881; Lescalop. in cit. Cicer. § 33, pag. 54, et de Arist. Theologia, pag. 184 et seqq., tom. I Apparat., pag. 781).

Praeterea »Heraclides Ponticus, ait Minucius, Deo divinam mentem, quamvis varie adscribit, alias mundo, alias divinae menti tribuens principatum.« At haec quidem, et alia insuper de illo tradit Cicero: »Ex eadem,« inquit, »Platonis schola Ponticus Heraclides puerilibus fabulis refersit libros; et tamen modo mundum, tum mentem divinam esse putat: errantibus etiam stellis tribuit divinitatem, sensuque Deum privat, et ejus formam mutabilem esse vult, eodemque libro rursus terram et coelum refert in Deos« (Cic. lib. I de Natur. Deor., pag. 200, lin. 39, [Col. 0433C] et seq.). Minucius itaque, sicuti vides, de Heraclidis opinione ea tantum refert, quae ad rem suam faciebant. Illius vitam scripsit Laertius, nosque de illo tomo superiori loco paulo ante citato disseruimus (Laert. sub finem lib. V tom. I Apparat., pag. 779).

Quatuor subinde alios philosophos simul Minucius ita conjungit: »Theophrastus et Zenon, et Chrysippus, et Cleanthes sunt et ipsi multiformes, sed ad unitatem providentiae omnes revolvuntur.« Tum continuo trium posteriorum opiniones singillatim recenset, sed nihil de primo amplius dixit. Utrum autem id ab ipsomet Minucio, vel librarii oscitantia omissum fuerit, quis asserere audeat? Theophrasti porro opinionem si scire aveas, eam tibi patefacient haec Ciceronis verba: »Nec vero Theophrasti inconstantia [Col. 0433D] ferenda est; modo enim menti divinum tribuit principatum, modo coelo, tum autem signis, sideribusque coelestibus« (Cic. ibid., pag. 200, lin. 42). Vide, si lubet, quae de illo alibi animadvertimus (Tom. I Apparat., pag. 781).

His observatis, jam quid de tribus aliis Minucius statuat, examinemus. A Cleanthe autem sic incipit: »Cleanthes mentem, modo animum, modo aethera, plerumque rationem, Deum asserit.« Ita ille ab ultimo exorsus est, quamvis eum, sicuti Cicero, cujus vestigiis more suo insistit, Zenonis discipulum fuisse fateatur. De illius autem sententia haec scriptis ipse Cicero mandavit: »Cleanthes qui Zenonem audivit, tum ipsum mundum Deum dicit esse; tum totius naturae [Col. 0434A] menti atque animo hoc nomen tribuit, tum ultimum et altissimum, atque undique circumfusum, et extremum omnia cingentem, atque complexum ardorem, qui aether nominatur, certissimum Deum judicat« (Cic. lib. cit., pag. 101, lin. 10). Quod quidem ille fusius adhuc enucleat, quemadmodum a nobis alibi annotatum est (Tom. I Apparat., pag, 782).

Secundum dehinc locum Minucius Zenoni Cleanthis magistro assignat, illiusque de Deo opinionem sic exponit: »Zenon, ejusdem magister, naturalem legem atque divinam, et aethera interim, interdumque rationem vult omnium esse principium. Idem interpretando, Junonem aera, Jovem coelum, Neptunum mare, ignem esse Vulcanum, et caeteros similiter vulgi Deos elementa esse monstrando, publicum graviter [Col. 0434B] arguit et revincit errorem.« Nonne autem haec adhuc delibata sunt ex hoc Ciceronis loco? »Zenon naturalem legem divinam esse censet, eamque vim obtinere recta imperantem, prohibentemque contraria . . . . . Alio loco aethera Deum dicit esse . . . . . Aliis autem libris rationem quamdam per omnem pertinentem naturam, ut divinam esse affectam putat. Idem astris hoc idem tribuit, tum annis, mensibus, annorumque mutationibus. Cum vero Hesiodi Theogoniam interpretatur, tollit omnino usitatas perceptasque cognitiones deorum. Neque enim Jovem, neque Junonem, neque Vestam, neque quemquam qui ita appelletur in deorum habet numero, sed rebus inanimatis atque mutis, per quamdam significationem haec tribuit nomina« (Cic. lib. cit. pag. 200, lin. 47 et [Col. 0434C] seqq.). Laertius vero testatum nobis facit eam fuisse Zenonis opinionem: , , , , . »Unum esse Deum, et mentem, et fatum, et Jovem, multisque aliis appellari nominibus« (Laert. lib. VII in Vita Zenon., § 135 et 147). Quae quidem nomina ille postea recensuit. Hinc Tertullianus: »Apud vestros quoque sapientes , id est, sermonem atque rationem, constat artificem videri universitatis. Hunc enim Zeno determinat factitatorem, qui cuncta in dispositione formaverit, eumdem et fatum vocari, et Deum, et animum Jovis, et necessitatem omnium rerum« (Tertull. Apolog., cap. 21). Tertullianum sequitur Lactantius (Lactant. lib. IV Institut., cap. 7, pag 373). Sed quaedam ex iis jam attigimus [Col. 0434D] in superiore Apparatus nostri tomo (Tom. I Apparat., pag. 780). Qua autem ratione iidem Zeno et Stoici deos vulgi elementa esse putaverint, in sequenti dissertatione ostendemus (Dissert. in Arnob. c. 17, art. 5).

Tertius a Minucio appellatur Chrysippus qui »eadem fere,« inquit, »vim divinam, rationalem naturam, et fatalem necessitatem Deum credit: Zenonemque interpretatione physiologiae in Hesiodi, Homeri, Orpheique carminibus imitatur.« Atque haec longe fusius Cicero prosequitur (Cic., lib. cit. pag. 201, lin. 27). Ex primo etenim ejusdem Chrysippi de natura deorum libro, haec litteris consignata memorat: »Ait vim divinam in ratione esse positam, et universae naturae [Col. 0435A] animo, atque mente; ipsumque mundum, Deum dicit esse, et ejus animi fusionem universam: tum ejus ipsius principatum, qui in mente et ratione versetur, communemque rerum naturam, universa atque omnia continentem; tum fatalem umbram, et necessitatem rerum futurarum.« Quibus quidem alia, quae ibidem legere poteris, cum adjecisset, haec ex secundo illius de Natura itidem Deorum libro retulit: »In secundo autem vult Orphei, Musaei, Hesiodi, Homerique fabellas accommodare ad ea, quae ipse primo libro de diis immortalibus dixerat, ut etiam veterrimi poetae, qui haec ne suspicati quidem sint, Stoici fuisse videantur.« De his autem aliisque Stoicis videsis Laertium, qui eorum vitas publicavit, Plutarchum, Lipsium, ac quae a nobis tomo superiore [Col. 0435B] observata sunt. (Laert., lib. VII de Vitis et dogmat. clar. philosoph., Plutarch., lib. I de Placit. Philosoph., cap. 7 et 8; ac lib. de Stoïcor. repugnant.; Lipsi., lib. I Physiolog. Stoic., dissertat. 3, et seqq.; tom. I Apparat., pag. 780.)

Prosequitur Minucius noster, et ait: »Babylonio etiam Diogeni, disciplina est exponendi et disserendi Jovis partum, et ortum Minervae, et hoc genus caetera, rerum vocabula esse, non deorum.« Praeiverat Cicero his verbis: »Diogenes Babylonius,« quem alibi magnum et gravem Stoïcum vocat, »in eo libro, qui inscribitur de Minerva, partum Jovis ortumque virginis ad philosophiam traducens, disjungit a fabula (Cic., lib. I de Natur. Deor., pag. 220, lin. 41, et lib. 3, de Offic., pag. 394)« Alios ejus libros [Col. 0435C] de Divinatione, Nobilitate, et Legibus ab eodem Cicerone, Athenaeo, et Plutarcho citatos reperies. Laertio autem si credas, »Stoicus,« fuit »ex Selencia, appellatusque est Babylonius ob urbium vicinitatem:« Si Gellio fidem habeas, ille Plauti poetae, Carneadisque Academici vixit tempore: si Luciano, usque ad secundum supra nonaginta annos vitam suam produxit (Cic., lib. I de Divinat., pag. 255; Athen., lib. IV Deipnosoph., p. 168, et lib. XII, pag. 526; Plutarch., lib. de Exil., pag. 605: Laert., lib. VI, sub finem Vitae Diog., § 81; Gellius, lib. XVII Noct. atti., cap. 21; Lucian., de Macrob., pag. 916).

Quid plura? Duos alios Minucius profert in medium, qui Dei majestatem ab hominibus intelligi posse pernegarunt. Alter enim, ut illius verbis utamur, [Col. 0435D] »Socraticus Xenophon formam Dei veri negat videri posse, et ideo quaeri non oportere.« Alter vero, »Aristo Chius comprehendi omnino non posse.« De priore enodatius Cicero: »Xenophon facit in iis, quae a Socrate dicta retulit, Socratem disputantem, formam Dei quaeri non oportere, eumdemque et solem, et animum Deum dicere, et modo unum, tum autem plures deos.« In quarto autem Xenophontis Memorabilium libro, id quod de eo narrat Cicero, revera invenitur. Primam vero hujus propositionis partem in usus suos sumpsit Minucius noster, et post illum Lactantius, atque etiam Theodoretus. Nos autem de ea alibi egimus (Cic. lib. I de Natur. Deor., pag. 200, lin. 18; Xenoph., lib. IV Memorab., pag. [Col. 0436A] 802; Lactant., lib. de Ira Dei, cap. 11, pag. 795; Theodor., tom. 4, serm. de Fide, pag. 477).

Pauca Minucii de Aristonis opinione verba, pluribus his Cicero, ac clarioribus exposuit: »Neque formam Dei intelligi posse censet, neque in diis sensum esse dicit, dubitatque omnino Deus animans necne sit (Tom. I Apparat., pag. 782; Cic., lib. I de Nat. Deor., pag. 201, lin. 8).« Observandum obiter in regio cod. ms. Minucii non legi sicut in editis »Aristo Chius,« Sed »Aristo Stoicus.« Quapropter rogabis fortasse, an ibi »Stoicus« potius, quam »Chius« legendum? Sed quolibet modo legas, parum interest. Aristo siquidem et patria Chius, et philosophiae secta Stoicus fuit. Id autem satis patet ex iis quae de illo alibi animadvertimus (Tom. I Apparat., 3 dissert. [Col. 0436B] 2, cap. 18, art. 2. pag. 1145, et seq.)

Horum denique philosophorum agmen merito claudit Plato, caeterorum omnium facile princeps. Illius autem de Deo sententiam sic Minucius enarrat: »Platoni in Timaeo Deus est, ipso suo nomine mundi parens, artifex animae, coelestium terrestriumque fabricator quem et invenire difficile prae nimia et incredibili potestate, et cum inveneris, in publicum dicere impossibile praefatur.« Quocirca palam ille declarat hanc Platonis sententiam aliis omnibus esse apertiorem, totamque fere coelestem, »nisi ille persuasionis civilis nonnumquam admixtione sordesceret,« hoc est, nisi Socratis praeceptoris sui cicutam necemque veritus, falsis vanisque imperiti vulgi opinionibus ignave serviliterque interdum adulari coactus fuisset. [Col. 0436C] Unde Justinus Martyr: , . »Plato multorum deorum cultum amplexos veritus, contraria inter se opificem Deum suum inducit loquentem« (Justin., Cohort. ad Graec., pag. 21; Plato in Timaeo, pag. 41, tom. 3), cum aliis utique diis, quos ab eo genitos fuisse ibidem dixerat.

Cicero autem ubi illius opinionem enarrat, primum exprobrat inconstantiam: »Jam de Platonis inconstantia,« ait, »longum est dicere, qui in Timaeo patrem hujus mundi nominari negat posse, in Legum autem libris quid sit omnino Deus, inquiri oportere non censet« (Cic., lib. I de Natur. Deor., pag. 200, lin. 11). Eumdem Platonis librum, ac sententiam [Col. 0436D] citavit Lactantius« (Lactant., lib. I Instit., cap. 8, pag. 41, et lib. de Ira Dei, cap. 11, pag. 795). Sed plura ibi Cicero, et postea Eusebius de ipso Platone, ejusque inconstantia memorant, quibus respondere Lescalopierius conatus est (Euseb., lib. XIII Praepar. Evang., cap. 14; Lescalop., Exposit. in lib. I Cic. de Nat. Deor., § 30, pag. 50). Ea autem Minucius ad institutum suum non conducentia praetermisit.

Porro autem citata a Minucio et aliis Platonis verba in ejus Timaeo sic revera leguntur: »Atque illum quidem parentem hujus universitatis invenire difficile, et cum inveneris, indicare in vulgus impossibile, « (Plato, tom. III, p. 28). Eadem transcripsit Athenagoras, ubi sicut [Col. 0437A] Minucius noster, plane ostendit ethnicos philosophos unum agnovisse summum Deum (Athenag., Legat. pro Christian., pag. 6. et seq.). Rursus vero illa philosophi verba citarunt Cicero in Fragmentis, et Tertullianus, nosque alibi ea retulimus (Cic., Fragm., pag. 26; Tertull., Apolog. cap. 46, pag. 40; Tom. I Apparat., pag. 781 et 948, pag. 155).

Tum deinde Minucius haec subnectit: »Eadem fere et ista, quae nostra sunt Nam et Deum novimus, et parentem omnium diximus.« Similiter Athenagoras: , , , , , . »Quod si non impia est haec Platonis de uno universitatis [Col. 0437B] ingenito Deo sententia, ne nos quidem fuerimus impii, qui illum agnoscimus et observamus Deum, cujus ut verbo fabricata sunt, sic spiritu continentur haec universa.«

Ex his omnibus philosophorum opinionibus ita explicatis hanc Minucius conclusionem elicit: »Exposui opiniones omnium ferme philosophorum, quibus illustrior gloria est, Deum unum multis licet designasse nominibus, ut quivis arbitretur aut nunc Christianos esse philosophos, aut philosophos fuisse jam tunc Christianos,« eo videlicet sensu, quem superius explicavimus. At perpende, quaeso, utrum ab hac conclusione longe recesserit Augustinus, qui de iisdem philosophis haec pronuntiat: »Itaque si hanc vitam illi viri nobiscum rursum agere potuissent, viderent [Col. 0437C] profecto cujus auctoritate facilius consuleretur hominibus, et paucis mutatis verbis atque sententiis, Christiani fierent, sicut plerique recentiorum nostrorumque temporum Platonici fecerunt« (Aug., lib. de vera Relig., cap. 4, tom. 7, pag. 750). Unum porro his adjicere liceat, plerosque illos philosophos eamdem ob causam citari a Tertulliano, Lactantio, et aliis, atque ex eorum opinionibus idem plane confici ac concludi. Sed de illis postea agemus.



ARTICULUS III. Expenditur aliud Octavii de Deo uno argumentum, ex terrenorum regnorum, et rerum naturalium exemplis desumptum.

Ex terrenis, imperiis, ubi nullus regni socium pati [Col. 0437D] potest, aliud Minucius petit argumentum, quo non modo unum dumtaxat Deum esse, sed illius unius tantum imperio omnia gubernari confirmat ac convincit: »Quando enim,« inquit ille, »umquam regni societas aut cum fide coepit aut sine cruore permansit?« Antea Ennius apud Ciceronem:

Nulla sancta societas, nec fides regni est. (Cic., l. I de Offic., p. 354, lin. 9.)

Minucius vero noster id quatuor probat exemplis, quorum ultimum a Cicerone ibidem proponitur. Sed ea auctor noster quo brevius, eo obscurius retulit. Nam ne nomine quidem suo illos, quibus de agitur, umquam appellat. Non abs re itaque erit haec paulo enodatius explicare.

[Col. 0438A] A Persis itaque initium hisce duxit verbis: »Omitto Persas, de equorum hinnitu augurantes principatum.« Verum quis haec intelliget, nisi Darii Persarum regis historiam noverit aut revocarit in memoriam? Occisis siquidem Magis, oppressaque sordida, ut ait Valerius Maximus, eorum dominatione, Darius ex pacto et conventu rex solus creatus est, postquam ejus equus sub ipsum solis ortum dolo Aebaris hinnitum edidisset (Valer. Max., lib. VII, cap. 2, Exter., §, 2). Videsis Herodotum, Justinum historicum, Valerium Maximum, et alios (Herodot. lib III, § 82, 85 et seq.; Justin., sub fin. lib. I; Valer. Max. loc cit.).

Nec magis clara sunt haec subsequentia Minucii verba: »Et Thebanorum par mortuum, fabulam transeo:« vel obscurius ac corrupte in codice regio [Col. 0438B] »per mortuam fabulam.« Paucis his verbis Minucius decantatam a Statio Polynicis et Eteoclis fratrum, atque Oedipi Thebanorum regis filiorum fabulam perstringit (Statius, lib. XI et XII Thebaid.). Haec autem sic narratur. Cum Oedipus in exsilium sponte proficisceretur, eisdem illis filiis suis regno suo ea lege cessit, ut alternis imperarent. Natu porro major Eteocles postquam anno primo regnasset, Polynici subsequenti anno imperandi locum denegavit. Repulsam ille passus, se contulit ad Adrastum Argivorum regem, et Argiam illius filiam sibi despondit. Tum coacto exercitu, Thebanis ille cum Tydaeo, altero Adrasti genero, intulit bellum. In eo autem ambo fratres Eteocles et Polynices singulari certamine inito, mutuis vulneribus occiderunt. Denique [Col. 0438C] eorum cadaveribus rogo impositis, flamma duas in partes sese in odii implacabilis signum divisisse fertur. Audi, si lubet, Ovidium illud his versibus canentem:

Consilio, commune sacrum cum fiat in ara
   Fratribus, alterna qui periere manu.
Ipsa sibi discors, tanquam mandetur ab illis
   Scinditur in partes atra favilla duas. (Ovid., l. V. Trist., eleg. 5, v. 33 et seqq.)

Exstant hanc in rem Graeci Branoris versus, quos Ausonius latinos fecit (Auson., Epigr. 129). Atque ut Pausaniam, Diodorum Siculum, Senecam aliosque omittamus, Lucanus ad id allusit his versibus:

   Ostendens confectas flamma latinas
Scinditur in partes, geminoque cacumine surgit
Thebanos imitata rogos.

[Col. 0438D] Deinde vero Minucius: »Ob pastorum,« inquit, »et casae regnum, de geminis memoria notissima est.« Recte quidem, sed longe clarius, si Romuli et Remi nomen addidisset. Nemo enim nescit Remum, propterea quod fratris ludibrio novos transilivisset Romae muros, ab irato fratre Romulo, aut illius saltem jussu interfectum (Livius, lib I; Florus, lib. I, et alii).

Eorum quoque, quos auctor noster ultimum profert in exemplum, nomina reticuit: »Generi et soceri,« ait ille, »bella toto orbe diffusa sunt, et tam magni imperii duos fortuna non cepit« At Cyprianus, qui haec tria posteriora exempla, sicut et alia plura ex Minucio, uti diximus, compilavit; utrumque suo appellat nomine: »Pompeius,« inquit, »et Caesar affines [Col. 0439A] fuerunt, nec tamen necessitudinis foedus in aemula potestate tenuerunt« (Cyprian., lib. de Idolor. Vanitat., pag. 14). Quomodo autem affines, atque unus socer, generque alius fuerit, his Suetonii de Caesare verbis dices: »Ad retinendam Pompeii necessitudinem ac voluntatem, Octaviam sororis suae neptem, quae C. Marcello nupta erat, conditione ei detulit, sibique filiam ejus in matrimonium petiit« (Sueton., in Vita Caesar., § 27), Fausto Syllae destinatam. Prius vero dixerat: »Sub idem tempus Calphurniam L. Pisonis filiam, successuri sibi in consulatu, duxit uxorem, suamque Juliam Cn. Pompeio collocavit, repudiato priore sponso Servilio Caepione« (§ 21). Vide praeterea, si lubet, Plutarchum in Vita Pompeii, et alios Romanae historiae scriptores (Plutarch., [Col. 0439B] tom. I, pag. 644).

Neque porro homines tantum, sicuti Minucius pergit, pati potuerunt regnum duos inter, etiam arctioribus naturae vinculis conjunctos, dividi, sed nec ipsa quoque natura. »Vide,« inquit, »caetera: Rex unus apibus, dux unus in gregibus, in armentis rector unus.« Quae quidem Cyprianus totidem verbis retulit (Cypr., lib. de Idol. Vanit., pag 14). Uterque vero inde concludit, neque summam in coelo dividi potestatem, atque idirco unum dumtaxat esse Deum. Plura ex his alia hujuscemodi post Lactantium, de quo nos suo loco, Hieronymus profert exempla, quibus probandum susceperat unum in monasterio debere esse rectorem: »Etiam muta,« ait, »animalia, et ferarum greges duces sequuntur suos. In apibus principes [Col. 0439C] sunt. Grues unam sequuntur ordine litterato. Imperator unus; judex unus provinciae. Roma ut condita est, duos fratres simul habere reges non potuit, et parricidio dedicatur. In Rebeccae utero Esau et Jacob bella gesserunt . . . . . In navi unus gubernator; in domo unus dominus. In quamvis grandi exercitu unius signum exspectatur.« (Lactant., lib. I Institut divin., cap. 3, et seq., lib. de Ira Dei, cap. 11, pag. 793; Hieronym., Epist. 95, ad Rustic. Monach., pag. 775).

Ex iis autem sic contra Caecilium gentilem Octavius Minucii nomine argumentatur: »Tu in coelo summam potestatem dividi credis, et scindi veri illius ac divini imperii totam potestatem?« Cyprianus paucioribus verbis: »Multo magis,« inquit, »mundi unus est [Col. 0439D] rector (Cypr. ibid.).« Et hoc quidem argumentum Athanasius hunc urget in modum, quo illius vim et pondus omnes adhuc facilius sentire percipereque possunt. »Ipse,« inquit, »dispositionis ordo, omniumque partium concors conspiratio, non multos, sed unum mundi ducem et moderatorem esse manifeste ostendit. Nam si plures mundo praeessent, ordo ille servari non posset; sed omnia confusione et perturbatione plena essent, dum unusquisque omnia ad suum arbitrium traheret, et adversus alium pugnaret. Namque et multos deos, nullos deos esse, , ducebamus, sic multos rectores nullos rectores, esse dicendum est. Cum enim alter alterius imperium everteret, nullus certe esset, qui [Col. 0440A] imperaret et dominaretur, nemo qui regeret et gubernaret« (Athanas. Orat. contr. Gent., § 38, pag. 37).

Quis autem non videat idem penitus a Minucio nostro hac probari ratione? »Cum palam sit parentem omnium Deum nec principium habere nec terminum, qui nativitatem omnibus praestet, sibi perpetuitatem, qui ante mundum fuerit, sibi ipse pro mundo, qui universa quaecumque sunt verbo jubet, ratione dispensat, virtute consummat« Eadem porro et antea a Tertulliano et postea a Cypriano dicta esse vidimus. Cernisne quanti roboris sit istud argumentum, quo doctissimi illi viri evidenter demonstrant nullos plane, si plures sint, posse esse deos, atque idcirco ut unus tantummodo, nec plures sint dii, esse prorsus necessarium?



CAPUT V. DE DEI NOMINE, NATURA, ET ATTRIBUTIS.
[Col. 0440B]


ARTICULUS PRIMUS. Quis et quid sit Deus, quodve ejus nomen, ac quomodo ab homine cognoscatur; tametsi corporeis oculis videri non possit.

Quamvis Octavius tam certis, quam evidentibus, argumentis probaverit Deum existere, eumque esse unicum, Caecilius tamen solita gentilium pervicacia adhuc nutans, eorum, si tamen potuisset umquam, vim et robur infirmare hac percunctatione conatur: »Unde,« inquit, »vel quis ille, aut ubi Deus unicus, solitarius, destitutus, quem non gens libera, non regna, [Col. 0440C] non saltem Romana superstitio noverant? Judaeorum sola et misera gentilitas unum et ipsi Deum coluerunt.« Ad haec autem Caecilii, aliorumque Gentilium, interrogata Minucius constanter respondet eorumdem omnino Judaeorum Deum esse atque Christianorum, quos Caecilius ipse jam tum per totum terrarum orbem dispersos, ac Tertullianus, uti observavimus, loca omnia implevisse declaraverat.

Interroganti autem quis ille Deus sit, respondet Octavius: »Nec nomen Deo quaeras: Deus nomen est. Illic vocabulis opus est, cum per singulos propriis appellationum insignibus multitudo dirimenda est, Deo qui solus est, Dei vocabulum totum est; quem si patrem dixero, terrenum opineris; si regem, carnalem suspiceris; si dominum, intelliges utique mortalem. [Col. 0440D] Aufer additamenta nominum, et perspicies claritatem.« Apud Cyprianum, qui primam phrasim totidem verbis transcripsit, omissa sunt haec duo verba »per singulos,« atque ibidem scriptum est: »Deus nomen illi; illic vocabulis opus est, ubi propriis appellationum insignibus multitudo dirimenda est« (Cypr., lib. de Idolor. Vanit., pag. 15). Neque ibi ille plura.

Lactantius autem de Trismegisto: »Hic,« inquit, »scripsit libros, et quidem multos, in quibus majestatem summi ac singularis Dei asserit, iisdemque nominibus appellat, quibus nos, Deum et Patrem: ac ne quis nomen ejus requireret, esse dixit eo quod nominis proprietate non egeat, ob ipsam unitatem (Lactant. lib I, cap. 6 pag. 30). Trismegisti [Col. 0441A] verba a Lactantio sic citata sunt: , , . Tum deinde ipsemet Lactantius sic disputat: »Deo igitur nomen non est, quia solus. Nec opus est proprio vocabulo, nisi cum discrimen exigit multitudo; ut unamquamque personam sua nota et appellatione designes. Deo autem, quia semper unus est, proprium nomen est Deus.« At quod ibi post graeca Trismegisti verba adjecit, illud profecto ex nostro auctore, sicut et alia plura, delibasse videtur, et sensum illius reddidit clariorem.

Docet itaque Minucius primo naturam Dei esse simplicissimam, quae nullo penitus modo dividi queat, ipsum vero neque terrenum, neque corporeum, neque mortalem, atque ideo spiritalis immortalisque [Col. 0441B] esse substantiae.

Deinde vero Deum quidem, qualis quantusque in se est, a nobis non cognosci: quemlibet tamen hominem ab illius idea, quaecumque terrena et imperfecta sunt removendo, ad manifestam illius pervenire cognitionem.

Tertio, nomina iis tantum rebus imponi, quae a se invicem distinctae, ac diversae sunt; ut quae una quaeque sit, designetur. Quamobrem Deo, inquit, qui simplicissimus est, ac solus ante omnes creaturas semperque exstitit, nullum, uti mox citatus a Lactantio Trismegistus aiebat, nomen dari potest. Neque absimili prorsus modo Justinus Martyr: , , .« Fieri omnino [Col. 0441C] non potest, ut proprium aliquod Deo nomen attribuatur, propterea quod nomina ad designationem et discretionem subjectarum rerum imponantur, quae variae sunt et multae. Deo autem, qui nomen inderet, nemo ante eum exstitit: neque ipse se ipsum nomine aliquo designari opus esse duxit, unus et solus existens (Justin. Cohort. ad Graec., pag. 19).« Rursus vero alibi haud semel ille, sicut et alii Ecclesiae Patres, negat ullum fingi posse proprium Dei nomen.

Neque his officit, quod Celso objicienti Deum esse innominabilem, respondet Origenes: . , , , . [Col. 0441D] , . . . . . , , , , , , . »Distinctione opus est. Si enim hoc vult, quod in verborum significatis nihil potest Dei proprietates exprimere, verum est; quandoquidem multae qualitates sunt innominabiles. Quis enim discernat nominibus qualitatem dulcedinis palmulae, et dulcedinis caricae . . . Non mirum igitur, si Deus hoc pacto est innominabilis. Quod si nominabile accipiatur, quatenus auditorem potest nominibus [Col. 0442A] ad aliquam cognitionem Dei manuducere, quantum naturae humanae licet comprehendere, non absurde dicetur nominabilis (Origen., lib. LXI contr. Cels., pag. 320, in 4o).« Fatetur siquidem Origenes a nemine posse Deo proprium nomen imponi, nec ab ullo nominari, nisi quatenus fragilitati humanae datum est.

At iis quidem ita vere prorsus ac recte positis, Minucius noster, ac cum illo Cyprianus, et Lactantius asserunt hoc vocabulum Deus, revera esse, quantum homini, ut ait Origenes, eum nominare fas est, totum ac proprium veri Dei nomen. Antea vero illud a Tertulliano his comprobatum verbis legimus: Anima »licet corpore pressa, licet . . . . Deum nominat, hoc solo, quia proprie verus hic Deus bonus et [Col. 0442B] magnus (Tertul., Apologet., cap. 17, pag. 24).« Quapropter hoc Dei nomen ipsi soli nec alteri dandum esse asseverat.

Quis autem ille sit, si quis a Minucio nostro, quemadmodum Caecilius, sciscitetur, hoc protinus ab eo responsum accipiet: »Hic nec videri potest, visu clarior est, nec comprehendi, tactu purior est (haec tria posteriora verba etsi a Cypriano transcripta, in ms. codice regio desunt) nec aestimari, sensibus major est (infinitus, immensus, et soli sibi quantus est notus. Nobis vero ad intellectum pectus angustum est), et ideo sic eum digne aestimamus, dum inaestimabilem dicimus« (Cypr., lib. de Idol. Vanit., pag. 14). Ea autem omnia, his tantum exceptis, quae uncinis clauduntur, totidem verbis descripsit Cyprianus. [Col. 0442C] At utroque prior Tertullianus, idem aliis verbis hunc dixerat in modum: »Invisibilis est, etsi videatur; incomprehensibilis, etsi per gratiam repraesentetur; inaestimabilis, etsi humanis sensibus aestimetur, ideo verus tantus est. Caeterum quod videri communiter, quod comprehendi, quod aestimari potest, minus est et oculis quibus occupatur, et manibus quibus contaminatur, et sensibus quibus invenitur. Quod vero immensum, soli sibi notum est; hoc est, quod Deum aestimari facit, dum aestimari non capit: ita eum vis magnitudinis et notum hominibus objicit et ignotum.« Eadem a Theophilo Anthiocheno, et a Nazianzeno aliisque Ecclesiae Patribus saepe saepius tradita quis ignorat? (Theoph. Antioch., lib. I ad Autolyc. post. init., pag. 71.)

[Col. 0442D] Sed contra haec tam certa tamque vera documenta insurget adhuc aliquis ethnicus, et cum Caecilio urgebit, haec Christianorum placitorum monstra esse ac portenta, quibus se frustra Deum habere affirmant. Etenim illum nec ostendi, nec videri posse fateri coguntur. At, quid mirum, ait Minucius, si Christiani Deum suum, quem ex operibus ejus evidenter agnoscunt, corporis oculis se non videre profitcantur? Numquid tu ipse, quisquis es gentilis homo, ventum et flatus, quibus omnia impelluntur, oculis tuis vides? Numquid oculorum tuorum acies solem, qui omnibus videndi causa est, intuendo non hebescit, et obtunditur? Numquid animam tuam, qua vivis, qua animaris, qua loqueris, vides ac conspicis?

[Col. 0443A] Nec suum, quaeso, ullus inducat in animum a solo auctore nostro his comparationibus infirmatas fuisse vanas ethnicorum argutias, et cavillationes. Nam iisdem comparationibus usi sunt, non antiquissimi modo, aliique Ecclesiae Patres, sed doctissimi etiam quidam gentilium Scriptores. Atque ut ex multis quosdam seligamus, Theophilus Antiochenus: »Deus universa,« inquit, »cum non forent, creavit, ut ex operibus suis quam excellens sit, homini innotesceret. Est anima humana in humano corpore, non videtur, invisibilis existens, verum ex corporis motibus cognoscitur, sic nec Deus humanis et corporeis oculis videri potest . . . Quemadmodum si quis cernat navem, suis armamentis instructam, mare sulcare et in portum appellere, certe credit aliquem a quo gubernetur, [Col. 0443B] in ea esse gubernatorem . . . . Si in solem, quod sane minimum est elementum,« cum Deo videlicet compositum, »homo oculos intendere nequit, propter caloris et potentiae excellentiam, multo minus gloriam Dei, quae ineffabilis est homini, homo mortalis contueri potest« (Theoph. Antioch., lib. I ad Autolyc., pag. 72). Plura adhuc ille ibi, quae si graece scripta videre cupias, in ejus libro legere haud difficiliter poteris.

Postea vero Lactantius eodem plane modo argumentatur ac plures quoque adhibet ejuscemodi comparationes: »Ante omnia, quoniam Deus ab homine videri non potest, ne quis tamen ex eo ipso putaret Deum non esse, quia mortalibus oculis non videtur: inter caetera institutorum suorum miracula, fecit [Col. 0443C] etiam multa, quorum vis quidem apparet, substantia tamen non videtur, sicut est vox, odor, ventus, ut harum rerum argumento et exemplo, etiam Deum, licet sub oculos non veniret, de sua tamen vi, et effectu, et operibus, cerneremus. Quid voce clarius, aut vento fortius, aut odore violentius? Haec tamen cum per aerem feruntur, ad sensusque nostros veniunt, et eos potentia impellunt, non cernuntur acie luminum, sed aliis corporis partibus sentiuntur. Similiter Deus non aspectu nobis, aliove fragili sensu comprehendendus est, sed mentis oculis intuendus, cum opera ejus praeclara et miranda videamus« (Lact., lib. VII de Vita beata, cap. 9). Irenaeum aliosque eadem enarrantes adire poteris: longiora quippe illa sunt, ut omnia transcribamus.

[Col. 0443D] Quid quod, et ipse Cicero, ut etiam ethnicis hominibus ethnicum scriptorem opponamus, simili prorsus modo dixit: »Sic mentem hominis, quamvis eam non videas, ut Deum non vides; tamen ut Deum cognoscis ex operibus ejus, sic ex memoria rerum, et inventione, et celeritate motus, omnique pulchritudine virtutis, vim divinam mentis cognoscito« (Cic. lib. I Tuscul., pag. 126, lin. 38).

Minucius itaque his rationibus, quas tam ethnici quam Christiani scriptores aequo jure comprobarunt, Caecilio planissime satisfacit, ejusque funditus diruit ratiocinationem. Quocirca recte ille concludit: »Ex hoc credimus Deum, quod eum sentire possumus, videre non possumus. In operibus enim ejus, et [Col. 0444A] in mundi motibus omnibus, virtutem ejus semper praesentem adspicimus, cum tonat, fulgurat, fulminat, cum serenat,« quemadmodum supra ostendimus.



ARTICULUS II. Quibus argumentis Minucius probaverit Deum esse infinitum, aeternum, immensum, ac scire omnia.

Pleraque Dei attributa, sive summae divinaeque ejus perfectiones, a nostro Minucio perspicue explicantur. Eum enim infinitum esse ideo pronuntiat, quia principio et fine caret. Nec id Caecilius inficiari poterat, cui illud memoratum a Laertio effatum Thaletis, notum esse debuit: ? aiebat Thales: . »Quid Deus? quod initio [Col. 0444B] et fine caret« (Laert., lib. I in Vita Thalet., §. 36).

Deinde vero Minucius asserit illum esse aeternum; ut pote qui »nativitatem omnibus praestet, sibi perpetuitatem,« atque ipse ante mundum fuerit. Tertullianus autem hanc Dei aeternitatem repetere videtur ex superiori Minucii ratione, qua probatur esse infinitus. Nam ille contra Hermogenem sic disputat: »Quis alius Dei census, quam aeternitas? Quis alius aeternitatis status, quam semper fuisse et futurum esse, ex praerogativa nullius initii, et nullius finis« (Tertull. lib. cont. Hermog., cap. 4, pag. 267)? Sed illa duo infinitatis et aeternitatis attributa secum ita connectuntur, ut utrumque ab alio aeque possit probari. Sed audias adhuc, velim, Gregorium Nazianzenum de aeternitate Dei disputantem: [Col. 0444C] »Deus et erat semper,« inquit, »et est, et erit: vel ut rectius loquar, semper est; nam erat et erit, nostri temporis fluxaeque naturae segmenta sunt. Ille autem semper est, atque hoc modo se ipsum nominat, cum in monte Moysi oraculum edit. Universum enim id quod est, in se complectitur, nec principium habens, nec finem habiturus« (Greg. Nazian. Orat. 38, pag. 811). Quae quidem iisdem verbis in ejusdem Oratione secunda supra quadragesimam habentur (Idem, Orat. 42, pag. 898). Deus itaque cum nihil ab alio, sed a se ipso, et quod est, et quidquid est, accipiat, idcirco et infinitus et aeternus esse debet.

Aliud autem christianae doctrinae novum Caecilius contendebat esse monstrum, quod illius sectatores [Col. 0444D] Deum immensum, et ubique praesentem praedicarent. Quomodo etenim, inquiebat, potest locis omnibus interesse, in coelo constitutus, et simul »per universa districtus?« Quid ergo? respondet Minucius. Nonne sol coelo affixus, ubique praesens est? Nonne ille sine luminis corruptione, sed eo semper integro et illibato, omnibus miscetur? Atqui multo magis Deus non solum rebus singulis, sed etiam nobis et proximus et infusus est. Quinimmo addit Minucius: »Non tantum sub illo agimus, sed et cum illo, ut prope dixerim, vivimus.« Quibus quidem verbis ad illud Apostoli effatum: »In eo vivimus, movemur et sumus (Actor. cap. XVII, v. 28), animadvertisse nonnulli forsitan suspicabuntur. Sed cum tota in [Col. 0445A] disputatione contra ethnicos agendo, nihil, uti observavimus, ex sacra nostra Scriptura delibaverit, hanc certe rationem ideo protulit; quia ethnici eam aut infirmare, aut respuere non poterant. Et certe Seneca, tametsi gentilis, quadam in Epistola scripserat: »Ipse (Deus) humano generi ministrat: ubique et omnibus praesto est.« Alibi vero: »Quocumque flexeris, ibi illum videbis occurentem. Nihil ab illo vacat (Seneca, Epist. 95, pag. 397, et seq., lib. IV de Benef., cap. 8).« Denique ut plura omittamus, in alia rursus Epistola: »Deus ad homines venit, immo quod propius est, in homines venit (Epist. 73, pag. 305).« Cum itaque omnia, uti recte post Thaletem et Aratum tradit Minucius, Deo plena sint, debent quoque et cuncta esse ipsi [Col. 0445B] cognita (Thales, apud Aristot. lib. I de Anim cap. 5). Quamobrem ille omnium speculator, omnes novit hominum et actus et cogitationes.

Sed contra haec omnia Caecilius pertinaciter instabat, Deum frustra gratisque fingi omnibus locis, factis, et cogitationibus interesse. Quid enim, inquit, hujusce opinionis assertores aliud his verbis ingerebant, nisi Deum »molestum, inquietum, et impudenter etiam curiosum?« At haec erat ipsamet Epicurei philosophi impia apud Ciceronem expostulatio. »Imposuistis.« inquit, »in cervicibus nostris sempiternum dominum, quem dies et noctes timeremus. Quis enim non timeat omnia providentem, et cogitantem, et animadvertentem, et omnia ad se pertinere putantem, curiosum, et plenum negotii [Col. 0445C] Deum?« (Cic. lib. I de Nat. Deor., pag. 203, lin. 29.) Quapropter Lucretius de hoc timore depulso, et gratias Epicuro maximas agit, et summopere gratulatur. Quid vero, quod Cicero ubi narrat Stratonem docuisse »omnia esse effecta natura,« ibi postea addidit: »Sic ille et Deum opere magno liberat, et me timore. Quis enim potest, cum existimet a Deo se curari, non et dies et noctes divinum numen horrere; et si quid adversi acciderit, quod cui non accidit, extimescere ne id jure evenerit?« (Cic. lib. Academ. pag. 33, lin. 47.)

Sed philosophi illi, atque in primis Epicurei, homines plane voluptuarii, haec objiciebant. Persuasum siquidem ipsis erat Deum, si actus cogitationesque hominum cognoscat, esse timendum, [Col. 0445D] atque adeo hoc timore voluptatem felicitatemque suam perturbari. Deus nihilominus minime similis est aliis regibus, qui »regni sui,« ait Minucius, »per officia ministrorum, universa novere;« sed cuncta per semetipsum cognoscit. Neque illi ad ea cognoscenda »indiciis opus est.« Quod quidem antiquissimi philosophi ultro fatebantur. Thales quippe Milesius, quemadmodum ex Laertio discimus, »Interrogatus, lateretne deos homo male agens: , . Ne cogitans quidem, inquit« (Laert., lib. I, in Vit. Thalet § 36). Valerius vero Maximus idem posteris tradidit, atque istius pronuntiati hanc reddidit rationem: »Mirifice Thales: nam interrogatus an facta hominum deos fallerent: [Col. 0446A] Nec cogitata, inquit. Ut non solum manus, sed etiam mentes puras habere vellemus, cum secretis cogitationibus nostris numen adesse credidissemus (Valer. Max. lib. VII, cap. 2, § 8, exter.).« Ortus itaque inde hominibus timor, si Epicureis malisque hominibus incommodus sit, caeteris jure merito optimus justissimusque censetur. Videsis in Laertii locum citatos auctores Lucanum. Euripidem, et Theonem Sophistam, qui hoc effatum non Thaleti, sed Pittaco tribuit.



CAPUT VI. DE DIVINA PROVIDENTIA.



ARTICULUS PRIMUS. Examinantur argumenta, quibus Minucius ostendit mundum, et omnia, ac singula Dei providentia gubernari; ubi de Britannia, Nilo, Euphrate, et Indo.
[Col. 0446B]

Quibus argumentis Minucius Deum existere probavit, iisdem colligit universa et singula, quae ejus nutu ac voluntate primum creata sunt, ac totum mundum divina ejus Providentia regi et gubernari. Jam vero ea argumenta superius exposuimus et examinavimus. Nemo autem negare potest summam esse illorum vim, et pondus maximum. Cicero autem, quemadmodum diximus, in praecipua secundi sui de Natura Deorum libri parte, longe copiosius, quam auctor noster, iisdem rationum momentis contra Epicureos demonstrat mundum divina providentia administrari.

[Col. 0446C] Ille vero, ac post eum Minucius hoc de divina Providentia documentum, obvia cuilibet domus comparatione asserit et illustrat. Ac Minucius quidem noster: »Quod si,« inquit, »ingressus aliquam domum, omnia exculta, disposita, ornata vidisses, utique praeesse ei crederes dominum, et illis bonis rebus esse meliorem: ita in hac mundi domo, cum coelum terramque prospicias, providentiam, ordinem, legem; crede esse universitatis dominum, parentemque, ipsis sideribus, et totius mundi partibus pulchriorem.« Antea vero Orator: »Ut si quis in domum aliquam, aut in gymnasium, aut in forum venerit, cum videat omnium rerum rationem, modum, disciplinam, non possit ea sine causa fieri, judicare, sed esse aliquem intelligat, qui praesit, et [Col. 0446D] cui pareatur; multo magis in tantis motibus, tantisque vicissitudinibus tam multarum rerum, atque tantarum ordinibus, in quibus nihil umquam immensa et infinita vetustas mentita sit, statuat necesse est ab aliqua mente tantos naturae motus gubernari« (Cic. lib. II de Natur. Deor., pag. 216, lin. 3, et seq.).

Neque rerum tantummodo universitati, qua omnia continentur, sed singulis etiam mundi partibus Deus Providentia sua consulit. Sed audiamus, si lubet, Minucium id quibusdam quoque exemplis demonstrantem: »Britannia,« inquit, »sole deficitur, sed circumfluentis maris tempore recreatur. Aegypti siccitatem temperat Nilus Colit Euphrates Mesopotamiam. Indus et serere Orientem dicitur et irrigare.« [Col. 0447A] In manuscripto autem regio codice post vocem »Nilus« haec leguntur: »Amnis Euphrates Mesopotamiam pro imbribus pensat.« Quae quidem cur in editis mutata sint, nobis certe incompertum est.

At nulli dubitamus haec excerpta fuisse ex secundo Ciceronis de Natura Deorum libro, ubi iisdem Nili, Euphratis, et Indi exemplis, ad probandam quoque Dei Providentiam utitur. Transcripta autem a nobis superius illius verba, hic repetere supervacaneum duximus (Cic., lib. II de Nat. Deor., pag. 234, lin. 20; vid. supr. cap. 2, art. 6).

At nonne, inquies, Minucius perperam et praepostere, primo pro exemplo Britanniam proposuit? Undenam enim ille accepit illam sole defici? Sed dic, quaeso, nonne etiam Strabo similiter de Britannis [Col. 0447B] haec scripto tradidit: . , , , , . »Aer apud eos imbribus magis est, quam nivibus obnoxius: ac sereno etiam coelo caligo quaedam multum temporis obtinet, ita ut toto die non ultra tres aut quatuor, quae sunt circa meridiem, horas, conspici sol possit. Quod ipsum Morinis quoque, et Menapiis, et eorum vicinis contingit« (Strabo, lib. IV Geogr., pag. 200).

Visne et alium tibi proferri testem? En praesto est Tacitus, cujus haec sunt verba: »Coelum crebris imbribus ac nebulis foedum; asperitas frigorum [Col. 0447C] abest. Dierum spatia ultra orbis nostri mensuram; et nox clara, et extrema Britanniae parte, brevis, ut finem atque initium lucis exiguo discrimine internoscas. Quod si nubes non officiant, aspici per noctem solis fulgorem, nec occidere et exsurgere, sed transire affirmant; scilicet extrema et plana terrarum humili umbra non erigunt tenebras, infraque coelum et sidera nox cadit« (Tacit. in Vita Julii Agricol., longe post. init.).

At si praeterea tertium adhuc testem desideres, nobis adhuc in promptu est Caesar, qui in hanc insulam trajecerat. De illa siquidem hunc scribit in modum: »Loca sunt temperatiora, quam in Gallia, remissioribus frigoribus . . . In hoc medio cursu est insula, quae appellatur Mona, complures praeterea [Col. 0447D] minores objectae insulae existimantur, de quibus insulis nonnulli scripserunt dies continuos triginta sub bruma noctem esse« (Caesar. lib. IV de Bello Gall. pag. 743). Sed, hi, quemadmodum Herodianus, Servius et Jornandes aut falso rumore decepti fuerunt, aut de ultimis Scotiae versus septentrionem finibus loquuntur. Nam Tacitus jam laudatus in Vita Julii Agricolae: »Nox,« inquit, »clara, et extrema Britanniae parte, brevis; ut finem atque initium lucis exiguo discrimine internoscas.« (Herodian. lib. III Histor. pag. 84; Serv. in lib. I Georgic. Virgil. pag. 81; Jornand. de reb. Getic. cap. 2).

Esto, dicet alius, res ita se habeat, cedo equidem. Verum qua inquiet, Minucius ratione constanter [Col. 0448A] affirmat Britanniam maris tempore recreari? Huic itaque Ciceronis verbis respondebimus: »Maria, inquit, agitata ventis ita tepescunt, ut intelligi facile possit in tantis illis humoribus inclusum esse calorem. Nec enim ille externus et adventitius habendus est tepor: sed intimis maris partibus agitatione excitatus. Quod nostris quoque corporibus contingit, cum motu atque exercitatione calescunt« (Cic. lib. II de Natur. Deor., pag. 217, lin. 42, et seq.). At generatim de quolibet mari loquitur. Quid ergo mirum, si Britannia tempore maris, undique eam circumdantis, calore tepescat. Sed melius forsitan dixisset hunc teporem non ex incluso in mari calore, sed ex illius tantum agitatis salsis partibus, ejusque vaporibus excitari.

[Col. 0448B] De tribus autem memoratis a Minucio fluminibus, si aliorum, praeter Ciceronem, Scriptorum testimonia petieris, multa tibi cito proferentur. Nam primo quidem, Diodorus Siculus luculenter ostendit non solum quomodo Nilus Aegypti siccitatem, ut ait Minucius, temperet, verum etiam quomodo eam foecundam fertilemque reddat. Graeca autem ejus verba, quia longiora sunt, latino tantum ex interprete reddemus: »Exundatio ejus,« inquit, »a solstitio incipiens aestivo, ad equinoctium usque autumnale augetur. Interim novum subinde limum importans, tam ignava quam frugibus et plantis culta sola, quamdiu velint agricolae, humectat. Aquas enim leniter accedentes modicis facile aggeribus avertunt, iisque apertis, si ex usu videatur, non magno labore iterum inducunt; [Col. 0448C] adeoque tantum laboribus compendii, et hominibus emolumenti affert, ut pars rusticorum maxima seminibus in exsiccatos telluris agros conjectis, pecora ad conculcandum inducant, et post quatuor aut quinque menses ad demetendum revertantur. Aliqui levibus aratris summo terrae dorso, post humectationem obiter proscisso, ingentes frugum acervos absque magnis impendiis, et laborum aerumnis inde tollunt« (Diodor. lib. I Bibliot., pag. 22). Sanctus quoque Ambrosius, non minus luculenter: »Verno,« inquit,« apud Aegyptios tempore Nilus exundat, ut jaciendis seminibus terra mollescat, et blandiore sinu, et clementiore gremio semina missa suscipiantur« (Ambros., lib. de Noe et arca, cap. 14, § 48, pag. 247). Qui plura voluerit, adeat Strabonem, Melam, [Col. 0448D] Plinium, Solinum, et alios (Strab. lib. V Geograph., pag. 694, et lib. VII, pag. 788; Mela, lib. I de Situ orb., cap. 9. Plin., lib. I Histor. natur., cap. 9, pag. 557, et lib. XVIII, cap. 8, pag. 490; Solin., cap. 32).

Testatum iidem auctores faciunt sicut Aegyptum Nilo, ita Mesopotamiam, quomodo ait Minucius, Euphrate foecundam fieri. De hoc enimvero flumine Plinius haec narrat: »Increscit et ipse Nili modo statis diebus, paulum differens, ac Mesopotamiam inundat. sole obtinente vicesimam partem Cancri. Minui incipit in Virgine, Leone transgresso. In totum vero remeat in vicesima nona parte Virginis« (Plin. lib. V Natur. histor. cap. 27, pag. 584). Solinus vero, Plinii sequester et imitater: »Mesopotamiam,« inquit [Col. 0449A] opimat inundationis annuae excessibus, ad instar Aegyptii amnis, id est, Nili, terras contegens, invecta soli foecunditate, iisdem ferme temporibus, quibus Nilus« (Solin., cap. 38). Videsis Strabonem, Arrianum, Quintum Curtium, atque alios geographos (Strab. lib. XVI Geograph., pag. 740; Arian. lib. VII de Expedit. Alexand., pag. 453 et 489; Q. Curt. lib. V, paulo post. init.).

Porro autem postquam idem Strabo quaedam de fluviis, qui in Gangem, et Indum influunt, praefatus est, haec quae de Indo Minucius, litteris prodidit, Eratosthenis auctoritate confirmat: , , , , [Col. 0449B] , , , . , , , , .« Eratosthenes auctor est ex horum tantorum fluviorum exhalationibus, et flatu Etesiarum, Indiam aestivis imbribus madere ac campos stagnis oppleri, et in iis imbribus linum seri et milium, et sesamum, orizam et bosmorum; Hiberno autem tempore seri triticum, hordeum, legumina, et alias fruges esculentas, quarum nos expertes« (Strabo, lib. XV Geograph, pag. 690).

Videsne quam recte Minucius ex his omnibus concludat omnia et singula Dei Providentia administrari. Terras enimvero natura sua steriles, et solis ardore tostas, nec imbribus madefactas, horum fluminum inundationibus foecundas efficit. Eodem plane modo [Col. 0449C] prius ostenderat hac divina providentia, aliarum mundi partium foecunditati a stata, quatuor anni tempestatum vicissitudine mirum plane in modum fuisse consultum:« Jam providentiae quantae, inquit, ne hiems sola glacie ureret, aut sola aestas ardore torreret autumni et veris inserere medium temperamentum; ut per vestigia sua anni revertentis, occulti et innoxii transitus reverterentur. Ibi autem dixit: »Hiems glacie urit,« quemadmodum Virgilius:

. . . . Aut Boreae penetrabile frigus adurat. (Virgil. lib. I Georg. v. 93.)



ARTICULUS II. Excutiuntur Caecilii ethnici contra divinam Providentiam argumenta, ex rebus prosperis malorum, et bonorum adversis ducta, ubi de Dionysio tyranno Phalaride, Rutilio, Socrate, Camillo, et Judaeorum Christianorumque miseria.
[Col. 0449D]

Plura adversus divinam Providentiam Caecilius objicit, quorum alia ad omnes universim homines, alia ad quosdam particulatim, alia ad Gentiles, alia ad Judaeos, alia denique ad Christianos spectant. Primum autem, quomodo, inquiebat ille, stante Dei Providentia, loca sacra et profana, quemadmodum homines pii et impii, fulmine aliisque fortuitis casibus pariter aequaliterque feriuntur? Cur sontes, aeque ac insontes, boni et mali, tempestatibus ac naufragiis ullo sine discrimine opprimuntur? Cur denique viri nequissimi optimis saepe saepius florentiores sunt et feliciores?

[Col. 0450A] Deinde vero quibusdam exemplis ille probandum suscipit falsum esse divina Providentia mundum gubernari, aut omnibus ac singulis consuli. Sed praestat ipsummet Caecilium, ea proferentem, audire: »Quod si mundus,« inquit, »divina Providentia, et alicujus numinis auctoritate regeretur, numquam mereretur Phalaris et Dyonisius regnum, numquam Butilius et Camillus exilium, Socrates venenum« Eodem plane argumento apud Ciceronem Cotta Academicus Providentiam Dei concutere moliebatur (Cic., lib. V, de Nat. Deor., pag. 252, lin. 4 et sqq.). Pro certo autem is posuit, quod a Telamone de diis hoc uno versu decantatum est:

Nam si curent, bene bonis sit, quod nunc abest.

Academicus autem ille iisdem atque aliis pluribus [Col. 0450B] quam Caecilius exemplis, omisso tamen Camillo, haec confirmare nititur. Ibi autem ea sic urget: »Cur avunculus meus vir innocentissimus idemque doctissimus P. Rutilius in exsilio est . . . . Duo de quadraginta Dionysius tyrannus annos fuit opulentissimae, et beatissimae civitatis. Quam multas ante hunc in ipso Graeciae flore Pisistratus, ac Phalaris, ac Apollodorus poenas sustulit, multis quidem ante cruciatis et necatis . . . Quid dicam de Socrate, cujus morti illacrymari soleo Platonem legens?« Denique postquam multa Dionysii impia facta et sacrilegia, a Valerio etiam maximo postmodum notata (lib. I, cap. 1. Extern. § 3), recensuit, his narrationem suam absolvit verbis: »Hunc igitur nec Olympius Jupiter fulmine percussit, nec Aesculapius misero diuturnoque [Col. 0450C] morbo intabescentem interemit, atque in suo lectulo mortuus, in Tympanidis rogum illatus est, eamque potestatem, quam ipse per scelus erat nactus, quasi justam et legitimam, haereditatis loco filio tradidit« (Cicer. loc. cit).

Dissimulare tamen nec Caecilius nec alii Gentiles poterant Dionysium illum, cujus varia singulariaque facinora uterque, Cicero, et Valerius Maximus, alibi adhuc recensent, in tam beata felicique fortuna fuisse miserrimum (Idem lib. v. Tuscul., p. 186, lin. 3 et seqq. Val. Max. lib. IX, cap. 13. Exter., § 4). Nam ipsemet Cicero haec de illo litteris alio in libro mandavit: »Quid censemus superiorem illum Dionysium? Quo cruciatu timoris angi solitum, qui cultros metuens tonsorios, candenti carbone sibi adurebat capillum? [Col. 0450D] (Cic. lib. II de Offic pag. 377 lin. 17, et seqq.)

Valerius vero maximus eum alio modo scelerum suorum poenas dedisse sic enarrat: »qui tametsi debita supplicia non exsolvit dedecore tamen filii, mortuus poenas rependit, quas vivus effugerat. Lento enim gradu ad vindictam sui divina procedit ira, tarditatemque supplicii gravitate compensat« (Val. Max., lib. I, cap. 1, Exter., § 5).

De Phaladiris vero morte haec posteris tradidit Cicero: »Testis est Phalaris, cujus est praeter caeteros nobilitata crudelitas, qui non ex insidiis interiit ut is quem modo dixi, Alexander: non a paucis, ut hic noster; sed in quem universa Agrigentinorum multitudo impetum fecit.« Ex Valerio autem Maximo [Col. 0451A] disces cujus consilio, et quomodo hic tyrannus ab Agrigentinis interfectus fuerit (Valer. Max., lib. III, cap. 3, Exter., § 2.

P. Rutilii Ruffi, quem Paterculus virum non saeculi tantum sui, sed omnis aevi optimum appellat, nota est omnibus historia (Patercul. lib. II Histor.). Quis enim nescit illum publicanorum, quorum latrocinia coercuerat, conspiratione, depulsum fuisse in exsilium, quamvis teste Cicerone, esset innocentissimus (Cic. Orat. II, pro Fonte., pag. 227, et seq. et Orat. 37, in Pison, pag. 544)? De illo autem Valerius Maximus sic loquitur:« Quid damnatione, quid exsilio miserius? At P. Rutilio, conspiratione publicanorum perculso, auctoritatem adimere non valuerunt. Cui Asiam petenti omnes provinciae illius civitates [Col. 0451B] legatos, secessum ejus opperientes, obviam miserunt. Exsulare aliquis hoc loco, an triumphare justius dixerit?« (Valer. Max., lib II, cap. 10, § 5.) Sumilia haud semel dixit Seneca (Senec., lib. Quare bonis viris mala, etc., cap. 3; lib. de Benefic., cap. 17; et epist. 24 et 69). At omittenda non sunt haec Ovidii de eodem Rutilio carmina:

Et grave magnanimi robur mirare Rutili,
   Non usi redditus conditione dati.
Smyrna virum tenuit, non pontus, et hostica tellus (Ovid., Eleg. IV, l. I, de Pont. v. 65.)
Denique hujus meminit Vossius, quem si lubet adire haud difficile poteris (Voss., lib. I de Histor. graec., cap. 22).

Platonis porro de Socratis Morte liber, quem Cicero [Col. 0451C] non sine lacrymis umquam a se lectitatum testatur, is ipse est, qui Phedo, sive de Animo inscribitur. In ejus autem fine Plato, quomodo idem Socrates veneno epoto vitam finierit, non minori eloquentia, quam dolore deplorat (Plato in Phaed., tom. I, pag. 116, et seqq. et Apologet. Socrat., tom. I). At de hac tanti philosophi caede legi potest illius Apologia ab eodem Platone, Xenophonte, et Apuleio conscripta, atque Senecae, Origenis, Augustini, aliorumque plurium libri ac commentationes (Xenoph. Apolog. Socrat. pag. 705, et lib. II Memor. Apulei. Apolog. Socrat. Laert., lib. II Vitae Socrat., § 42. Senec. lib. de Provid. pag. 272; lib. I de Vit. beat., cap. 26 et 27; et epist. LXXIV. Origen., lib. II, contr. Cels., pag. 71. Augustin. lib. VIII de Civit., cap.3, [Col. 0451D] pag. 192 Laert. loc. cit. Origen., lib. I, contra Cels., pag. 5. Senec. lib. de Provid., cap. 3, pag. 495). Caeterum citati a nobis Scriptores narrant quam falsa fictitiaque fuerint crimina, propter quae ab iniquissimis judicibus morte damnatus est. Demum Laertius ac postea Origenes memoriae prodiderunt, Athenienses injustae condemnationis, statim atque ille mortuus est, poenituisse. Quamobrem Seneca hanc mortem illi tam gloriosam fuisse asseverat, quam infamis fuit aliorum plurimorum vita: »Male,« inquit, »tractatum Socratem judicas, quod illam potionem publice mixtam, non aliter quam medicamentum immortalitatis obduxit, et de morte disputavit usque ad ipsam. Male cum illo actum est, quod gelatus [Col. 0452A] est sanguis, ac paulatim frigore inducto, venarum vigor constitit. Quanto magis huic invidendum est, quam illis, quibus gemma ministratur, quibus exoletus, omnia pati doctus, suspensam auro nivem diluit? Hi quidquid biberint, vomitu remetientur tristes, et bilem suam regustantes. At ille venenum laetus et libens hauriet.«

De Camillo tandem, quem Caecilius non autem Cicero memorat, haec a Valerio Maximo scripta reperies: »Virium Romanarum et incrementum laetissimum, et tutela certissima Furius Camillus in Urbe incolumitatem suam tueri non valuit, cujus ipse salutem stabilierat, felicitatem auxerat. Siquidem a L. Apuleio tribuno plebis tamquam peculator Vegetanae praedae reus factus, duris, atque ut ita dicam, [Col. 0452B] ferreis sententiis in exilium missus est. Et quidem eo tempore, quo optimo juvene filio privatus, solatiis magis allevandus, quam cladibus onerandus erat. Sed immemor patria tanti viri maximorum meritorum, exequiis filii, damnationem patris junxit: »At,« inquit, »aerario abesse tribunus plebis querebatur quindecim millia aeris, tanti namque poena finita est. Indignam summam, propter quam populus Romanus tali principe careret« (Valer. Max., lib. V, cap. 3, § 2). Haec copiosus descripsit Plutarchus, quem adire poteris, quemadmodum Senecam, Diodorum Siculum, Livium, Florum, et alios (Plutarch., in Camil. Vit., tom. I, pag. 334 et seqq. Senec., lib. IV, de Benefic., cap. 27, et lib. V, cap. 17. Diodor. Sicul., lib. XIV Bibliot., pag. 456. Livius, lib. V, § 32).

[Col. 0452C] Ab Ethnicis ad Judaeos et Christianos transit Caecilius, atque eorum exemplo divinam Providentiam tollere sic nititur: »Scio equidem,« inquiebat, »unum Deum ab Judaeis palam aperteque coli. Sed quam eis opem, quodve tulit auxilium? Nonne miserrima est natio, quae cum Deo suo Romanis Numinibus (cod. reg. nominibus, editio Rigaltii hominibus) est captiva?«

Christianos vero adhuc acrius urget: »Ecce,« ait, »pars vestrum et major et melior, ut dicitis, egetis, algetis, opere, fame laboratis, et Deus patitur et dissimulat: non vult, aut non potest opitulari suis; ita aut invalidus, aut iniquus est.« Sed »haec,« pergit ille, »pauca sunt, et cum aliis communia. Vobis autem insuper peculiaria propriaque semper mala esse videmus, minas videlicet, supplicia, tormenta, [Col. 0452D] cruces et ignes. Ubi ergo Deus vester? Cur vobis non subvenit, et opitulatur?«

Sed non solus Caecilius, verum ethnici omnes hac ipsa querela et expostulatione Christianos pulsare consueverant. Nam illis, sicuti refert Clemens Alexandrinus, objiciebant: , . »Si Deus vestri curam gerit, cur patimini persecutionem, et morte afficimini? An ipse vos eis tradit?« (Clemens Alexand., lib. IV Strom., pag. 504) Et paulo post: . . . . »Cur autem cum vos persequuntur, nihil vobis affertur auxilii« (Ibid. pag. 505)? Apud Eusebium quoque Lugdunensis Viennensisque Ecclesia scribebat: [Col. 0453A] , , , , , . »Nonnulli paulo aequiores, et qui vicem nostram dolere quodammodo videbantur, exprobrabant identidem, haec dicentes: Ubi est Deus eorum, et quid illis profuit haec religio, cui vitam quoque suam postposuerunt?« (Euseb., lib. V Histor., cap. 2, pag. 165.)

Omnibus itaque his argumentis cum ipse Caecilius, tum plurimi alii Ethnici, ac praesertim Epicurei et Academici, uti ex Ciceronis de Natura Deorum libris ostendimus Providentiam divinam impugnabant. His autem probare conabantur Deum, si quis sit, summa quiete, et felicitate perfrui, nihil agere, nullis occupationibus distineri, nulla opera moliri, atque eo [Col. 0453B] esse beatum, quod certum exploratumque habeat fore se semper in maximis aeternisque voluptatibus. Quamobrem assertam a Stoicis Dei Providentiam tamquam fatidicam anum rejiciebant, negabantque Deum aliquid curare, aut aliqua ejus Providentia mundum gubernari. Verum haec illi tam impie, quam contra conscientiae suae stimulos objectabant, ut impune peccare, et quodlibet agere possent. Sed Octavium, si lubet, varia illa argumenta refellentem, et evertentem audiamus.



ARTICULUS III. Quomodo Octavius superiora Caecilii argumenta infirmet, et destruat.

Objecta sibi a Caecilio contra divinam Providentiam argumenta Octavius tanta facilitate, quanta soliditate [Col. 0453C] diluit funditusque destruit. Jam enim proposita ab ethnicis tyrannorum Phalaridis, ac Dionysii, atque etiam Socratis, summi, ut aiebant, mirandique philosophi exempla, ab iis ipsis eversa animadvertisti. Ad illud autem quod ducitur ex fulminibus, quae casso irritoque ictu, aut ullo absque discrimine loca sacra et profana, piosque et impios homines feriunt, Octavius respondet tantum abesse, ut inde Deum esse negemus, quin potius, »in mundi,« inquit, »omnibus motibus virtutem ejus semper praesentem aspicimus, cum tonat, fulgurat, fulminat, cum serenat.« Nos enimvero sicut Deum, et omnipotentem ejus virtutem, in coeli serenitate, ita in maximis hujus turbulentissimisque tempestatibus agnoscimus. Et certe etsi nemo tunc Deum corporeis oculis videat, [Col. 0453D] quis dubitare tamen potest horum tantorum motuum primum esse auctorem, quem tunc timet ac veretur? Nam idcirco tonitrua mugiunt, ait Tertullianus, »ut homines terreantur,« eoque terrore improbi ad saniorem mentem redeant, et implorent Dei misericordiam (Tertul., Apologet., cap. 17, pag. 18). Sed de Tertulliano nos suo loco.

Secunda Caecilii adversus Dei Providentiam argumentatio, ab aliis gentilibus, et athaeis saepius nec sine fastidio repetita, desumitur ex malorum quorumdam hominum felicitate, et bonorum miseria. Quonam enim modo, inquiunt, Deus aeque justus ac potens haec ferre potuisset? Sed Minucius facile luculenterque ostendit eum solum esse felicem, qui verum [Col. 0454A] Deum cognoscit, eique pie ac fideliter servit et obtemperat. Ad infirmandam vero Caecilii argumentationem iisdem plerumque atque Seneca, tametsi Ethicus, et rationibus et verbis utitur (Senec., lib. Quare viris bonis, etc. pag. 488, et seqq.).

Primo itaque penitus negat eos esse felices, qui divitiis affluant, vel amplissimos honorum dignitatumque gradus adepti sunt. Altius siquidem tolluntur, ut gravius decidant; vel sicuti Claudianus cecinit:

   Tolluntur in altum
Ut lapsu graviore cadant. (Claudian., l. I in Rufin.)
Adhaec vero hi, ut victimae, saginantur ad supplicium, et tamquam hostiae ad poenam coronantur. Quid etiam, quod adulatores fictis saepissime blanditiis [Col. 0454B] et assentationibus aliorum abutuntur potentia?

Praeterea nonne dives »fortunae male creditur,« inquit Minucius, ejusque inconstantiae committitur? Nonne divitiis suis, tamquam viatico, ad breve conficiendum vitae iter, minus locupletatur, quam oneratur? Rex autem, tam timet, quam timetur, et ad periculum solus est. Nam Labienus a Seneca citatus recte canebat:

Necesse est multos timeat quem multi timent.
Qui vero generis sui praedicat nobilitatem, non seipsum laudat, sed parentes. Denique qui fascibus et purpura gloriatur, hic mente sordescit. Omnes quippe homines, sive pauperes sive divites, pari sorte [Col. 0454C] nascuntur, sola virtute distinguuntur.

Cyprianus vero in sua ad Donatum Epistola longe copiosius, quam auctor noster, prosequitur (Cyprian., epist. 2 ad Donat, pag. 7 et 8). Non audemus longiorem illius sermonem integrum hic describere, quem tamen legisse procul dubio te non poenitebit. Addemus itaque illud quod, brevius ab Apuleio scriptum legimus: »Generosus est? Parentes laudas. Dives est? Non credo fortunae. Magis ista dinumero. Validus est? Aegritudine fatigabitur. Pernix est? Abibit in senectutem. Formosus est? Expecta paulisper, et non erit« (Apul., de Deo Socrat. sub finem). Vide, si lubet, citatum a nobis Senecae librum de Providentia, sive Quare bonis viris mala accidant, cum sit Providentia, atque in hunc librum Mureti Disputationem, [Col. 0454D] et Morellii, atque aliorum Observationes.

Pergit Minucius, ac desumptum ex proborum hominum paupertate, adversisque casibus argumentum simili modo explodit. Ea enimvero paupertas, inquit, neque infamia est, neque miseria, sed gloria, virtutisque comparandae ac stabiliendae occasio. Noster siquidem »animus ut luxu solvitur, ita frugalitate firmatur.« Deinde vero in egestate dives est, qui nihil concupiscit: pauper e contrario ille est, qui divitiis abundans, plura adhuc desiderat. Quamobrem Pomponius Rufus apud Valerium Maximum dicebat: »Omnia habet, qui nihil concupiscit, eo quidem certius, quam qui cuncta possidet.« (Valer. Maxim., lib. IV, cap. 4 prooem.)

[Col. 0455A] Huc accedit, quod nemo, uti Minucius post Senecam ait, »tam pauper vivit, quam pauper natus est.« Inde autem infert Seneca contemnendam esse paupertatem (Sen., lib. de Prov., cap. 6, pag. 504.). Deinde quod Christianos spectat, Minucius haud dubitanter asserit illos posse divitias et facultates, si eis utiles forent, a Deo impetrare; sed illas ab ipsis sperni atque innocentiam anteferri ac pietatem.

Longe autem minoris, vel potius nullius plane momenti illud est, quod ex miserrima Judaeorum conditione urget Caecilius. Quamdiu enim Deum pie sancteque coluerunt, quamdiu praeceptis ejus morem sedulo gesserunt, tamdiu illos secundis rebus et omni prosperitatum genere, non magnis sine miraculis, usos esse constat. At postquam impietate suisque [Col. 0455B] sceleribus Deum deseruerunt, tum ab eo deserti, debitas luerunt impietatis suae scelerumque poenas. Audi, quaeso, Minucii verba: »Quamdiu caste, innoxie, religioseque coluerunt, quamdiu praeceptis salutaribus obtemperaverunt, de paucis innumeri facti, de egentibus divites, de servientibus reges; modici multos, inermi armatos, dum fugiunt insequentes, Dei jussu et elementis adnitentibus obruerunt . . . . . Ita prius eos deseruisse comprehendes, quam esse desertos, nec cum Deo suo captos, sed a Deo ut disciplinae transfugas, deditos.«

Neque Caecilius, aut alius quilibet respondere poterat illud gratis a Minucio fictum, quod in eorumdem Judaeorum scriptis aeternae memoriae traditum, passim ubique legitur. Nihil enim in eis contra se [Col. 0455C] suesque parentes scripsere, nisi quod aut tacere aut dissimulare non poterant. Addit vero Minucius eo magis reos fuisse Judaeos, quod haec omnia in iisdem illorum libris longo ante tempore fuerunt praedicta, quam acciderint.

Duos autem praeterea testes nominatim appellat Josephum et Antonium Julianum. At prior sane omni fide hac in re major erat. Judaeus siquidem fuit, atque in libris, quos de gente sua, belloque Judaico scripsit, quique omnium manibus teruntur, quivis ea, quae Minucius refert, legere facillime poterit. Posterior quoque de Judaeis, ut satis aperte Minucius innuit, commentarios divulgaverat. Sed illorum jacturam a tam longo tempore fecimus, ut qui vel eorum vel ipsiusmet Juliani meminerit, vix [Col. 0455D] ullus praeter auctorem nostrum occurrat. Nullus tamen, nisi plane incredulus, negare potest ea vera esse, quae a Minucio nostro proferuntur.

Si quis autem, Caecilio morosior, alium pro Juliano testem sibi citari postulet, ei protinus dabimus Tertullianum cujus haec verba sunt: »Tantum Judaeis erat apud Deum gratia, ob insignem justitiam et fidem originalium auctorum, unde illis et generis magnitudo et regni sublimitas floruit; et tanta felicitas, ut Dei vocibus de promerendo Deo et non offendendo praemonerentur. Sed quanta deliquerint, fiducia patrum inflati, deviantes a disciplina in profanum modum, etsi ipsi non confiterentur, probaret exitus hodiernus ipsorum; dispersi, palabundi, et [Col. 0456A] coeli et soli sui extorres vagantur per orbem sine homine, sine Deo rege, quibus nec advenarum jure terram patriam saltem vestigio salutare conceditur?« (Tertul., Apologet., cap. I, pag. 20.) Eadem porro reperies apud Cyprianum, qui totum hunc Tertulliani locum delibando, ipsamet etiam aliquando illius verba mutuatus est (Cyprian., lib. de Idol. Vanit., pag. 15). Sed de his fusius alia in dissertatione nostra agendum.

Urgebat tamen Caecilius frustra praedicari Providentiam Dei, qui impune patitur probos homines quibuslibet adversis casibus affligi; ac potissimum Christianos maximis, et exquisitissimis suppliciis vexari, excarnificari, necari. At Minucius id verum quidem esse fatetur: sed contendit haec non solum [Col. 0456B] Dei Providentiae, sed miserationis etiam, immo vero amoris et benevolentiae certissima esse indicia. Deus etenim, uti ille post Senecam ait, unumquemque in adversis probat et examinat: vel ut ipsiusmet Senecae verbis utamur: »Hos Deus, quos probat, quos amat, indurat, recognoscit, exercet. Eos autem quibus indulgere videtur, quibus parcere, molles venturis malis servat. Erratis enim, si quem credatis exceptum. Veniet ad illum diu felicem sua portio, quisquis videtur dimissus esse dilatus est (Senec., lib. de Provid. cap. 4; pag. 498).« Itaque sicut aurum igne, inquit uterque, Seneca et Minucius, sic fortis vir, pius et probus miseriis ac calamitatibus probatur. Potest ergo miser videri, sed reipsa miser non est. Quaecumque enim corporis mala et tormenta, [Col. 0456C] non poenae sunt, sed militia, et saepius disciplina virtutis, vel ut Seneca loquitur: »Non saevitia; certamen est,« et virtutis occasio (Ibid. cap. 5, pag. 501; cap. 3, pag. 494; cap. 4, pag. 498).« Addit insuper Minucius id quod non solum ab eodem Seneca sed etiam a Platone et Xenophonte confirmatur, vires nostras sine laboris exercitatione prorsus torpescere. (Plato, in Theaet., tom. I, pag. 153; Xenophon., lib. VII de Exped. Cyr., pag. 198).

Porro autem prae caeteris omnibus hic laudamus Senecam, ejusque verba retulimus; quia Minucius plura, ut supra ostendimus, ex illo desumpsit. Caeterum de his omnibus legere praeterea poteris Ciceronis paradoxa, Valerium Maximum lib. IV, cap 4, de Paupertate laudata. Justinum Martyrem Apolog. 76, [Col. 0456D] pag. 43 et seqq. Clementem Alexandrinum, lib. IV Strom. pag. 504 et seqq. Tertullianum Apologetic. cap. 41. Cyprianum tract. de Mortalitate, pag. 158. Arnobium lib. II adversus Gentes, pag. 97. Lactantium lib. V, cap. 21 et 22, pag. 529 et seqq. Ambrosium, Serm. 11, in Psalm. CXVIII, pag. 1110 et seqq. ac lib. II de Jacob. et Vita beat. cap. 9, pag 473. et seqq. Augustinum lib. de Civitat. cap. 29, pag. 27. Theodoret. Orat. 6. de Provident. pag. 378 et seqq. de Graecor. affect. curand. serm. 6. itidem de Provident. pag. 573. et seqq. et alios quam plurimos. Interim vero auctorem nostrum sequamur, hoc imbelle Ethnicorum telum in ipsos acerrime retundentem.



ARTICULUS IV. Quomodo Octavius diluerit deductam a Caecilio ex martyrum suppliciis et morte argumentationem, ubi proposita Scaevolae, Reguli et Aquilii exempla exponuntur: ac de magno martyrum numero, et divinae ad subeundum martyrium gratiae necessitate.
[Col. 0457A]

Pergit Minucius, ac luculenter Caecilio aliisque ethnicis ostendit, crudelissimis Christianorum martyrum suppliciis, non modo non laedi Dei Providentiam, sed mirum plane in modum commendari. Tantum enim ei abesse videtur, ut Christianus ob suae religionis professionem dirissimis cruciatibus ac tormentis excarnificatus, atque iis animam agendo, miser [Col. 0457B] infelixque sit, quin illum dignum censeat Deo spectaculum, Nonne etenim benignis summae illius majestatis conspectibus dignus, ipsique acceptissimus est sanctissimus martyr, qui propter publicam fidei christianae confessionem innumera, eaque atrocissima perpessus supplicia, effuso tandem sanguine, de carnificibus et tyrannis triumphat?

Nemo certe quantumvis pervicax gentilis negare id merito jure potest, qui haec Senecae de forti viro legerit verba: »Ecce spectaculum dignum, ad quod respiciat intentus operi suo Deus. Ecce par Deo dignum, vir fortis cum mala fortuna compositus, utique si et provocavit. Non video, inquam, quid habeat in terris Jupiter pulchrius, si convertere animum velit, quam ut spectet Catonem, jam partibus [Col. 0457C] non semel fractis, stantem nihilominus inter ruinas publicas rectum . . . . . Liquet mihi cum magno spectasse gaudio deos, cum jam ille vir, acerrimus sui vindex, alienae saluti consulit, et instruit discedentium fugam; dum etiam studia nocte ultima tractat, dum gladium sacro pectori figit, dum viscera spargit, et illam sanctissimam animam indignamque, quae ferro contaminaretur, manu educit.« (Senec., lib. de Provid., cap. 2, pag. 492.) Si haec Seneca de ethnico forti homine, in tot adversis constituto, de sua post hanc vitam sorte incerto, dicere potuit; quid dicere debebat de Christiano martyre, qui certo certius novit se morte sua aeternam felicitatem consecuturum?

Ne autem Caecilius aut alius gentilis quispiam opponeret [Col. 0457D] hanc quidem Senecae, aut Stoici cujusdam philosophi, non aliorum vero fuisse opinionem, idcirco urget adhuc Minucius, atque ob Caecilii et caeterorum oculos ponit Mucii Scaevolae, Reguli, et Aquilii exempla, quos tametsi calamitosi viderentur, ob invictam nihilominus in acerbissimis tormentis constantiam, ethnici omnes summis laudibus in coelum extulerunt. Quae porro supplicia, Aquilius et Regulus pertulerint, silet Minucius, haud dubie quia haec suo tempore nemini incomperta erant. Sed ne alicui forsitan incognita sint, ea breviter enarrabimus; de Mucii autem Scaevolae supplicio, haec Arnobius ibidem adjecit: »Qui cum errasset in Regem, periisset in hostibus, nisi dextram perdidisset.« [Col. 0458A] Is enim cum Porsenna, Etruscorum rex, Romam gravi diutinoque bello obsideret, in hostium castra audacter, et sine ulla, ut ait Cicero, spe salutis intravit, ibique Regis scribam, pro ipsomet rege, quem occidere volebat, imprudens interfecit (Cic., Paradox., p. 434). Quamobrem captus et ante regis tribunal adductus, dextram accenso ad sacrificium foco injecit intrepidus. Qua audacia exterrefactus Porsenna, illum libertate donatum dimisit (Livius, Decad. I, lib. II, pag. 22 et seq.). At de hoc illius facto alibi diximus.

Marcus vero Attilius Regulus, cujus postea auctor noster meminit, iterum consul, primo Punico bello, ab hostibus, quos variis cladibus fregerat et vicerat, captus, cum de captivis commutandis Romam missus [Col. 0458B] esset, jurassetque se rediturum: »Ut venit, ait Cicero, captivos reddendos in senatu non censuit. Deinde cum retineretur a propinquis et ab amicis, ad certissimum tamen supplicium redire maluit, quam hosti datam fidem fallere (Cic., lib. I de Offic., pag. 356, lin. 16 et seqq.)« Ad eos itaque reversus, vigiliis et inedia necatus est. Videsis eumdem Ciceronem lib. V de Finib., pag. 112, atque imprimis lib. III de Offic., pag. 401 et seq. Valer. Max., lib. I, cap. 1, § 14, p. 13. Eutropium, lib. II Histor. Rom. Aurelium Victorem de Viris illustribus, pag. 605. A. Gellium, lib. VI Noct. attic., cap. 4. Florum, lib. II, cap. 2. Senecam, lib. de Provident., cap. 13, pag. 272. Aug., lib. I de Civitat., cap. 13, pag. 15; cap. 24, pag. 23; lib. II, cap 23, pag. 52, et lib. III, cap. 18, p. 76. [Col. 0458C] De utroque autem, Scaevola et Regulo, Cicero, lib. III de Offic., pag. 252. Lactant., lib. V, cap. 13, pag. 496. Tertullian., Apologet., cap. 50, et lib. ad Martyr., cap. 4 et alios. Unum porro dumtaxat animadvertemus varias fuisse de Reguli poenis suppliciique genere horum Scriptorum opiniones.

Caeterum quo frequentior hujus Reguli ac Mucii Scaevolae apud varios scriptores, eo rarior Aquilii, ab auctore nostro ibidem memorati, mentio. Hinc certe quidam ipinantur in ejus nomine scribendo errasse librarium, atque ibi pro Aquilio, legendum Atilio aut Acilio. Qua quidem facta emendatione, censent hunc esse, quem Dionysius Halicarnasseus , seu potius, ut eis placet, , appellavit (Halicarn., lib. III Antiquit., pag. 259 et seq.). Sed [Col. 0458D] futiles vanaeque sunt hae conjecturae. Minucius enim de viris innocentissimis, qui vario suppliciorum dirissimorum genere occisi sunt, loquitur. Atilius autem, teste eodem Halicarnasseo, meritas criminis sui poenas persolvit.

Quid vero, amabo te, vetat quominus dicamus sermonem a Minucio fieri de Marcio Aquilio, quem Appianus, a Mithridate crudelissimae morti traditum, his narrat verbis: »Nec multo post Marcium Aquilium, legationis hujus et belli auctorem praecipuum, captum vinctumque in asino circumvehebat, coactum suapte voce apud spectatores proclamare se esse Marcium, donec Pergami aurum liquatum in os ejus infundit, corruptelas largitionum exprobrans Romano [Col. 0459A] nomini?« (Appian., lib. de Bel. Mithrid., longe post init., pag. 123). Plinius quoque: »Nec jam, inquit, Quiritium aliquo, sed universo nomine Romano infami, rex Mithridates Aquilio duci capto aurum in os infudit (Plin, lib. XXXIII Natur. Hist., cap. 3, pag. 32).

Nescii quidem non sumus scriptis a Valerio Maximo proditum, M. Aquilium maluisse Mithridati turpiter servire, quam gloriose ac fortiter mori. Sed ipse Valerius alto ibi premit silentio quo mortis genere obierit (Valer. Max., lib. IX, cap. 13, § 1). Quamvis autem ille de Aquilii morte aliter, quam Appianus et alii, sentiret, id certe prohibere non potuit, ne Minucius horum potius, quam Valerii Maximi, secutus sit opinionem. Huc accedit, quod hic Aquilius esse credatur, de quo Cicero quadam in Oratione sic disserit: [Col. 0459B] »Vos eum regem (Mithridatem), inultum esse patiemini, qui legatum populi Romani consularem, vinculis, ac verberibus, atque omni supplicio excruciatum necavit? (Cic., orat. 13, pro Lege Manil., pag. 243.) Denique Arnobius, de quo nos suo loco, exemplum ejusdem Aquilii contra ethnicos, quemadmodum Minucius noster, adhibuit (Arnob., lib. I, pag. 23).

Jam autem animum, quaeso, advertas quam recte ex his exemplis auctor noster contra ethnicos argumentetur. Primum enim ex Scaevolae exemplo sic ille disputat: »Et quot ex nostris non dexteram solum, sed totum corpus uri, cremari, sine ullis ejulatibus pertulerunt, cum dimitti praesertim haberent in sua potestate?« Acrius deinde, ex omnibus simul conglobatis, hunc instat in modum: »Viros cum Mucio, [Col. 0459C] vel cum Aquilio aut Regulo comparo. Pueri et mulierculae nostrae cruces et tormenta, feras et omnes suppliciorum terriculas inspirata patientia doloris illudunt.« Eodem plane modo et ex iisdem Mucii ac Reguli exemplis Lactantius ratiocinatur: »Nostri, ut de viris, inquit, taceam, pueri et mulierculae tortores suos taciti vincunt, et exprimere illis gemitum nec ignis potest. Eant Romani, et Mucio glorientur aut Regulo . . . . . Ecce sexus infirmus, et fragilis aetas, dilacerari se toto corpore utique perpetitur, non necessitate, quia licet vitare, si vellent, sed voluntate, quia confidunt Deo (Lactant., lib. V Instit. divin. cap. 13, pag. 495 et seq.).« Alii vero ethnici, quamvis robusto corpore vigentes, cum torquerentur, exclamabant, edebantque gemitus, quia »deest illis, inquit, [Col. 0459D] inspirata patientia.« Quibus quidem verbis Minucius noster, uti cernis, jam usus fuerat. Lactantius igitur non modo auctoris nostri sensum et mentem, sed ipsa etiam quaedam verba expressit.

Nemini porro ingratum aut injucundum fore putamus, si ex utroque illo Minucii Lactantiique loco observemus non parvum, sicut quidam falso existimant, fuisse eorum tempore martyrum numerum. Nonne enim magnam horum fuisse multitudinem illi palam aperteque declarant, cum dicunt non tantum viros, verum etiam pueros et mulierculas summa patientia ac sine ullo gemitu passos esse corpus suum uri et cremari? Quid vero dicendum de variis aliis cruciatuum, de quibus illi tacuerunt, generibus, crucibus, [Col. 0460A] feris, et »omnibus,« ut ipse loquitur, »suppliciorum terriculis?« Nonne tot tamque diversis tormentis, non tam parvo Christiani numero crudeliter necati, palmam martyrii tunc consecuti sunt?

Animadvertendum insuper persuasum Minucio, quemadmodum Lactantio, fuisse, neminem sine divino victricis gratiae auxilio, potuisse crudelissimos illos cruciatus pro Christi confessione ad mortem usque tanta perferre constantia (Lactant., loc. cit.). Primum etenim uterque diserte affirmat inspiratam eis fuisse patientiam. Sed quomodo inspirata est, nisi divinae gratiae auxilio? Deinde addit Minucius »neminem esse, qui aut sine ratione velit poenam subire, aut tormenta sine Deo possit sustinere.« Lactantius vero postea scripsit: »Nec ipsam patientiam, [Col. 0460B] sine Deo, cruciatus tantos posse superare (Lactant., loco cit.).« Nonne autem his verbis ipsam divinae gratiae, ad mortem tot tantisque tormentis obeundam, necessitatem luculentissime asserit et vindicant? De Lactantio autem aliquid adhuc infra dicendum. (Dissert. in Lactant., cap. 28, art. 1).



ARTICULUS V. Quomodo ultimum Caecilii contra divinam Providentiam argumentum ex Christianorum de fato opinione petitum, ab Octavio solvatur.

Ultimum contra divinam Providentiam Caecilii propugnaculum fuit communis, uti aiebat, opinio, non modo gentilium, sed omnium etiam Christianorum, [Col. 0460C] qui fato omnia fieri arbitrabantur. Quid ergo? quomodo Caecilius tam affirmate asseverare potuit hanc communem fuisse Christianorum universorum sententiam? Nonne eam totis animi ingeniique viribus impugnaverunt? Si de aliquibus haereticis id ille dixisset, manus ei haud inviti daremus. Sed quis ipsum, de omnibus universim Christianis hoc asserentem, ferre potest? Audi tamen, obsecro, qua ratione illud probare conatur. »Quidquid agimus, inquit, ut alii fato, ita vos Deo dicitis; sic sectae vestrae non spontaneos agere, sed electos,« id est, vos Christiani non ultro et sponte vestra, sed divina electione, sectam religionemque vestram amplexati estis. Cum autem haec objectabat, respexisse videtur ad ea Christi verba, quae vel ex Christianis audierat, [Col. 0460D] vel legerat in Joannis Evangelio: Non vos me elegistis, sed ego elegi vos (Joan. XV, 16). Ex iis autem ille concludit: »Igitur iniquum judicem fingitis, qui sortem in hominibus puniat, non voluntatem.«

Sed hanc futilem ineptamque argumentationem cito et facile Minucius evertit. Quamvis enimvero a Deo simus electi, certum tamen est liberam semper esse humanam voluntatem, ac proinde homines propter liberos suos actus, si pravi sint, non vero illorum sortem a Deo puniri. »Mens, quippe, uti ille ait, libera est, et ideo actus hominis, non dignitas judicatur.« Deus ergo justus aequusque est judex, qui homines propter bonos actus praemio, ac propter malos, poenis afficit.

[Col. 0461A] Verum Octavius cum Caecilio agit liberalius. Concedit illi, quod vult, omnes Christianos credidisse omnia fato fieri. At quid est fatum, inquit? »Fatum est, quod de unoquoque nostrum Deus fatus est.« Neque huic fati definitioni repugnat Augustinus. Nam »ordinem causarum, inquit, ubi voluntas Dei plurimum potest, neque negamus, neque fati vocabulo nuncupamus, nisi forte, ut fatum a fando dictum intelligamus, id est, a loquendo (August., lib. de Civit., cap. 9, pag. 123).« Plura hanc in rem apud Vossium in Etymologico videbis.

Hac autem posita fati definitione, contendit Octavius nullam homini ad agendum a Deo imponi fatalem necessitatem. Deus enim vero »cum materiam,« inquit, seu futura omnia, sive bona, sive mala hominum [Col. 0461B] opera, »possit praescire, pro meritis et qualitatibus singulorum fata determinat.« Quibus sane verbis docet Deum, qui divina sua praescientia omnia futura, ac quidquid unusquisque aut bene, aut male, sed semper magna cum libertate, acturus est, optime cognoscit, pro meritis singulorum, sive bonis, sive malis, fata, id est, aeterna aut supplicia, aut praemia determinare, seu aeterno decreto suo statuere ac decernere. Ex quibus ille hunc concludit in modum: »Ita in nobis non genitura plectitur, sed ingenii natura punitur;« hoc est, non genitura, sine nascendi modus, sed vitia nostra, ac ea omnia, quae Dei mandatis non obtemperando, peccavimus, ab illo justissime puniuntur.

Porro autem quia Caecilius palam asseverat propugnatam [Col. 0461C] a plurimis gentilibus impiam de fato seu fatali necessitate opinionem, a nobis haud dubie aliquis sciscitabitur quinam illi fuerint. At cuilibet id petenti plenissime, uti arbitramur, his Ciceronis verbis satisfaciemus: »Ac mihi quidem, inquit, videtur, cum duae sententiae fuissent veterum philosophorum, una eorum, qui censerent omnia ita fato fieri, ut id fatum vim necessitatis afferret, in qua sententia Democritus, Heraclitus, Empedocles, Aristoteles fuit: altera eorum, quibus viderentur sine ullo fato esse animorum motus voluntarii; Chrysippus tamquam arbiter honorarius, medium se ferre voluisse: sed applicat se ad eos potius qui necessitate motus animos liberatos volunt. Dum autem verbis utitur suis, delabitur in eas difficultates, ut necessitatem [Col. 0461D] fati confirmet invitus (Cicer., lib. de Fato, pag. 307, lin. 48 et seq.)« Qui plura voluerit, is adeat ejusdem Ciceronis de Fato librum, ex quo haec desumpta sunt Legat etiam ex recentioribus Christianis scriptoribus plurimos, Lipsium, et Vossium ex antiquis vero Ecclesiae Patribus, Augustinum, Eusebium et Tatianum, qui in sua ad Graecos Oratione, uti alibi observavimus, hunc errorem plane exagitat ac refellit (Voss., l. II de Orig. et Progres. idolol., cap. 45 et seqq. Lips., lib. de Const., cap. 29 et seqq. August., lib. V de Civit., cap. 2 et 20. Euseb., lib. VI de Praepar. Evang., cap. 1, 2, 3 et seqq., et Talian., tom. I Apparat. nostri, pag. 543).



CAPUT VII. DE ALIIS CHRISTIANAE RELIGIONIS DOGMATIBUS.
[Col. 0462A]


ARTICULUS PRIMUS. Excutiuntur argumenta, quibus Caecilius corporum nostrorum resurrectionem impugnat, et Octavius eam tuetur; ubi de metempsychosi atque hujus opinionis auctoribus et assertoribus Pythagora et Platone.

Alia quaedam christianae religionis documenta convellere nititur Caecilius, sed non feliciori successu. Unum autem ex praecipuis illud procul dubio est, quo futurus corporis nostri ad vitam reditus asseritur. Eo enim sublato, vana, ut ait Apostolus, et inanis erit fides [Col. 0462B] nostra. Caecilius vero hoc fidei speique nostrae fundamentum isto dilemmate evertere moliebatur: Vel resurgemus, inquit, sine corpore, vel cum corpore. Non primum quidem; nam sine corpore neque mens, neque anima, neque vita est. Atque ita argumentabantur ethnici, qui nihil nisi corporeum exsistere posse garriebant. Neque etiam cum corpore, pergit Caecilius, vel ipsomet nostro, vel alieno resurgemus. Non ipsomet quidem nostro, quod a tam longo tempore erit mortuum; ut nihil prorsus illius residui quidquam possit remanere. Non alieno etiam, quandoquidem non idem numero, sed alius a mortuo redivivus homo foret.

Secundo deinde argumento contra mortui nostri corporis ad vitam excitationem sic adhuc pugnat Caecilius: [Col. 0462C] »Quis unus ullus ab inferis vel Protesilai sorte remeavit, horarum saltem permisso commeatu, vel ut exemplo crederemus?« Jam vero observatum a nobis fuit quosdam frustra ominari in hoc Minucii textu nomini horarum subjungendum esse adjectivum paucarum. Satis enim ibi subintelligitur; quia de sorte agitur Protesilai, qui primus ex Graeciae principibus ab Hectore in Trojano bello interfectus dicitur. Laodamia vero illius uxor, statim atque eum mortuum fuisse rescivit, magnis precibus a diis impetrasse fertur, ut illius ad vitam excitati colloquio per tres horas frui sibi liceret. Videsis Propertium, Hyginum, Catullum et Ovidium, qui ad hunc Protesilaum uxoris ejus nomine scripsit Epistolam (Propert., lib. I, Eleg. 19; Hygin., Fab. 103. Catul., [Col. 0462D] Epist. 63 ad Mallium. Ovid. Epist. 13).

Frequens autem ac saepius repetita fuit haec ethnicorum argumentatio. A Justino siquidem martyre sic proponitur: , . »Propterea quod nondum mortuum resurrexisse videritis, vos incredulitas resurrectionis tenet. (Justin., Apolog. 2, p. 65.)« Similiter a Theophilo Antiocheno: , , : »Sed et negas mortuorum resurrectionem. Ais namque: Ostende mihi saltem unum ex mortuis revocatum, quem si videro, verbis tuis fidem habebo. (Theoph., lib. I ad Autol., pag. 77.)« His praeter caeteros, quos referre longum esset, adjungatur [Col. 0463A] Lactantius, qui pari quoque modo ethnicos haec objicientes inducit: »Tot jam saecula transierunt, quis umquam unus ab inferis resurrexit, ut ejus exemplo credamus? (Lactant., lib. VII, cap. 22, pag. 719.)«

Sed cur, inquit, Minucius, tu Caecili, homo ethnice, audes hanc Christianorum de corporum nostrorum resurrectione sententiam, tamquam anilem fabulam rejicere? Cur petis id unius exemplo tibi probari? Numquid oblitus es dimidiam saltem illius partem constanter propugnari a Pythagora et Platone, qui animarum nostrarum ex mortuis corporibus in alia transmigrationem asseruerunt? At id si ex memoria tua excidit, lege, quaeso, librum primum Diodori Siculi, et ibi ab eo scriptum reperies Pythagoram ab Aegyptiis hanc accepisse opinionem (Diodor. Sicul., [Col. 0463B] lib. I Biblioth., pag. 62). Revolve Herodoti libros, et ibi videbis illum similiter dixisse Graecos, quorum nomine haud dubie Pythagoram et Platonem comprehendit, illam ab iisdem delibasse Aegyptiis (Herodot., lib. II, § 123). Adi Laertium, atque ex citatis ab illo Scriptoribus comperies, quid Pythagoras de variis animae suae transmigrationibus praedicabat (Laert., lib. VIII, § 4 et 5). Si haec omnia satis tibi non sint, fidem procul dubio non denegabis Laberio, qui apud Tertullianum hanc ipsam de metempsychosi opinionem a Pythagora propugnatam aperte testificatur (Tertull., Apologet, cap. 48, pag. 42). At ipsemet Tertullianus, Ambrosius, aliique, quemadmodum Minucius noster, hinc recte concludunt incredibilem ethnicis esse non debere Christianorum de [Col. 0463C] corporis nostri resurrectione sententiam (Ambros., lib. II de fide Resurr., § 65, tom. II, pag. 1151).

Quid vero, quod idem Tertullianus alibi haud dubitanter asseverat, hoc de animarum transmigratione absurdum dogma non modo ab eodem Pythagora, sed etiam a Platone, sicuti dixit Minucius noster, fuisse assertum (Idem, lib. de Anim., cap. 28). Sed quod ad Platonem attinet, nullo prorsus ad id probandum teste opus est. Non obscure enim nec semel in libris suis illud tradidisse legitur (Plat., in fin. lib. de Anim., tom. III, pag. 104, et lib. X de Republ., tom. II, pag. 620).

Priusquam vero progrediamur ulterius, duo hic observanda sunt. Et primo quidem de illo ridiculo philosophorum errore Minucium dixisse: »Non philosophi [Col. 0463D] studio, sed mimico vitio digna ista sententia est.« Mirum etenim quanto studio nec pauci, nec ineruditi viri hunc locum, quem corruptum censent, et emendare nitantur, et quam varias illius correctiones excogitaverint. Sed nihil certi afferunt, propter quod genuina manuscripti codicis regii lectio immutari debeat. Quamobrem ea retenta, Rigaltius suspicatur Minucium his verbis ad mimos collineasse, qui in scena sese aliquando in belluas transformabant, earumque induebant figuras. Alii vero opinantur a Minucio notari Laberium, a Tertulliano, uti paulo ante annotavimus, laudatum, et haec illius carmina a Crinito descripta:

Et audio mala multa etiam ex bonis
[Col. 0464A] Per illud, ut nos olim mutant philosophi,
Et nunc de mulo hominem, de muliere colubrum
Faciunt, et ex diversis diversa alia. (Crinit., l. XI de Honest. discipl. cap. 3.)

Laberius autem et poeta et mimus fuit, de quo praeter caeteros Macrobius: »Laberium asperae libertatis equitem Romanum Caesar quingentis millibus invitavit, ut prodiret in scenam, et ipse ageret mimos, quos scriptitabat.« (Macrob., lib. II, Saturnal., cap. 7.) Atque ibi Macrobius plura Laberii carmina refert, quibus ad scriptos a se mimos agendos coactus est. De illo quoque Horatius cecinit.

Et Laberi mimos, ut pulchra poemata mirer. (Horat., lib. II, Sermon. Satir. 10.)
Laberius itaque has philosophorum de metempsychosi [Col. 0464B] delirationes, non solum scriptis, paulo ante citatis, sed etiam actis mimicis haud dubie deriserat. Minucius ergo inde inferre potuit hunc errorem »mimico »vitio,« aut mimico convitio,« aut »mimi convicio,« nimirum Laberii, vel si velis, cujuslibet pantomimi esse dignum.

Animadvertendum secundo Pythagoram a Minucio appellari primum, qui hanc opinionem, seu potius delirationem introduxit. Sed quo jure, quove teste id tam asseveranter affirmavit? Nam Diodorus Siculus apertissime, uti jam diximus, et Herodotus paulo obscurius testificantur primos hujus opinionis auctores fuisse Aegyptios, a quibus eam Pythagoras accepit. Quamobrem aut erravit Minucius, aut potius nihil aliud sibi voluit, nisi hanc sententiam a [Col. 0464C] Pythagora, tamquam primo illius inventore et auctore apud Graecos disseminatam. Quod si hoc posterius ille tantum edixit, ipsummet procul dubio testem habebit Herodotum, cujus haec sunt verba: , , , . , . »Hanc rationem sunt ex Graecis, qui usurpaverint tamquam suam ipsorum, alii prius, alii posterius, quorum ego nomina sciens non duco esse scribenda (Herodot., lib. II, § 123).« Sed longe clarius ab Hieronymo scriptum fuit: »Et quia Pythagorica dogmata me legisse dixeram, audi quid apud Graecos Pythagoras primus invenerit, immortales esse animas, et de aliis corporibus transire in alia.« (Hieronym., Apologet. adver. Rufin., lib. III. ante fin., pag. [Col. 0464D] 470. Tom. I Apparat., pag. 522, 620 et 1136. Dissert. in Lactant., cap. 29, art. 1, Dissert. in Tertull. Apologet., cap. 11, art. 2.) De hac porro illius ac Platonis opinione a nobis jam dictum est, et infra adhuc disputabitur.



ARTICULUS II. Alia ad probandam corporum nostrorum resurrectionem Octavii, et contraria Caecilii argumenta examinantur.

Contra primam Octavii argumentationem objectabat Caecilius, aliique gentiles, se numquam ridiculae prorsus aut Pythagorae et Platonis, aut Christianorum de corpore nostro ad vitam revocando opinioni [Col. 0465A] subscribere potuisse; quandoquidem nulla umquam, quaecumque fingatur, ratione fieri illud potest. Sed Octavius insulam adversarii sui, de potestate divina dubitantis, temeritatem sic reprimit: »Quis tam stultus, aut brutus est, ut negare audeat mortuum hominem potuisse a Deo ad vitam revocari?« Quemadmodum enim hominem ex nihilo finxit ac creavit, ita aeque facile illum a mortuis excitare potest. Sed hoc argumentum acrius urget Justinus martyr: »Si quis umquam vobis, cum nondum tales exstaretis, neque ex talibus orti essetis, asseveraret semen humanum et imaginem pictam indicans, ex eo ipso semine naturam hujusmodi fieri posse; num priusquam id factum esset, crederetis? Non equidem opinor quemquam contra hoc dicere ausurum esse. Sed enim [Col. 0465B] quomodo ab initio non credidissetis possibile esse, ut e tenui gutta tales existerent et extitisse tamen videtis: eodem modo existimate impossibile non esse ut dissoluta, atque seminum instar in terram dejecta corpora humana, tempore suo, jussu Dei relinquant et naturam incorruptibilem induant (Justin., Apol. II, pag. 65)«

Eodem quoque telo ethnicos non solum Tatianus, et Athenagoras, a nobis mox citandi, verum etiam Tertullianus sic ferit: »Considera te ipsum, o homo, et fidem rei invenies. Recogita quid fueris, antequam esses, utique nihil: meminisses enim, si quid fuisses. Qui ergo nihil fueris priusquam esses, idem nihil factus, cum esse desieris, cur non possis rursus esse de nihilo, ejusdem auctoris voluntate, qui te voluit esse [Col. 0465C] de nihilo? Qui non eras, factus es, cum iterum non eris, fies. Redde, si potes, rationem, qua factus es, et tunc require qua fies. Et tamen facilius utique fies, quod fuisti aliquando; quia aeque non difficile factus es. quod numquam fuisti aliquando. Dubitabitur, credo, de Dei viribus, qui tantum hoc corpus mundi de eo, quod non fuerat, non minus quam de morte vacationis et inanitatis composuit, animatum spiritu omnium animatorum (Tert., Apolog. c. 48, p. 42).« Atque haec ille uberius eo in libro prosequitur (Idem, lib. de Resurrect. carnis, c. 11 et seqq) Brevius autem postea Lactantius: »Si a principio Deus hominem nescio quo inenarrabili modo instituit, credamus ab eo restitui veterem posse, qui novum fecit (Lactant., lib. VII Institut., cap. 23, pag. 721).«

[Col. 0465D] Instabant tamen gentiles fieri omnino non posse, ut hominis corpus aquis absorptum, igne crematum, in pulverem, cineres et favillas redactum, in aliud corpus transmutatum, idem numero rursus exsuscitetur, reficiatur, ac reformetur. At respondet Minucius, quamquam corpus illud »nobis subducatur, Deo tamen elementorum custodi reservari.« Et id quidem ille paucis, quod pluribus Tatianus et hunc urgebat in modum: »Hoc ita futurum credimus, nihil interim curantes, utcumque nugari nos et blaterare arbitremini. Quoniam sicut ignorabam, quis essem, antequam nascerer, cum nullus adhuc essem, solum autem in subjecto materiae carnis existebam; deinde genitus, qui olim non eram, ipsa generatione [Col. 0466A] essentiae meae fidem habeo; ita natus, et per mortem ad non esse redactus, atque iterum conspicuus oculis denuo existam. Quamvis enim caro tota incendio consumatur, materiam tamen evaporatam mundus excipit: quamquam aut in fluviis, aut mari contabescam, aut feris dilanier, condor tamen in penu perdivitis domini. Quod licet pauperes et impii nesciant; Deus tamen qui regnat, substantiam sibi soli conspicuam, quando voluerit, ad pristinam integritatem reducet (Tatian. Orat. contr. Graec. pag. 146).«

Pari etiam modo Tertullianus respondet: »Ubicumque resolutus fueris, quaecumque te materia destruxerit, hauserit, aboleverit, in nihilum redegerit, reddet te. Ejus est nihilum ipsum, cujus et [Col. 0466B] totum (Tertull. Apolog. cap. 48, pag. 43).« Longe autem fusius Athenagoras haec adversus gentiles urget et explicat. Ibi autem ipse, quemadmodum alii jam citati a nobis Scriptores: , , , , , . . »Si hominum corpora cum non essent, condidit Deus, eorumque principia unde originem trahunt, procreavit; etiam quomodocumque dissoluta, cum eadem facilitate instaurabit. Id enim illi aeque facile est (Athenagor. lib. de Resur. car. pag. 43 et seqq).« Caetera autem quae hic transcribere longius foret, in ejus libro legere te non pigeat.

Quamvis autem Minucius tot tantique ponderis [Col. 0466C] rationibus frivolas ethnicorum cavillationes funditus everterit; variis nihilominus exemplis illas adhuc refellit et destruit: »Vide adeo, inquiebat, quam in solatium nostri, resurrectionem futuram omnis natura meditetur. Sol demergit et nascitur, astra labuntur et redeunt, flores occidunt et reviviscunt, post senium arbusta frondescunt, semina non nisi corrupta revirescunt: ita corpus in saeculo, ut arbores in hyberno adhuc occultant virorem, ariditate mentita. Quid festinas ut cruda adhuc hyeme reviviscat et redeat?« Eaedem est Theophili Antiocheni futuram corporis nostri resurrectionem comprobandi ratio. »Deus plurimarum, inquit, rerum argumenta suppeditat, quibus incredulitatem nostram, quantum ad resurrectionis negotium attinet, propellat. [Col. 0466D] Observa, nisi molestum sit, temporum, dierum et noctium interitum. Annon animadvertis, ut ista moriuntur et resurgunt? Quid praeterea referam resurrectionem fructuum et seminum, quae omnia nostrae voluntati serviunt? Si enim granum, exempli gratia, tritici, aut reliquorum fructuum in terram sparseris, primum quidem moritur et dissolvitur, et tum demum nascitur, et in culmum fructificantem assurgit. Arborum et quercuum natura, secundum Domini imperium, occulta quadam vi, nobisque invisibili, statis temporibus fructus proferunt. Interdum passerculus, aut alia avicula devorans semen mali, aut ficus, aut alterius rei, avolat in locum aliquem editum, saxosum, et id in [Col. 0467A] foveam aliquam per diversam corporis partem emittit. Quid fit? Semen illud subcressit, et in arborem magnam evadit, quamvis devoratum, per tantum calorem transierit . . . . Sin autem volueris mirabilius spectaculum cernere, quod ad id comparatum est, ut majore evidentia mortuorum resurrectio comprobetur, jubeo te erigere vultum, non solum ad terrestria, verum etiam ad coelestium resurrectionem. Lunam vide, quae singulis mensibus et perit et renascitur, nec non et alia considerato astra. Praeterea et in temetipso, quamvis id ignores, resurrectionis operationem cognosce, o homo. Non dubito quin aliquando adversa valetudine afflictus, amiseris carnes tuas, et formam, roburque; caeterum Deus tibi misericordiam impertiens et medicinam tribuens, [Col. 0467B] effecit ut carnes amissas, formam, roburque recuperares. Et quemadmodum ignoras quo, te relicto, carnes abierint, sic te fugit unde redierint, et unde eas acceperis. Verum enimvero, inquis, ex alimento et saporibus, in sanguinem conversis, carnes repullularunt. Pulchre quidem; sed ne erres, hoc Dei beneficium est, nec alteri est accepto referendum (Theoph., lib. II de Autolyc., pag. 77 et seq.).« Iisdem quoque aut similibus plane exemplis plurimi, iique doctissimi Ecclesiae Patres, futuram corporum nostrorum resurrectionem confirmarunt. Sed quia prolixiora sunt eorum verba, quam ut hic integra exhibeantur, ea curiosis omnibus, qui omnia suismet oculis lustrare volunt, indicabimus. Legant itaque Tertullianum Apologet. cap. 48, et lib. de [Col. 0467C] Resurrectione carnis, cap. 12. Ambrosium lib. V Hexaem. cap. 22 et 23, pag. 109 et seq. atque in primis lib. II de Fide resurect. § 53 et seq. pag. 1147 et seq. Theodoretum orat. 9, de Provident, sub finem, pag. 436 et seqq. Nilum orat. 1, in Pascha, apud Photium, Biblioth. pag. 1530. Adeant adhuc Augustinum lib. XXII de Civit., cap. 21 et seqq., pag. 676 et seqq., ubi ille explicat utrum, et quomodo corpora, aut illa quae in favillas et cineres redacta sunt, aut alia ab aliis hominibus comesta, aut etiam infantium, sint ad vitam revocanda. Revolvant etiam, si vacat et lubet, pseudonymum Justini martyris librum Quaest. et Respons. ad Graec., pag. 208 et seqq., inter ejusdem Justini opera divulgatum.

[Col. 0467D] Verum insurget ethnicus aliquis, aut nescio quis incredulus, nobisque objiciet, proposita hactenus ad probandam corporis nostri resurrectionem exempla, minimi aut potius nullius esse momenti. Neque enim sol et astra moriuntur, neque iidem numero flores et fructus mortui reviviscunt. At sane non adeo bardi et hebetes fuerunt laudati a nobis doctissimi illi viri; ut haec aut ignoraverint, aut non animadverterint. Nescii quippe non erant omnes comparationes aliqua, ut aiunt, ex parte claudicare. Quamobrem eas ideo instituunt, ut ex illis patefaciant multa suppetere nobis exempla, quae aliquid cum mortuis corporibus nostris, ad vitam aliquando revocandis, commune ac simile habeant, et quibus [Col. 0468A] ad ea revocanda Dei potestas, qua de sola agitur, plane ac perspicue probatur. Nonne etenim solis astrorumque occasus, et ortus, nonne fructus aliaque hujusmodi ex putrescentibus granis suis renascentia, nobis exhibent aliquam resurgentis nostri corporis similitudinem? At si haec solita Dei potestate continuo fiunt, quomodo ethnici negare audebant corpora nostra mortua posse eadem Dei potentia ad vitam excitari? Ut ea igitur ad amissi luminis auras redeant, nihil aliud quam ipsius Dei voluntas desideratur. Atqui id Deum velle ex sacris nostris Scripturis evidentissime colligitur, uti inferius ex aliis nostris scriptoribus ostendemus. Quia vero ethnici non de hac utique Dei voluntate, sed de illius tantum potentia litem faciebant, satis sibi Minucius, [Col. 0468B] aliique, esse putarunt hanc variis exemplis, ac quibusdam etiam ad hominem, uti loquuntur, argumentis demonstrasse.

Porro autem his ita stabilitis ac confirmatis, nihil auctor noster amplius censuit respondendum ad ineptam Caecilii cavillationem, qua postulabat aliquem mortuum sibi proferri, qui ad nos umquam vivus remeaverit. Quid enim opus erat divinam mortuos exsuscitandi potestatem aut Protesilai, aut alio probari exemplo, quae certissimis rationum momentis demonstrata fuerat? Theophilus tamen Antiochenus, ut hebes illud et imbelle gentilium telum retundat, alia, quam Protesilai, tradita ab ipsismet gentilibus exempla hunc profert in modum: »Sed quid memorabile facis, si videas et credis? [Col. 0468C] , , , , , . Si credis Herculem, quem flamma assumpsit, vivere, Aescolapium fulmine tactum, vitae restitutum, quae dementia est nolle dare fidem illis, quae Deus loquitur? Dubitatio te teneret, et si tibi praesentarem aliquem e mortuis evocatum, an apud te fidem invenire possem?« (Theoph., lib. ad Autolyc., pag. 77.) Poterat adhuc ille allatum a Platone Heri Armenii, de quo nos alibi, exemplum, aliaque plura, ab ethnicis venditata, in medium adducere; sed haec tanquam supervacanea Scriptores nostri aspernati sunt. Caeterum si de futura mortuorum resurrectione plura adhuc, quam ea, quae [Col. 0468D] ex citatis auctoribus retulimus, aliquis desideret, is Tatianum, Ambrosium, aliosque adeat, qui integros hoc de argumento tractatus ediderunt (Tom. 1 Apparat. lib. III, dissert. 2, cap. 16, art. 1, pag. 1116).



ARTICULUS III. Expenduntur argumenta, quibus ostenditur improbos homines poenis aeternis atque igne sempiterno cruciandos; pios autem et justos perpetua felicitate donandos; ubi de montis Aetnae et Vesuvii ignibus, Stygia palude, et igneo inferni flumine.

Quemadmodum Caecilius christianae fidei de mortuorum hominum ad vitam regressu, ita et de improborum [Col. 0469A] poenis sempiternis, aeternaque piorum felicitate dogma, non sine irrisione rejicit ac repudiat. »Hoc, inquit, errore,« futuri de morte ad vitam reditus, Christiani »decepti beatam sibi, ut bonis, et perpetem vitam mortuis pollicentur; caeteris ut injustis, poenam sempiternam . . . . . Quid post mortem impendeat, miseri dum vivitis, aestimate . . . Tu qui immortalitatem posthumam somnias, cum periculo quateris, cum febribus ureris, cum dolore laceraris, nondum conditionem tuam sentis?« Denique tam audacter quam impie ille pronuntiat: »Sicut nascimur, et interimus,« id est; quemadmodum antequam nasceremur, nihil eramus, ita post mortem ad idem nihilum redacti, nihil penitus erimus. Et ita quidem argumentabatur Caecilius, At hic obiter observandum [Col. 0469B] in hoc textu verba periculo quateris, quibusdam displicuisse, eosque ariolari legendum querquero, id est, frigore et tremore, sive febri frigida quateris. Sed huic conjecturae repugnat manuscriptus codex regius, ac verba etiam subsequentia eam admitti prohibent.

Octavius autem Caecilio haec Christianis objicienti, vel potius arroganter exprobranti, modeste respondet plerosque »conscientia meritorum,« id est, peccatis vitiisque conscientiam illorum redarguentibus, magis optare, quam re ipsa credere hominem morte exstingui penitus, nec ad ulla postea supplicia reservari. Et sane dubium non est, quin in illos hoc errore seipsos fallentes, ac liberius peccantes, quo tardius, eo severius justissimo Dei judicio animadvertatur. [Col. 0469C] Unde Valerius Maximus de Dionysio Syracusanorum tyranno: »Lento, inquit, gradu ad vindictam sui divina procedit ira, tarditatemque supplicii gravitate compensat (Valer. Max., lib. I, cap. 1, Extern. § 3, pag. 21).

At si, fatente ethnico homine, divina vindicta non sinit graviorum criminum reos abire impunitos, negare procul dubio alii non possunt improbos, sceleratos, et impios homines, qui criminibus adhuc coinquinati moriuntur, debitis post mortem poenis esse afficiendos. Tunc enim quas in hac vita non dederunt, in altera, quae aeterna erit, sempiternas igne aeterno luent. Nam »sapiens ignis, ait Minucius, membra urit, et reficit, carpit et nutrit.« Neque ethnici respondere poterant illud quorumdam, qui [Col. 0469D] alios terrere volebant, esse commentum. Non id quippe omnipotenti Deo difficilius est, quam mortuum hominem ad vitam excitare. Sufficit igitur ut id velit. Atqui eum ita velle non solum sacrae Scripturae declarant, sed divina etiam illius justitia, quae nullum scelus inultum relinquere potest.

At Minucius ut illud ethnicis facilius persuadeat, in hujus documenti confirmationem quaedam affert exempla ignium, fulminum, ac montium Aetnae et Vesuvii, atque terrarum ubique ardentium, quae quidem illis incognita procul dubio non erant. Audias velim eum loquentem: »Sicut ignes fulminum, inquit, corpora tangunt, nec absumunt; sicut ignes Aetnae et Vesuvii, et ardentium ubique terrarum, [Col. 0470A] flagrant nec erogantur: ita poenale illud incendium, non damnis ardentium pascitur, sed inexesa corporum laceratione nutritur.« At haec ille delibasse videtur ex hoc Tertulliani de iisdem aeternis ignibus disputantis loco: »Noverunt et philosophi diversitatem arcani et publici ignis. Ita longe alius est, qui usui humano, alius qui judicio Dei apparet, sive de coelo fulmina stringens, sive de terra per vertices montium eructans. Non enim absumit, quod exurit: sed dum erogat, reparat. Adeo manent montes semper ardentes, et qui de coelo tangitur, salvus est, ut nullo jam igni decinerescat. Et hoc erit testimonium ignis aeterni, hoc exemplum jugis judicii poenam nutrientis. Montes uruntur et durant. Quid nocentes et Dei hostes? [Col. 0470B] Haec sunt quae in nobis solis praesumptiones vocantur, in philosophis et poetis summae scientiae et insignia judicia (Tertull. Apologet. cap. 48 pag. 43).« Eodem quoque modo Lactantius, post utrumque, Tertullianum ac Minucium Felicem, haec plane in verba, ab aliis paulo diversa, argumentatus est (Lactant., lib. VII divin. Institut. cap. 21 pag. 715 et seq.) Ignis sempiterni »natura diversa est ab hoc nostro, quoad vitae necessaria utimur, qui nisi alicujus materiae fomite alatur exstinguitur. At ille divinus per se ipsum semper vivit ac viget sine ullis alimentis, nec admixtum habet fumum, sed est purus ac liquidus, et in aquae modum fluidus. Non enim vi aliqua sursum versus urgetur, sicut noster . . . . Idem igitur divinus ignis una eademque [Col. 0470C] vi, atque potentia et cremabit impios, et recreabit; et quantum a corporibus absumet, tantum reponet (noster codex resumet) ac sibi ipse aeternum pabulum subministrabit. Quod poetae in vulturem Tityi transtulerunt: ita sine ullo revirescentium corporum detrimento aduret tantum, ac sensu doloris afficiet (Dissert. in Lactant. cap. 29).« Sed de hac Lactantii Tertullianique argumentatione adhuc aliquid suo loco dicemus ostendemusque quo sensu hic et Minucius verbum erogare acceperint (Dissert. in Tertull. cap. 11).

Pergamus interim, iisque occurramus, qui gentilium nomine nobis forsitan objicient, prorsus ineptas esse fulminum, montium ac terrarum semper ardentium, cum inferorum igne comparationes Nonne [Col. 0470D] etenim, inquiet, aliquid ex hominis fulmine tacti substantia hujus ardore consumitur? Nonne etiam ignibus Aetnae Vesuviique (in manuscripto codice Hennei et Jesui, corrupte, uti vides) seu aliorum montium, aut ardentium terrarum nova semper subministratur materia? Contra vero Christiani asseverabant eumdem semper fore ignem inferorum, nihilque penitus humani corporis ab illo exusti deperire. Verum Tertullianus, quem Minucius noster, uti jam monuimus, sequitur, hoc rationis momentum ethnicis plane praecidit. Maximam quippe hujus argumenti vim in hoc positam esse ostendit, quod gentiles, nemine reclamante, faterentur quosdam fulminum, montium, et terrarum ignes esse [Col. 0471A] prorsus extraordinarios. Nonne autem inde inferre potuit, ab iisdem ethnicis perperam negari alium non posse infinita Dei potentia excitari ignem, qui idem semper maneat, impiorumque corpora non consumendo, aeternum exuret, ac cruciabit.

Neque porro ibi stetit Minucius, sed alia adhuc comparatione, seu alio, ut aiunt ad hominem, argumento confirmat, quam inepte Caecilius aliique gentiles id abnuerint: »Admonentur, inquit, homines doctissimorum libris, et carminibus poetarum, illius ignei fluminis, et de Stygia palude saepius ambientis ardoris, quae cruciatibus aeternis praeparata, et daemonum indiciis et de oraculis Prophetarum cognita tradiderunt.« Ibi autem Minucius et profanos et sacros scriptores procul dubio citavit. Prophetarum [Col. 0471B] siquidem nomine, libros Veteris Testamenti, atque etiam, si velis, Sibyllarum, et aliorum, quos ethnici prophetas esse putabant, effata designat: »daemonum vero indiciis,« sacros Novi Testamenti codices; ubi legimus daemones palam, ac omnibus audientibus, confessos fuisse aeternis se ignibus cruciari. Ethnicis itaque publicam illam daemonum confessionem objicit, quam nec illi, nec ullus alius negare poterat.

Scriptores vero profanos, sive ethnicos, testes appellat »ignei fluminis de Stygia palude,« puta Acherontis, quem iidem ethnici unum ex quatuor celebratissimis inferorum fluviis esse fabulabantur, ignibusque, ut ait Servius, plenum, qui Pyriphlegethontis aquas recipiebat (Serv. in lib. VI Virgil. [Col. 0471C] Aeneid. pag. 404). Qui autem fuerint hi aliique duo inferorum fluvii, ex Platone, qui illos descripsit, atque aliis quam plurimis discere quilibet facillime poterit (Plato Phae. tom. I, pag. 112 et seqq.).

Ab illo quoque Platone eadem facilitate edocebitur, cur Styx a Minucio palus, eaque ardore saepius ambiri dicatur; tametsi alii fluvium esse tradiderint, cujus adeo frigida est aqua, ut ea epota quivis protinus moriatur. Styx enim, inquit, in horridum immanemque locum incidit, paludemque efficit. (Idem, ibid. pag. 113). Terram vero ingreditur, et circumrotans influit in Pyriphlegethontem, igne ardentem, neque ejus tamen aqua illi aut cuipiam alteri fluvio miscetur. Circulo autem facto, effundit se in tartarum. Totus porro ille Platonis [Col. 0471D] locus ab Eusebio descriptus est (Euseb. lib. XI Praepar. Evang. cap. 23, p. 567). Quis vero sibi facile non persuadebit hunc ipsum in primis Platonem, doctissimorum hominum, vel, ut ait Tertullianus, philosophorum, nomine, huncque ejus librum a Minucio nostro citari? Nullus quoque inficias fortasse ibit, e laudatis ab eo et Tertulliano poetis, primum Homero, et secundum Virgilio dandum esse locum. Homerus enimvero cecinit:

,
, ,
, .


Hic quidem in Acherontem Pyyriphlegethonque confluunt
Cocytusque, qui certe Stygis aquae est fluxus.
[Col. 0472A] Petraque, et concursus duorum fluviorum valde sonantium. (Hom., Odyss. X, v. 145.)
Postea vero Virgilius:

Hinc via Tartarei, quae fert Acherontis ad undas,
Turbidus hic coeno, vastaque voragine gurges
Aestuat, atque omnem Cocyto eructat arenam. (Virgil., l. VI Aeneid., v. 295 et seqq.)

Quos in versus haec Servius observat: »Acheronta vult quasi de imo nasci tartaro; hujus aestuaria Stygem creare, de Styge autem nasci Cocytum.« Vide adhuc si velis, quae ille prius in ejusdem libri versum 107 annotaverat. Sed Stygiae paludis frequens apud varios Scriptores mentio.

Tum deinde Minucius: »Et ideo apud eos, inquit, etiam ipse rex Jupiter per torrentes ripas et atram [Col. 0472B] voraginem jurat religiose,« hoc est, per aquas dubio procul Stygias, de quibus Homerus:

.


Age nunc mihi jura inviolabilem Stygis aquam. (Homer., Iliad. XIV, v. 271.)
Alio etiam in libro canebat:

,
, .


Et ipsa subjacens Stygis aqua, quod maximum
Juramentum, gravissimumque existit beatis Diis. (Idem, Odyss. l. v, v. 185 et seqq.)
Homero plane concinit Virgilius hisce carminibus latinis:

Cocyti stagna alta vides Stygiamque paludem,
Di cujus jurare timent et fallere numen. (Virg., l. VI Aeneid., v. 323 et seqq.)

[Col. 0472C] Plura si velis, adi Apollonium Argonaut. lib. II, v. 290 Hesiodum Theogon. IV, 383 et seqq. et v. 775 et seqq. Ovidium lib. I Metamorph. v. 184 et seqq. Apuleium lib. VII Metamorph. circa med. Natalem Comitem lib. III Mytholog. cap. 1 et seqq. Vossium lib. II de Orig. et Progr. Idolo. cap. 81 pag. 359 et seqq.

Quam certum porro est improbos homines, qui ex hac vita criminum conscii migrant, aeternis suppliciis a justo et omnipotente Deo affici, tam constare debet justos, in justitia morientes, ab eodem Deo sempiterna felicitate donari. Minucius autem eo ipso, quo primum provabit, secundum satis se demonstrasse arbitratus est. Quocirca illud amplius probandum non existimavit, palamque pronuntiare [Col. 0472D] non dubitat: »Hos pios videlicet homines, spe futurae felicitatis securos vivere.«



ARTICULUS IV. Examinantur argumenta quibus Octavius contra Caecilium probat mundum igne aliquando periturum; ac de Stoicorum, Epicureorum, et Platonis ea de re opinionibus.

Christiani pro certo adhuc ratoque decreto habebant totum hunc mundum, et omnia quae in eo sunt, igne consumenda. Sed illud Caecilius paucis his verbis impugnat: »Quasi aut naturae divinis legibus constitutus aeternus ordo turbetur, aut rupto [Col. 0473A] elementorum omnium foedere, et coelesti compage divisa, moles ista, quae continetur, et cingitur, subruatur.« Sed illum Octavius his verbis castigat: »Aut improvisum ignem cadere, aut difficile non credere, vulgaris erroris est.« Multis autem haec obscura videntur. Quamobrem Rigaltius, et quidam alii duorum verborum transpositione, sic in editis correcta scribi voluerunt: »Aut improvisum ignem credere, aut difficile non cadere vulgaris opinionis est.« Ouzelius vero unius verbi additione putavit mendum debere ita sanari: »Aut improvisum ignem cadere, aut sufficere non credere, vulgaris erroris est.« Sed perperam, ac contra fidem manuscripti codicis, ac Minucii mentem. Omnibus siquidem satis apertus est hic illius sensus: Vulgaris [Col. 0473B] erroris est credere improvisum ignem non cadere, aut id esse difficile, nimirum Deo, qui pari utique facilitate, qua omnia creavit, illa potest destruere. At hanc esse veram ejus mentem liquido patet ex subsequentibus ipsius verbis et argumentatione.

Verum enimvero propositionem suam, his ille probat argumentis; ac primo quidem: »Quis sapientium, inquit, ignorat omnia quae orta sunt, occidere; quae facta sunt, interire? Coelum quoque cum omnibus, quae coelo continentur, ita ut coepisse, desinere.« Ibi procul dubio indoctae hominum multitudini opponit sapientes, sive eo nomine philosophos designet, sivet alios quoslibet, qui imperitae plebis opinionibus duci se non patiuntur. Prius autem [Col. 0473C] Cicero, Velleium Epicureum sic disputantem induxerat: »Hunc (Platonem) censes primis, ut dicitur, labris gustasse physiologiam, qui quidquam, quod ortum sit, putet aeternum esse posse? Quae est enim coagmentatio non dissolubilis? Aut quid est, cujus principium aliquid sit, nihil sit extremum?« (Cic. lib. II de Natur. Deor. pag. 198 lin. 31 et seqq.)

Cyprianus vero ad Demetrianum scribit hanc ab ipsomet Deo constitutam esse legem, ut quae orta sunt, omnia occidant, et aliquando finiantur: »Haec, inquit, sententia mundo data est, haec Dei lex est; ut omnia orta occidant, et aucta senescant, et infirmentur fortia, et magna minuantur, et cum infirmata et diminuta fuerunt, finiantur.« (Cyprian. [Col. 0473D] ad Demetr. tom. I pag. 187). Et haec quidem ille fusius prosequitur, quae in ejus libro legere poteris, sicuti et infinita propemodum alia, in eamdem rem ab aliis scriptoribus tradita, quae nunc congerere nihil necesse est.

Porro autem Minucius noster verissimam illam Christianorum de mundi fine, futuroque illius incendio sententiam, non modo communi sapientum opinione confirmat, sed quorumdam quoque tametsi non ejusdem sectae philosophorum testimoniis. Post citata enimvero a nobis superiora illius verba, continenter subjecit: »Fontium dulci (ms. dulcis) aqua marisve nutriri (ms. maria nutrire) in vim ignis abiturum, Stoicis constans opinio est, quod consumpto [Col. 0474A] humore mundus hic omnis ignescat.« Mirum sane quantum in hoc loco, quem corruptum esse volunt, emendando eruditi viri a se invicem dissentiant. Nam quidam retinendam censent manuscripti codicis lectionem, sed post haec verba: »constans opinio est,« quae ibi subsequuntur, tamquam superfluum, quod ex margine in textum irrepsit, additamentum penitus rejiciunt. Eam autem aiunt esse Minucii mentem: fontes suis dulcibus aquis non amplius nutrient maris aquas: sed illud nutrire, sive maris nutrimentum, uti Stoicorum opinio est, in nivim ignis abibit, seu igne conficietur. Alii nihil in textu manuscripti codicis, nisi dulces aquas, pro dulcis aqua, immutandum suspicantur, eumque esse auctoris nostri sensum: Nutrire, sive [Col. 0474B] nutrimenta, quae fontes et maria coelo debent, pariter cum illo in vim ignis abitura.

Sed Gronovius, explosis hisce omnibus conjecturis, putat Minucii verbis omnia comprehendi, quae triplicis differentiae sunt, liquorum genera. Quamobrem textum ejus sic corrigendum esse opinatur: »Fontium, dulcis aquae, maris nutrimen in vim ignis abiturum.« Verum praeterquam quod haec correctio auctoritate nulla stabilitur, quodnam, obsecro, est inter fontium et dulcis aquae nutrimentum discrimen?

At quam obscura et emendatu difficilia sunt auctoris nostri verba, tam certum profecto videtur illum ad haec respexisse Ciceronis verba: »Sunt stellae natura flammeae: quocirca terrae, maris, aquarum vaporibus aluntur iis, qui a sole ex agris tepefactis, [Col. 0474C] et ex aquis excitantur . . . . Ex quo eventurum nostri (scilicet Stoici) putant id, de quo Panaetium addubitare dicebant; ut ad extremum omnis mundus ignesceret, cum, humore consumpto, neque terra ali posset. neque remearet aer, cujus ortus, aqua omni exhausta, esse non posset. Ita relinqui nihil praeter ignem, a quo rursum animante ac Deo, renovatio mundi fieret, atque idem ornatus oriretur (Cic. lib. II de Natur. Deor. pag. 232, lin. 12 et seqq.).« Vides enim quaedam ex iis verbis eadem esse, atque apud Minucium, qui proinde sensum Ciceronis reddere voluit. Is vero esse videtur: neminem sapientium ignorare coelum, ac omnia, quae in eo continentur, tam dulci fontium, quam maris aqua nutriri; illudque ipsum coelum, omnemque mundum, consumpto, [Col. 0474D] uti Stoici opinabantur, humore, in eam unde coeperat, vim ignis abiturum. Si quid tamen aliquis certius proferat, huic non refragabimur.

De hoc autem Stoicorum placito, praeter laudatum a nobis Ciceronem, Philo haec scriptis tradidit: , , , , , , . »Stoici unum mundum asserunt, et Deum auctorem ejus generationis; corruptionis vero non item Deum, sed indefessam vim ignis, rebus insitam, post longas temporum ambages absumpturam, et in semet mutaturam omnia, ex qua [Col. 0475A] denuo mundum instauraturam Opificis providentiam (Philo. lib. Quod mun. sit corrupt., pag. 940).« Postea tamen adjecit: »Boethus, Possidonius et Panaetius, viri Stoica doctrina valentissimi, tamquam correpti numine, omissis exustionibus et instaurationibus, transfugerunt ad divinius de incorruptibilitate mundi placitum.« , , . Animum autem, quaeso, advertas an his verbis confirmari possit, quod dictum a Cicerone vidimus, non Panaetium solum, sed alios etiam Stoicos addubitasse utrum vera esset aliorum sodalium suorum de futuro mundi incendio sententia. Sed Minucio nostro hanc longe plurium fuisse sufficiebat. Videsis in citatum Ciceronis locum Lescalopierii observationes, et Origenis adversus Celsum [Col. 0475B] disputationem (Orig. lib. V. contr. Cels. pag. 244), ac ea etiam, si velis, quae a nobis in superiori Apparatus nostri tomo observata sunt (Tom. I. Apparat. lib. III, dissert. 2 cap. 16. art. 1, pag. 1117).

Neque porro hanc Minucius noster Stoicorum tantummodo de elementorum conflagratione, et mundi ruina esse opinionem asserit; sed etiam »Epicureis, inquit, eadem ipsa sententia est.« Utrum autem ibi de omnibus, vel de quibusdam dumtaxat Epicureis intelligendus sit, et utrum Epicurum a praeceptore suo Democrito, id accepisse crediderit, non minimus datur dubitandi locus. Ad Pythoclem enimvero haec Epicurus scripsit (Apud Laert. lib. X, § 88) in verba: , , , [Col. 0475C] , , . , . . . . »Mundus est coeli quaedam continentia, stellas, et terram, et quae videntur omnia continens, abscissionemque ex infinito habens, atque in termino desinens sive raro, sive denso: quo soluto, quae in illo sunt omnia, confusionem accipient: aut desinens, aut in eo, quod circumagitur, aut in eo, quod stabilitatem habet . . . . in quo terminum comprehendere nequimus.« Plutarchus vero, cujus Eusebius verba retulit, haec narrat in secundo de Placitis philosophorum libro: () , , . »Epicurus periturum, dixit (mundum) quia genitus sit, ut animantem, et plantam (Plutarch. lib. II de Placit. Phil. [Col. 0475D] cap. 4. pag. 886. Euseb. lib. XV Praepar. Evang., pag. 842).« Testatum vero Lactantius facit haec hausta ab Epicuro ex Democriti fontibus: »Epicurus, auctore Democrito, ait mundum, et ortum, et aliquando esse periturum.« Postea vero illius opinionem enucleatius exponit: »Epicurus, inquit, sive Democritus sua sponte natum esse dixit, seminibus inter se coeuntibus, quibus iterum resolutis, dissidium, atque interitum secuturum (Lactant., lib. VII, Divin. Instit., cap. pag. 647, et cap. 3, pag. 657).« Et recte quidem. Nam paulo supra Epicureum audivimus, qui apud Ciceronem asseverat omne, quod ortum est, necessario periturum.

At nendum satis exploratum habemus quonam [Col. 0476A] modo Epicurus vel ejus sectatores mundum interiturum dixerint, utrum aqua, an igne, aut atomorum corpusculorumve, sicut Lactantius ait, dissolutione, vel eorum conflictu, ac percussionibus, quemadmodum Philo his significat de Democrito, et Epicuro verbis: , , , , . »Multos mundos imaginantur, quorum generationem conflictationibus et connexionibus atomorum tribuunt, corruptionem percussionibus et dissultibus (Philon., lib. Quod mund sit incorrupt., pag. 940).« Multos enimvero mundos si variis hujusce modi conflictionibus ac percussionibus corrumpi posse Epicurus autumavit, cur non et omnes? Gassendus tamen verisimilius [Col. 0476B] opinatur illum docuisse mundum hunc igne, utpote caeteris omnibus elementis magis actuoso, penitus absumendum. (Gassendus, Syntag. Philosoph. Epic. § 2, cap. 7, tom. III, pag. 32). At si citata paulo ante a nobis auctoris nostri verba aut legisset, aut se aliquando legisse meminisset, poterat procul dubio illa in conjecturae suae haud prorsus invalidam proferre confirmationem.

Venit postremo Minucius ad Platonem, qui, ut ipse refert: »Loquitur Plato partes orbis nunc inundare dicit« (sed hoc ultimum verbum quidam, aut rejiciunt, aut retinent, si post Plato, addatur), »et nunc alternis vicibus ardescere; et cum ipsum mundum perpetuum, et insolubilem diceret esse fabricatum, addit tamen ipsi artifici Deo soli, et solubilem, et [Col. 0476C] esse mortalem. Ita nihil mirum est, si ista moles ab eo, quo extructa est, destruatur.« Duo ibi Minucius a Platone asserta narrat. Primo mundum a Deo »insolubilem« creatum, sed ita tamen ut ab illo solvi et destrui possit. Secundo partes mundi alternis vicibus, aut inundare, id est, aquis obrui, aut »ardescere,« hoc est igne concremari.

At primum quidem Plato apertissime edixit: , , , , . »Cum igitur Deus vellet pulcherrimum foetum, mundum producere, hunc effecit Deum genitum, numquam corrumpendum ab alia causa, praeter quam a Deo, qui ipsum composuit, si quando voluit ipsum dissolvere [Col. 0476D] (Plato. in Timaeo, tom. III, pag. 94).« Quam sane ob causam ab Arnobio litteris hoc mandatum legimus: »Plato ille divinus multa de Deo digna, nec communia sentiens multitudini, in eo sermone ac libro, cui nomen Timaeus inscribitur, deos dicit et mundum corruptibiles esse natura, neque omnino dissolutionis expertes: sed voluntate Dei regis ac principis, vinctione in perpetua contineri (Arnob., lib. II, pag. 68).«

Testatum autem fecit Philo Judaeus hanc revera fuisse Platonis de mundo creato et incorruptibili sententiam, quia ab illo Deus supremus inducitur haec ad alios deos fecisse verba: (Phil. lib. Quod mund. sit corrup. pag. 950). , [Col. 0477A] , . , . , , , , , , , , (Plato, Tim. tom. II, pag. 41). Quae quidem in Platonis Timaeo, exceptis nonnullis diversis lectionibus, inveniuntur. Prima autem verba ab Athenagora citata sunt (Athenag., Legat pro Christian., pag. 7); omnia vero in quodam operum Ciceronis fragmento, sic latine reddita exhibentur: »Haec vos, qui deorum satu orti estis, attendite: Quorum operum ego parens effectorque sum, quae per me facta sunt, non sunt dissoluta, me invito, [Col. 0477B] quamquam omne colligatum solvi potest: sed haud quaquam boni est, ratione vinctum velle dissolvere. Sed quoniam orti estis, immortales vos quidem esse, et indissolubiles non potestis; neutiquam tamen dissolvemini, nec vos ulla mortis fata periment, nec fraus valentior, quam consilium meum, quod majus est vinculum ad perpetuitatem, quam illa quibus estis tum, cum gignebamini, colligati (Cicer. lib. de Univers. Append., pag. 29. lin. 6 et seqq.).«

At hi non explicant utrum Plato censuerit mundum alternis vicibus igne et aqua corrumpendum. Clemens vero Alexandrinus illud hisce edisseruit verbis: , , [Col. 0477C] , . , , . , , . »Plato autem terram quibusdam temporibus dicit per ignem, et aquam expurgari hoc modo: Multi saepe fuerunt interitus, et erunt igne quidem, et aqua maximi; quin etiam aliis quoque innumerabilibus alii breviores. Et paulo post subjungit: Revera autem est eorum, quae terram et coelum obeunt, immutatio, et qui post longa intervalla eorum, quae sunt in terra, multo igne fit interitus. [Col. 0477D] Deinde subjungit de diluvio: Quando autem rursus dii terram aquis expurgnantes inundant, qui sunt quidem in montibus bubulci et pastores conservantur: qui autem sunt in iis, quae sunt apud vos urbibus, in mare feruntur a fluviis (Clemens Alexand. lib. V. Strom. pag. 549 et seqq.).«

Perpende autem, obsecro, utrum Minucius noster ad hunc Clementis Alexandrini locum collineaverit, atque ex dictis ii conciliari inter se possint, qui, sicuti Lactantius (Lactant. lib. VII Institut., cap. 1 pag. 646; et cap. 3. pag. 656), dicunt Platonem docuisse mundum in aeternum esse mansurum, vel ut Epiphanius (Epiphan. lib. I adv. Haeres. pag. 12. et Expos. Fid., pag. 1088), illum esse corruptioni obnoxium, [Col. 0478A] cum tempore dissolutum iri. Docebat enim Plato, quemadmodum vidimus, mundum sola Dei voluntate dissolvendum, atque idcirco ex se, ac nisi Deus vellet, perpetuo mansurum. Vide etiam an ille jure merito a Cicerone, paulo antea citato, propterea arguatur, quod mundum et ortum fuisse, sed eo tamen, quo diximus, modo aeternum fore putaverit. Quidquid porro pronunties, negare non poteris Minucium ex hac Platonis aliorumque de mundo tandem destruendo sententia, haud absurde conficere ethnicos non potuisse inficiari verum esse Christianorum placitum, quo mundum igne aliquando periturum asserebant. De illo autem aliquid notavimus in superiore Apparatus nostri tomo, et in subsequentibus dissertationibus nostris adhuc dicemus (Tom. I Apparat., [Col. 0478B] pag. 1117).



CAPUT VIII. DE TRIBUS EXSECRANDIS CRIMINIBUS, INFANTICIDIO, COMESIS HUMANIS CARNIBUS, ET INCESTU, QUORUM CHRISTIANI A CAECILIO ET ALIIS ETHNICIS ACCUSABANTUR.



ARTICULUS PRIMUS. Quae qualisve fuerit ea accusatio, quae illius occasiones, et quamdiu duraverit?

Vidimus hactenus quam vano inutilique conatu Caecilius praecipua quaedam Christianorum documenta labefactare molitus sit, ac quibus rationum momentis ab Octavio, seu potius Minucio Felice stabiliantur. [Col. 0478C] Ad eas nunc veniamus criminationes, quibus Caecilius aliique ethnici sacros eorumdem Christianorum ritus, moresque sanctissimos ausu plane temerario infamare conati sunt. Primum autem Caecilius Christianos omnes horrendorum prorsus criminum in synaxibus, et nocturnis congregationibus admissorum, accusat. Ait enim eos solemni quodam die ad epulas, in iis nocturnis synaxibus agendas, alicubi congregari. Accenso autem ibi lumine infantem ab ipsis crudelissime necari, eosque rabie plusquam ferina vesci illius carnibus, et lambere sanguinem: extinctis demum facibus, omnes quolibet stupri, adulterii, incestusque scelere pollui.

Jam quidem in superiore Apparatus nostri tomo observavimus a quibusdam secundi Ecclesiae saeculi [Col. 0478D] scriptoribus, ac praesertim Justino martyre, Athenagora, et Theophilo Antiocheno memoriae proditum, Christianos horumce criminum ab ethnicis fuisse insimulatos. Sed etiamsi hi aliique nostri auctores concesserint quosdam haereticos, a nobis ibidem notatos, puta Cataphrygas, vel Basilidem, aut Carpocratem ejusque sectatores, aut Gnosticos sicuti Irenaeus (Iren., lib. I advers. Haeres., cap. 24), Eusebius (Euseb. lib. IV Hist. cap. 7, pag. 120), Epiphanius testificantur (Epiph. in Haeres. 26, § 5, p. 87, et haeres. 27, § 3, pag. 104), praebuisse aliquam hujus calumniae occasionem; palam tamen ac constantissime asserunt falsissimam esse hanc criminationem. Quin immo publice contestantur ethnicos numquam investigasse, [Col. 0479A] vel ausos investigare utrum vera essent illa Christianorum crimina, ne falsa esse aliquando agnoscerent. Nullum quoque cujuslibet conditionis hominem, ut postea dicetur, invenire umquam potuerunt, nisi paucissimos Christianorum mendaces servos, a quibus crudelissimus omnium tyrannus, exquisitissimis quantumlibet suppliciis extorquere potuerit, ut haec crimina vera et a Christianis patrata fuisse fateretur.

Quamvis autem hoc tam certum, quam publicum testimonium ad Minucii nostri haec execranda crimina jure merito praefracte negantis, explicandam confirmandamque sententiam sufficiant; quia tamen Caecilius paulo aliter, quam citati a nobis scriptores hanc instruit accusationem, juvat eum audire. Quo [Col. 0479B] etenim modo ethnici tunc detestabili illo mendacio impudenter abuterentur, hunc ille explicat in modum: »De initiandis tirunculis fabula tam detestanda, quam nota est. Infans farre contectus, ut decipiant incautos, apponitur ei qui sacris imbuitur. Is infans a tirunculo farris superficie, quasi ad innoxios ictus provocato, caecis occultisque vulneribus occiditur. Hujus, proh nefas! sitienter sanguinem lambunt, hujus certatim membra dispertiunt . . . . . Et de convivio notum est . . . . . Ad epulas solemni die coeunt cum omnibus liberis, sororibus, matribus, sexus omnis homines, et omnis aetatis. Illic post multas epulas, ubi convivium caluit, et incestae libidinis furor ebrietate exarsit, canis qui candelabro nexus est, jactu offulae ultra spatium lineae, qua vinctus est, ad impetum et [Col. 0479C] saltum provocatur. Sic everso et extincto conscio lumine, impudentibus tenebris, nexus infandae cupiditatis involvunt, per incertum sortis, et si non omnes opera, conscientia tamen incesti.« Quid his sceleribus magis crudele, impium, inhumanum, et horridum?

At priusquam ulterius progrediamur, observandum est in manuscripto codice legi: »Incestae libidinis fervor ebrietatis;« sed librarii oscitantia, ut plerique arbitrati sunt. Quocirca in pluribus editionibus scriptum voluerunt ebrietate, satis utique claro et aperto sensu. Verum haec emendatio non placuit Gronovio, qui voces incestae libidinis depravatas suspicatus est, ac legendum »in caecas libidines fervor ebrietatis exarsit.« Nam de incestu, inquit, paulo [Col. 0479D] post dicitur: conscientia tamen pariter incesti. Sed tantum abest, ut his verbis ultimis excludantur superiora incestae libidinis, quin ea potius videantur jam dicta indicare. Ad verum itaque propius accedit altera lectio; melioris tamen codicis auctoritate debet confirmari.

At omni probabilitate illud caret, quod Gronovius ibidem adjecit, his Caecilii de Christianarum synaxeum verbis, designari infantium Baptisma. Numquid enim Caecilius Gentilium nomine, in Christianos disputando, de sacris horum coetibus loqui non potuit, nisi mentionem Baptismi faceret? Numquid illi et ethnicis compertum erat quidquid in his coetibus agebatur? Numquid etiam infantes toties sacro Baptismate [Col. 0480A] initiabantur, quoties Christiani solemnes quidem suos coetus, sed secretos inibant? Bene tamen est, quod Gronovius infantes sacris Baptismatis undis aetate Minucii Felicis ablutos fuisse ultro fateatur.

Quod vero spectat ad crimina, quorum Christiani tam falso, quam temere postulabantur, de his Tertullianus scriptum nobis id reliquit: »Dicimur sceleratissimi de sacramento ifanticidii, et pabulo inde, et post convivium incesto; quod eversores luminum canes, lenones scilicet tenebras, tum et libidinum impiarum inverecundiam procurent (Tertull. Apologet. cap. 7, pag. 8). Ibi autem ille paucis verbis omnia congerit crimina, quae Caecilius, sive Minucius pluribus edixit, nempe infanticidium, convivium carne et [Col. 0480B] sanguine infantis inhumanissime occisi adornatum, eversores dehinc luminum canes, ac promiscuos quoslibet concubitus atque incestus. Ibi tamen Tertullianus non perspicue omnino edisserit, quomodo infans diceretur a Christianis occidi.

Aperte autem postea declarat ethnicos revera credidisse a Christianis exceptum infantis rudem, sive crudum sanguinem, eoque panem intinctum, quo tum quidem, quemadmodum et ejusdem infantis carnibus, vescebantur (Ibid. cap. 8, pag. 9). Alio autem in libro obscurius loquitur, nihilque aliud memorat, nisi »infanticidium, horam Incernarum, caninum ministerium, et ingenia tenebrarum,« quibus faventibus. Christiani quolibet stupro, adulterio et incestu contaminari dicebantur (Idem, lib. I ad Nation., [Col. 0480C] cap. 15 et 16, pag. 60). Sed haec suo loco enucleatius explicabimus (Dissert. in Tertull., cap. 20, art. 1).

Origenes vero ubi Celsum haec adhuc crimina Christianis solita procacitate objectantem pro merito castigat, ibi testificatur hujus caluminiae, ab ipso nascentis Ecclesiae initio Christianis illatae, auctores fuisse non quidem ethnicos, aut haereticos, ut ab aliis paulo ante dictum vidimus, sed Judaeos. Addit praeterea suo adhuc tempore quosdam his quantumvis falsissimis rumoribus ab amplectenda Christiana religione deterritos, omniumque Christianorum fugisse colloquia. , [Col. 0480D] , , , , . , . , , , . »Videtur, aiebat, mihi, Celsus, fecisse idem. quod Judaei, Christianae doctrinae initio, sparso rumore, quod ejus sectae homines mactati pueri vescerentur carnibus; et quod quoties eis libeat operam dare occultis libidinibus, extincto lumine, constupret quam quisque primam nactus fuerit. Quae falsa et iniqua opinio dudum valde multos a religione nostra alienos [Col. 0481A] tenuit, persuasos quod tales sint Christiani; et ad hoc temporis nonnullos fallit; quia ea de causa Christianos ita aversantur, ut ne simplex colloquium cum homine Christiano habere velint.« (Orig., lib. VI contr. Cels., pag. 293 et seqq.)

Verumtamen si Judaei hujus calumniae auctores fuerunt, eam procul dubio auxerunt quidam, in Lugdunensis Viennensisque Ecclesiae Epistola, ab Eusebio descripta, notati gentiles Christianorum servi, qui a praeside capti, cum tormenta reformidarent, et daemonum instinctu, et militibus incitantibus, mentiti fuerant Christianorum , , »Thyaesteas coenas, et incestos Oedipi concubitus,« quae paulo post a nobis explicabuntur (Euseb. lib. V, cap. 2, pag. 156).

[Col. 0481B] At brevi postea tempore duravit haec calumnia. Nam teste adhuc Eusebio, postquam Christianorum innocentia omnibus innotuisset, impudentissima illa criminatio penitus extincta est. »Sed hae daemonis artes,« inquit eruditus ille vir, »nequaquam in diuturnum tempus ei processere; quippe cum veritas ipsa se ipsam astrueret, et commendaret, progressuque temporis in dies elucesceret . . . . . Simul etiam exstincta est temporis lapsu calumnia illa, quae nostrae religioni afficta fuerat (Euseb., lib. IV Histor., cap. 7, pag. 120).« Jamvero examinandum est quomodo Minucius haec tam falsa, quam horrenda crimina diluat.



ARTICULUS II. Expenduntur generales rationes, quibus Octavius objecta Christianis a Caecilio et Gentilibus crimina diluit.
[Col. 0481C]

Duplici responsione Octavius planum omnibus facit, nihil prorsus his calumniis esse putidius, ab ipsaque veritate, et omni prorsus verisimilitudine magis alienum. Prima autem responsio generalis est, atque omnia simul complectitur illa crimina, quae Octavius falsissima atque omnino incredibilia esse demonstrat. Secunda vero unumquodque crimen diluit, ac perspicue ostendit singula tam falso Christianis inferri, quam impudenter, et impune a gentilibus perpetrabantur. Prior illa responsio in hoc articulo, posterior in subsequentibus examinanda est.

Octavius itaque, seu Minucius, fidenter respondet malis daemonum artibus factum, ut ethnici »ante [Col. 0481D] nos incipiant homines odisse, quam nosse; ne cognitos aut imitari possint aut damnare non possint. Quod quidem totidem verbis repetit Cyprianus (Cypr., lib. de Idol. Vanit., pag. 14). Quamobrem justissime cum Caecilio aliisque gentilibus ille expostulat, quod Christianos incognitos, inexploratos, et numquam auditos condemnarent. Ne autem id ethnici negare auderent, asseveranter affirmat se illud non ab aliis tantum certo didicisse, sed compertum omnino habere funestissima sua experientia, cujus tunc ipsum maxime poenitebat. Si nobis non credas, ecce ipsamet illius verba, »Quam iniquum sit de incognitis et inexploratis judicare, quod facitis; nobis ipsis poenitentibus credite. Et nos idem fuimus, et eadem [Col. 0482A] vobiscum quondam adhuc caeci et hebetes sentiebamus, quasi Christiani monstra colerent, infantes vorarent, convivia incesta miscerent. Nec intelligebamus ab his fabulas istas semper ventilari, nec umquam vel investigari, vel probari; nec tanto tempore aliquem existere, qui proderet non tantum facti veniam, verum etiam indicii gratiam consecuturum.« Eamdem autem vidimus fuisse aequissimam Justini martyris, aliorumque a nobis paulo ante citatorum, querimoniam. Sed eam adhuc acrius fusiusque contra ethnicos urget Tertullianus, et post eum Lactantius, atque alii, sicut a nobis suo loco demonstrandum est (Tertull. Apolog., cap. 1 et 2, et lib. I ad Nation. cap. 7. Lactant, lib. v, cap. 1).

Neque ibi tamen stetit summa gentilium adversus [Col. 0482B] Christianos contra jus omne iniquitas. Minucius siquidem et Octavius, cum adhuc gentilium superstitionibus addicti, publico causidici, ut diximus, munere fungerentur, quoslibet sacrilegos, parricidas, aliorumque scelerum gravissimorum reos coram judicibus defendebant, illorumque suscipiebant patrocinium. Contra vero in Christianos, impia prorsus atque hactenus inaudita commiseratione, saevientes, dira quaestione acerbissimisque suppliciis eos, si fieri posset, cogebant, non ut crimina illa faterentur, sed se christianos esse negarent. »Exercentes, ait, in his perversam quaestionem, non quae verum erueret, sed quae mendacium cogeret.«

Tertullianus quoque eamdem Gentilium iniquissimam [Col. 0482C] crudelitatem sic exagitat »Itaque nec in illo ex forma malorum judicandorum agitis erga nos, quod caeteris negantibus adhibetis tormenta ad confitendum, solis Christianis ad negandum, cum si malum esset, nos quidem negaremus, vos vero confiteri tormentis compelleretis . . . . . Vociferatur homo: Christianus sum. Quod est, dicit: tu vis audire quod non est. Veritatis extorquendae praesides de nobis solis mendacium elaboratis audire. Hoc sum, inquit, quod quaeris an sim. Quid me torques in perversum? Confiteor, et torques; quid faceres, si negarem? Plane aliis negantibus non facile fidem accommodatis: nobis si negaverimus, statim creditis. Suspecta sit vobis ista perversitas, ne qua vis lateat in occulto, quae vos adversus formam, adversus naturam judicandi, contra [Col. 0482D] ipsas quoque leges ministret« (Tertull. Apolog. cap. 2, pag. 3, et lib: I ad Nation. cap. 2, pag. 46 et seqq.). Nec id semel dixisse contentus fuit, sed rursus postea ethnicos urget, aitque: »Longe aliud munus carnifici in Christianos imperatis, non ut dicant, quae faciunt, sed ut negent, quod sunt.«

Cyprianus vero in eosdem gentiles simili modo argumentatur, eosque hoc confutat confunditque dilemmate: »Christianum esse aut est crimen, aut non est. Si crimen est, quid non interficis confitentem? Si crimen non est, quid persequeris innocentem? Torqueri enim debui, si negarem, si poenam tuam metuens, id quod prius fueram, et quod deos tuos non colueram, mendacio fallente celarem, tunc [Col. 0483A] torquendus fuissem, tunc ad confessionem criminis vi doloris adigendus, sicut in caeteris quaestionibus torquentur rei, qui se negant crimine, quo accusantur, teneri; ut facinoris veritas, quae indice voce non premitur, dolore corporis exprimatur. Nunc vero cum sponte confitear, et clamem, et crebris ac repetitis identidem vocibus Christianum me esse contester, quid tormenta adhibes confitenti (Cypr. lib. ad Demet. pag. 190 et seqq.)?«

Aliud iniquissimi gentilium in Christianos judicii caput fuit, quod si quis cruciatuum vi tandem victus, Christianum se esse inficiaretur, tunc ei favebant, laudibus illum extollebant, augebantque honoribus. Quasi vero fas eis fuisset hac falsa pietate homines, tot tantorumque criminum accusatos, nec ea se commisisse [Col. 0483B] negantes, non solum absolvere, sed omnibus bonis, ob solam nominis christiani negationem, cumulare? Sic itaque fatebantur in solo, ut ait Tertullianus, Christianorum nomine posita fuisse omnia corum crimina (Tertull. Apolog. cap. 2 et 3, pag. 4, et lib. I ad Nation. cap. 3, 5).

Verum hac impii homines fraude et astutia alios ad ejurandam christianam fidem facilius allicere volebant. Neque id gratis a nobis fictum putes. Minucius etenim illud a se factum, non sine maximo contriti cordis dolore confitetur. »Et si quis, ait, infirmior, malo pressus et victus, christianum se negasset, favebamus ei, quasi ejerato nomine, jam omnia facta sua illa sua negatione purgaret. Agnoscitisne eadem nos sensisse et egisse, quae sentitis et geritis? Cum [Col. 0483C] si ratio, non instigatio daemonis judicaret, urgendi magis, non ut diffiterentur se Christianos, sed de incestis, stupris, de impiatis, id est, pollutis, sacris, de infantibus immolatis faterentur.« Eadem quoque Lactantius memoriae postea his totidemque verbis prodidit: »Si qui autem doloris vel mortis metu, vel suapte perfidia coeleste sacramentum deseruerint, vel ad funesta sacrificia consenserint, eos laudant, et honoribus mactant, ut eorum exemplo caeteros illiciant (Lactant. lib. I, cap. 9, pag. 483).«

Aliud certissimum integritatis et innocentiae Christianorum indicium erat, quod si tanta flagitia admisissent, aliquos saltem eorum aliquando poenituisset, aut timuissent poenas criminibus suis debitas lucre, aut tandem erubuissent nomen ei dedisse religioni, [Col. 0483D] quae ad illa perpetranda compellebat. »Atqui malum adeo non est, ait Minucius, ut Christianus reus non erubesceret, nec timeret, et unum solummodo, quod non ante fuerit, poeniteret.« Sed haec fusius a Tertulliano antea dicta fuisse legimus. Ipsamet enim illius isthaec sunt verba: »Christianus vero quid simile? Neminem pudet, neminem poenitet, nisi retro non fuisse. Si denotetur, gloriatur: si accusatur, non defendit: interrogatus, vel ultro confitetur: damnatus, gratias agit. Quid hoc mali est, quod naturalia (ms. natura alia), mali non habet, timorem, pudorem, tergiversationem, poenitentiam, deplorationem? Quid hoc mali est, cujus reus gaudet, cujus accusatio votum est, et poena felicitas (Tertull. [Col. 0484A] Apolog. cap. 2, pag. 4)? « Quanti autem hoc argumentum sit ponderis et momenti, inde colligitur, quod fieri non possit, ut homo tot criminum conscius, vel sola vindice conscientia, non erubuerit; vel eum non poenituerit sectae, ad haec scelera impellentis, suum dedisse nomen; aut denique tot exsecrandorum flagitiorum accusatus, poenas subire non fuerit veritus. Atqui nihil tale Christianis accidit. Quinimo et de nomine suo, et professione semper gloriati, pro utriusque defensione quaelibet etiam crudelissima ad mortem usque tormenta constantissime pertulerunt.

Porro autem Minucius noster ferre non potest sibi ab ethnicis objici Christianos tot tantorumque criminum fama ubique vulgata coargui. Primum enim falsos [Col. 0484B] hos rumores pravis daemonum artibus disseminatos fuisse contendit. Deinde vero: »Fama, inquit, semper sparsis mendaciis alitur, ostensa veritate consumitur.« Sed hoc Tertullianus longe fusius prosequitur, ac citato etiam Virgilii carmine, invictissime demonstrat nihil hoc argumento esse quidquam magis leve, infirmum, et absurdum (Tertull. Apolog. cap. 7, et lib. I ad Nation. cap. 7). Sed quomodo illud, aliaque a nobis exposita urgeat, suo loco examinabimus (Dissert. in Tertull. cap. 20, art. 1).



CAPUT IX. DEMONSTRATUR QUAM FALSA SINT DUO PRIMA CRIMINA CHRISTIANIS OBJECTA, INFANTEM AB IPSIS SACRA INTER MYSTERIA OCCIDI, AC POSTEA DEVORARI EJUS CARNES, ATQUE ETHNICOS E CONTRARIO HORUM REVERA ESSE REOS.
[Col. 0484C]


ARTICULUS PRIMUS. Excutiuntur argumenta, quibus Minucius Christianos hoc utroque crimine prorsus liberat.

Tametsi Minucius generalibus responsis inusta Christianis a Caecilio, et aliis gentilibus tria horrenda infandaque scelera satis superque diluisset, ad unumquodque tamen venit, quod singulatim duplici ratione confutat et destruit. Primo enim illud falsum omnino esse demonstrat. Deinde vero luculentissime probat ipsosmet gentiles, Christianorum odiosos accusatores, illius reipsa esse reos ac conscios.

Initium autem ab infante occiso, adesis ejus carnibus, potatoque sanguine, his ille verbis duxit: »Illum jam velim convenire, qui initiari nos dicit, aut [Col. 0484D] credit de caede infantis, aut sanguine. Putas posse fieri, ut tam molle, tam parvulum corpus fata vulnerum capiat, ut quisquam illum rudem sanguinem, (eodem Tertullianus verbo utitur) novelli, et vix dum nati hominis caedat, fundat, exhauriat? Nemo hoc potest credere, nisi qui possit audere (Tertull. Apolog. cap. 8, pag. 9).« Dicit itaque hanc criminationem ab omni prorsus veritate sic abhorrere; ut ab iis solum credi possit, qui scelus idem perpetrabant. Martyr vero Justinus rationes nobis reddit, cur id omnem humanam fidem superet (Justin. Mart., Apol. pag. 50). Nemini enimvero credibile, inquit, fieri potest, ut homines flagitiosissimis voluptatibus dediti, humanisque caesi infantis carnibus, quales Christiani ab [Col. 0485A] ethnicis fingebantur, vescentes, sponte se omnibus bonis, divitiis et facultatibus privarent, sinerentque se ob solam religionis adeo crudelis confessionem, exquisitissimis tormentis occidi, ac ultro etiam quandoque morti se offerrent.

Quid autem, quod Trypho Judaeus ab eodem Justino martyre interrogatus, an verum esse censeret illud et alterum, quod Christianis infligere solebant flagitium: »Homines vorare, et post epulum, lucernis extinctis, nefario promiscue concubitu involvi;« ulla absque haesitatione respondit: , . »Quae a multis jactantur, indigna sunt fide; longe enim a natura humana absunt (Justin., Dialog. contra Tryph. pag. 227).« [Col. 0485B] Audisne Judaeum non sua tantum sponte fateri haec esse incredibilia; sed rationem etiam reddere cur illa falsa esse omnino, nec credi posse persuasum habuerit?

Tertullianus autem haud immerito asserit extra omnem penitus esse credibilitatem, atque hominis non mente penitus capti opinionem, eo Christianos venisse dementiae, ut vitam mercedemque aeternam iis promitterent, qui tantis tamque horrendis sceleribus non semel aut raro, sed toto ferme vitae suae tempore contaminarentur. Praestat vero eum loquentem audire: »Ut fidem naturae ipsius appellem adversus eos, qui talia credenda esse praesumunt; ecce proponimus horum facinorum mercedem. Vitam aeternam repromittunt. Credite interim. De hoc enim [Col. 0485C] quaero, an et qui credideris, tanti habeas ad eam tali conscientia pervenire. Veni, demerge ferrum in infantem, nullius inimicum, nullius reum, omnium filium: vel si alterius officium est, tu modo assiste morienti homini, antequam vixit. Fugientem animam novam exspecta. Excipe rudem sanguinem; eo panem tuum satia; vescere libenter. Interea discumbens, dinumera loca; ubi mater, ubi soror, nota diligenter, ut cum tenebrae ceciderint caninae, non erres. Piaculum enim admiseris, nisi incestum feceris. Talia initiatus, et consignatus, vivis in aevum. Cupio respondeas, si tanti aeternitas? Aut si non, ideo nec credenda. Etiamsi credideris, nego te velle: etiamsi volueris, nego te posse. Cur ergo alii possint, si vos non potestis? Cur non possitis, si alii possunt [Col. 0485D] (Tertull., Apolog. cap. 8, pag. 9. Idem Tertull., lib. I ad Nation. cap. 7 pag. 52. Dissert. in Tertull. cap. 20 art. 1 et seqq.)?« At ille fusius adhuc ibi et alibi haec enarrat, quae a nobis suo loco explananda sunt.

Huic autem responsioni secundam Minucius adjicit, infanticidium illud tam ab ipsa veritate, quam a Christianorum moribus et institutis esse alienum. Quomodo enim illis Ecclesiae suae aut consuetudine aut praecepto, infantem impune interficere liceret, quibus »homicidium,« uti ille arguit, »nec videre fas, nec audire?«

In eosdem publicos nefariosque calumniatores idem quoque telum contorquet Athenagoras: »Quomodo [Col. 0486A] quisquam, ait ille, vel homicidii, vel humanarum carnium epulationis insimularet illos, quos ne juste quidem occidendi hominis supplicium intueri velle aut posse cognoverit. » , , , , « Pergit ille: »Quis non spectacula illa, in quibus gladiatores et belluas populo praesertim vos Imperatores exhibetis, maximi facit? Nos vero non ita multum, sive spectator sit aliquis, sive auctor caedis, interesse judicantes, alieno ab his spectaculis animo sumus. Quomodo igitur qui ne ab aliis quidem fieri, ne quid inde sceleris, et piaculi in nos redundet, videre sustinemus, homicidium committemus ipsi (Athenag., Legat. pro Christian., pag. 38)?«

[Col. 0486B] Eumdem plane in modum contra Gentiles disputat Theophilus Antiochenus. Ad Autolycum (Theoph. lib. III ad Autolyc., pag. 126) quippe haec in verba scripsit: »Nunc vide an hi qui talia«, hoc est, memoratas a se sanctissimas Christi leges, »docentur, taliaque discunt, possint more brutorum animalium vivere, et pollui nefariis commixtionibus, aut possint, quod omnium immanissimum est, carnes humanas, infantis scilicet a se occisi, attingere?« , , . , , , , , . »Praesertim cum [Col. 0486C] etiam monomachias spectare nobis interdictum sit, ne videlicet participes hujusmodi caedium reddamur. Nec caetera spectacula spectare audemus, ne oculi nostri inquinentur, et aures nostrae audiant profana, quae ibi decantantur, carmina; nempe dum Thyestis tragica facinora commemorant, et Terei liberos devoratos recitant.«

Nemo est autem qui nesciat quae sint illa Thyestis Tereique tragica immanissimaque facinora, quae ethnici publicis in spectaculis repraesentabant. Thyetes enim fertur Atrei fratris sui uxorem adulterio vitiasse. Cujus flagitii in vindictam Atreus filium epulandum ei apposuit, quae quidem scelera ne sol videret, suum idcirco cursum retro convertisse fabulantur. Tereus vero, Thracum Rex, Philomelam [Col. 0486D] Prognes uxoris suae sororem, postquam constuprasset, linguam ei praecidit, arctissimaque custodia inclusit. Sed inde a Progne educta est, ac utraque Itym, adulterino concubitu prognatum, Tereo patri in convivio comedendum dedit. Tot crimina praeter Ovidium et alios, Martialis duobus carminibus ita cecinit.

Ille magis ludit, qui scribit prandia saevi
   Tereos, aut coenam crude Thyeste tuam. (Ovid., l. VI et XIV Metamorph.; Martial., I. Epigr. 19).
Vides igitur quam merito jure Minucius noster aliique antiquissimi Ecclesiae Patres asseverarent Christianos ab ethnicis homicidii falso falsius accusari; quippe qui illud adeo abhorrebant, ut illud ne quidem in publicis spectaculis repraesentatum videre [Col. 0487A] aut audire umquam vellent. Nec minus clare conspicis illos comesae humanae carnis tam falso, quam vere quosdam ethnicos insimulari. Si quis autem alios similiter argumentantes sibi adhuc proferri velit, Tertullianum citabimus lib. de Spectaculis, cap. 19 et 20, Cyprianum, Epistola ad Donat. cap. 15. Lactantium lib. VI, cap. 20, pag. 619, et in Epitome cap. 6, pag. 743.

Neque porro hoc tantum, sed alio etiam argumento Minucius illam calumniam refellit: »Tantum, inquit, ab humano sanguine cavemus; ut nec edulium pecorum in cibis sanguinem noverimus.« Acrius vero et vehementius Tertullianus in eosdem ethnicos hanc argumentationem urget. Digna autem profecto sunt, quae hic describantur illius verba: [Col. 0487B] »Erubescat error vester Christianis, qui ne animalium quidem sanguinem in epulis esculentis habemus; qui propterea quoque suffocatis et morticinis abstinemus, ne quo sanguine contaminemur, vel intra viscera sepulto. Denique inter tentamenta Christianorum botulos etiam cruore distentos admovetis, certissimi scilicet illicitum esse penes illos, per quod exorbitare vos vultis. Porro quale est, ut quos sanguinem pecoris horrere confiditis, humano inhiare credatis? (Tertul. Apolog. cap. 9, pag. 10).

Non soli autem viri, sed et mulieres hac valida ratione Christianos fictitio plane crimine purgabant. Narrat siquidem Eusebius Bibliadem, christianam feminam, dirissimis suppliciis superatam, primo quidem ejurasse fidem Christi, multaque de Christianis [Col. 0487C] tam impia quam falsa coram tyranno dixisse: , , , , . »Verum illa resipuit, Eusebii verba sunt, inter cruciatus, ac veluti ex alto somno excitata est, praesente supplicio de aeternae gehennae cruciatibus ipsam submonente, et contradicens impiis: Qui fieri posset, inquiebat, ut infantes comederent, quibus ne sanguinem quidem animantium degustare licet (Euseb. lib. V Eccl. Hist., cap. I, pag. 159)?«

Quid hoc feminae testimonio ad revincendam ethnicorum calumniam validius et efficacius? Bibliades [Col. 0487D] Christiana femina, immanissimis suppliciis vexata, impactum Christianis crimen falsum esse affirmat, sed summis doloribus victa, atque ut iis liberaretur, verum esse tam falso, quam invito fatetur. Ad saniorem deinde mentem redit, palamque declarat se vi tormentorum coactam, falsum dixisse; ac tandem dirioribus tormentis excarnificata, in hac ultima illa confessione perseverat, et moritur. Quis ergo sanae mentis homo huic testimonio fidem abrogabit? De interdicto autem Christianis animalium sanguine alibi disputavimus (Tom. I Appar. lib. III, dissert. 1, cap. 3, art. 5, pag. 680 et seqq.).



ARTICULUS II. Ostenditur quam certo Minucius ethnicos homicidii convincat, utpote qui filios recens natos exponerent, aut abortu necarent, atque etiam Carthaginenses Saturno filiorum suorum voratori, suos immolarent, tumque illorum gemitum blanditiis et osculis comprimere conarentur, ac quam ob causam.
[Col. 0488A]

Nulla major a depravatissimis hominibus calumnia excogitari potest, quam cum gravissimorum scelerum quorum ipsimet rei sunt, alios omnino insontes insimulant. Tales autem Minucius probat fuisse ethnicos. Palam enimvero omnibus ille facit homicidium, cujus falsissime, uti superiori articulo dictum est, [Col. 0488B] Christianos arguebant, ab ipsis revera, nec semel, nec uno tantum modo, sed saepe saepius variisque modis committi. Nam praeter illa, quae in superiori articulo ex Theophilo Antiocheno retulimus, Minucius noster duplex eis exprobrat homicidii genus, filiorum recens natorum expositionem, et antequam nascerentur abortum: »Video, inquit, vos procreatos filios nunc feris et avibus exponere, nunc adstrangulatos misero mortis genere elidere. Sunt quae in ipsis visceribus, medicaminibus epotis, originem futuri hominis extinguant et parricidium faciant, antequam pariant.«

Eodem quoque modo antea Athenagoras. Qua ratione, inquit, homines jugulabimus? , [Col. 0488C] , . »Qui mulieres medicamentis abortivis utentes homicidii reas, et rationem Deo reddituras dicimus.« (Athenag., Legat. pro Christian., p. 38.) Nonne enim ejusdem, pergit ille, sceleris conscius est, qui foetum in matris utero extinguit, aut recens natum morti exponit haud incertae, atque ille qui hominem aetate provectum interficit? Atqui ab his criminibus, ait ibi ille, tam abhorrebant Christiani, quam saepe ac impune ab Ethnicis perpetrabantur. Sed audiamus Tertullianum qui palam audacterque haec illis exprobrat, et in eos sic argumentatur: »Sed quoniam de infanticidio nihil interest, sacro, an arbitrio perpetretur, licet de parricidio intersit, convertar ad populum: Quot vultis ex his circumstantibus, et in Christianorum [Col. 0488D] sanguinem hiantibus, et ipsis etiam vobis justissimis, et severissimis in nos praesidibus apud conscientias pulsem, qui natos sibi liberos enecant? Siquidem et de genere necis differt, utique crudelius in aqua spiritum extorquetis; aut frigori, et fami, et canibus exponitis? Ferro enim mori aetas quoque major optaverit. Nobis vero homicidio semel interdicto, etiam conceptum utero, dum adhuc sanguis in hominem deliberatur, dissolvere non licet. Homicidii festinatio est, prohibere nasci; nec refert natam quis eripiat animam, an nascentem disturbet. Homo est, et qui futurus; etiam fructus omnis jam in semine est (Tertull. Apolog. cap. 9, pag. 10).« At de his nos plenius in nostra de hoc libro dissertatione [Col. 0489A] (Dissertat. in Tertullian., cap. 20, art. 3).

Nec minus acriter, nec sine ironia Lactantius hancce impudentem calumniam propulsat, quam ipsimet rei adversus innocentes adhibere non verebantur: »Impios, inquit, vocant ipsi scilicet pii, et ab humano sanguine abhorrentes, cum si et actus suos considerent, et illorum, quos tamquam impios damnant, jam intelligant quam mendaces sint, et iis omnibus quae adversus bonos aut dicunt, aut faciunt, digniores. Non enim de nostro, sed ex illorum numero semper exsistunt, qui vias obsident armati . . . . . venena clam temperent, qui uxores necent, ut dotes earum lucrentur, aut maritos, ut adulteris nubant, qui natos ex se pueros aut strangulent, aut si nimium pii fuerint, exponant« (Lactant. [Col. 0489B] lib. V Institut. cap. 9, pag. 483. Dissertat in Lactant. cap. 27, art. 2). Sed alia quaedam de his ille alibi, ut suo loco videbimus. Plura qui voluerit, is adeat Dionysium Halicarnasseum, Platonem a Theodoreto citatum, Philonem Judaeum, Clementem Alexandrinum, et quae alibi a nobis de puerorum expositione observata sunt (Dionys. Halicarn. lib. II Antiq. Roman. pag. 88; Theodoret. tom. 4. serm. 9, pag. 678; Philon. lib. de Special. legib. pag. 793, et seq.; Clem. Alex. lib. III Paed. pag. 226, et lib II Stromat. pag. 400, tom. I Apparat. pag. 805).

Aliis praeterea exemplis Minucius invictissime probat crudelissimum parricidium, aliaque homicidia non solum impune ab ethnicis, sed publica cum laude et plausu olim et suo adhuc tempore consuevisse [Col. 0489C] committi. Persuasum enimvero ethnici habebant, ait ille, a Saturno filios suos devoratos. Quamobrem creduli homines in quibusdam Africae partibus pietati ducebant ei suos quoque filios immolare. Humanae quoque victimae a Tauris Ponticis et ab Aegyptio Busiride, a Gallis Mercurio, a Romanis Graecus et Graeca, Gallus et Galla caedebantur. Praeterea ab iisdem Romanis Latialis Jupiter hominis crudeliter necati sanguine placari ferebatur. Tam horrendae autem feritatis exemplo factum auctor noster censet, ut Catilina cruore humano conjuraverit, alii Bellonae sacrificaverint humani haustu sanguinis, ac plures comitialem morbum eodem humano sanguine, id est, ut recte Minucius animadvertit, morbo graviore sanaverint. Denique huic [Col. 0489D] perquam immanissimae crudelitati eam haud dissimilem esse dixit, qua athletae aliqui in arena feras, hominum cruore et membris saginatas, liguriunt ac devorant. Qua ergo fronte Gentiles, concludit Minucius, tot criminum rei, impudenti calumnia objicere poterant infantem a Christianis occidi, vorari ejus carnes et bibi sanguinem? Sed prius Tertullianus falsissimam illam criminationem acrius huncque confutaverat in modum: »Haec quo magis refutaverim, a vobis fieri ostendam partim in aperto, et partim in occulto, per quod forsitan et de nobis credidistis. Infantes penes Africam Saturno immolabantur palam usque ad consulatum Tiberii, qui ipsos sacerdotes in eisdem arboribus templi sui [Col. 0490A] obumbratricibus scelerum, votivis crucibus exposuit, teste militia patriae nostrae, quae idipsum munus illi proconsuli functa est. Sed et nunc in occulto perseveratur hoc sacrum facinus . . . . . Cum propriis filiis Saturnus non pepercit, extraneis utique non parcendo perseverabat, quos quidem ipsi parentes offerebant, et libentes respondebant, et infantibus blandiebantur, ne lacrymantes immolarentur. Et tamen multum homicidio parricidium differt. Major aetas apud Gallos Mercurio prosecabatur. Remitto Tauricas fabulas theatris suis. Ecce in illa religiosissima urbe Aeneadarum piorum, nimirum Roma, est Jupiter quidam, quem ludis suis, Latiali haud dubie Jovi dicatis, humano proluunt sanguine . . . . . De sanguinis pabulo, et ejusmodi tragicis ferculis legite [Col. 0490B] necubi relatum sit (est apud Herodotum opinor) defusum brachiis sanguinem ex alterutro degustatum nationes quasdam foederi comparasse. Nescio quid et sub Catilina tale degustatum est. Aiunt et apud quosdam Gentiles Scytharum defunctum quemque a suis comedi. Longe excurro. Hodie isthic Bellonae sacratos (ms. sacratus) sanguis de femore proscisso in palmulam exceptus, esui datus signat. Item illi qui munere in arena noxiorum jugulatorum sanguinem recentem avida siti, comitiali morbo medentes auferunt, ubi sunt? Item illi qui de arena ferinis obsoniis coenant, qui de apro, qui de cervo petunt! Aper ille, quem cruentavit, colluctando detersit. Cervus ille in gladiatoris sanguine jacuit. Ipsorum ursorum alvei appetuntur, cruditantes [Col. 0490C] adhuc de visceribus humanis. Ructatur proinde ab homine caro pasta de homine« (Tertullian Apolog. cap. 9, pag. 9). Integrum hunc Tertulliani locum exhibendum esse duximus, quia ibi ille quaedam exempla ab auctore nostro intacta protulit; et alia clarius uberiusque exponit, quorum ipse Minucius noster videtur fecisse compendium. Negare tamen non possumus priora ejusdem Tertulliani verba quibusdam non carere difficultatibus. Sed ea suo loco pro virili parte nostra explanare et dissolvere conabimur (Dissertat. in Tertull. Apolog.).

Interim vero aliquid de horrendis illis hominum ab aliis hominibus mactatorum sacrificiis dicendum. Nihil vero necesse ut plura congeramus de celebri, paucisque incognita ethnicorum opinione, qua Saturnus [Col. 0490D] filios suos vorasse perhibetur. Missis itaque Pausania, Strabone, Diodoro Siculo, Luciano, Appollodoro, Theophilo Antiocheno, et aliis quamplurimis (Pausan. lib. VII, p. 242; Strab. Geogr. p. 468; Diod. Sicul. l. V Biblioth., p. 235; Lucian. de Sacrif. p. 73; Apollod. lib. I Bib. init.; Theop. Antioch. lib. I ad Autol. p. 75, et lib. III, pag. 118), sufficiat annotasse eam ab Hesiodo his decantari versibus (Hesiod. V, 463 et sqq.):


,
, .
,
.


Audierat enim ex terra et coelo stellis micante
Quod sibi fatale esset proprio a filio domari,
[Col. 0491A] Quantumvis robusto existenti, Jovis magni per consilia,
Ideoque non caecam speculationem habuit, sed insidias struens
Filios suos devorabat.

Quamobrem Nonnus eumdem Saturnum vocat »suorum devoratorem puerorum,« (Nonn., lib. XXI; Dionys., car. 249).

Unum his nobis adjicere liceat Tatianum, qui ejusdem non solum Saturni, sed aliorum quoque exemplis, ethnicos anthropophagiae, cujus Christianos falso insimulabant, hisce verbis arguit: »Apud nos, inquit, non invenitur anthropophagia: falsi testes, hoc crimine contra nos conficto, deprehensi estis. Apud vos autem Pelops deorum epulis apponitur, et amatus Neptuno puer, et Saturnus filios, et Jupiter Metim [Col. 0491B] devorat.« , . , , , (Tatian. Orat. contra Graec. pag. 162).

Carthaginenses autem Saturno filiorum suorum voratori gratificari cupientes, ei suos, uti recte ait Minucius noster, filios sacrificabant. Plato siquidem etsi palam negaverit homines hoc barbaro more a popularibus suis fuisse revera mactatos, ibidem nihilominus adjecit: »Contra vero Carthaginenses id solent; quippe quod ipsis sanctum, atque legitimum, , , . Illud autem apud ipsos solemne est ut ipsorum nonnulli filios suos Saturno sacrificent . . . . Sed [Col. 0491C] etiam ii Graeci, qui in Lycia habitant, et ex Athamante oriundi, aequales hostias sacrificant« (Plato, tom. II lib. Polit. pag. 315).

Apud Eusebium quoque haec leguntur Diodori Siculi de Carthaginensibus, ab Agathocle Siciliae tyranno obsessis, verba: »Iratum sibi Saturnum esse hac de causa dubitabant, quod cum ipsi antea liberorum suorum florem immolarent, deinceps nonnisi pueros quosdam, furtim coemptos, atque abs se educatos, ad sacrificium submitterent. Itaque hac de re quaestione habita, nonnullos ex eis, qui sacro ac solemni ritu caesi erant, supposititios fuisse repererunt. Quae cum secum ipsi reputarent, hostiumque castra moenibus suis imminere cernerent, magna illis injecta religio est, quasi patrios deorum [Col. 0491D] honores sustulissent. Atque hunc errorem ut mature procurarent, primum quidem eximios, communibusque lectos suffragiis, adolescentes omnino ducentos publice immolarunt. Deinde vero alii praeterea, qui violatae religionis vulgo suspecti essent, ultro sese ac sponte obtulerunt, trecentis haud pauciores« (Euseb. lib. IV Praepar. Evang. cap. 16, pag. 161). Haec autem desumpta sunt ex vicesimo Bibliothecae ejusdem Diodori libro, illiusque, et Eusebii graeca verba inter se conferre poteris. Alio autem Diodorus in libro de Imilcare dixerat: »Diis supplicationes ritu patriae instituens, , puerum Saturno mactat, et Neptuno turbam Sacerdotum in [Col. 0492A] mare demergit« (Diodor. Biblioth. lib. XX, pag. 739 et seqq. Idem lib. XIII, pag. 377). Quid vero, quod Plutarchus narrat Gelonem cum victis a se magno praelio Carthaginensibus, pacemque petentibus, ea tantum conditione illam confecisse, ut Saturno filios suos amplius non immolarent. Huc accedit quod a Dionysio Halicarnasseo scriptum legimus: »Fertur veteres Saturnum placare solitos humanis victimis, sicut Carthaginenses, dum stetit eorum urbs, et idem nunc quoque fit apud Gallos, aliasque gentes Occidenti proximas« (Dionys. Halicar. lib. I, Antiquit. Roman. pag. 30). Cui porro haec non sufficient, is legat adhuc Justinum martyrem, Origenem, Augustinum, qui testem suum Varronem citavit (Justin. Apolog. II, pag. 50; Origen. lib. V contr. [Col. 0492B] Cels. pag. 249; Augustin. lib. VII. de Civit. cap. 19 et 26).

Sed attende, quaeso, quid non possint homines, sola falsae pietatis umbra decepti? »A parentibus infantes,« inquit Minucius, »immolabantur, blanditiis et osculo comprimentes vagitum, ne flebilis hostia immoletur.« Praeeuntem vero ibi sequitur Tertullianum, qui uti jam annotavimus, dixerat: »Parentes offerebant filios suos, et libentes respondebant, et infantibus blandiebantur ne lacrymantes immolarentur« (Tertul. Apol. cap. 9). At si tunc filiorum suorum vagitum et lacrymas, quomodo ipsi sua suspiria, gemitus et omnem paterni cordis sensum, illos occidendo, continere poterant? Ea tamen praepostera omnino fortitudine liberorum gemitus et lacrymas comprimebant, [Col. 0492C] ne flebilis et lacrymans hostia, atque idcirco diis minime grata, mactaretur. Malum enimvero omen erat, si hostia repugnans, atque invita sacrificabatur. Testem si aliquem velis, audi Macrobium: »Observatum est à sacrificantibus, ut si hostia quae ad aras duceretur, fuisset vehementius reluctata, ostendissetque se invitam altaribus admoveri, amoveretur, quia invito Deo offerri eam putabant.« Sive ut ait Plinius; »nec aliena hostia deos placari, nec retrahente se aris« (Macrob. lib. III Saturnal. cap. 5; Plin. lib. VIII Natur. Hist. cap. 45, p. 221). Quapropter infaustum, teste adhuc Ammiano Marcellino, existimaverunt, quod in Juliani Apostatae sacrificio decimus taurus, ruptis vinculis elapsus, aegre reductus est. (Ammian. Marcel. lib. XXIV, [Col. 0492D] cap. 6, pag. 409.) Funestum etiam Pompeio portendere aliquid visa est »Ab ipsis,« sicut ait Valerius Maximus, »altaribus hostiarum fuga« (Valer. Max. lib. I, cap. 6, § 12); vel quemadmodum cecinit Lucanus:

Admotus superis, discussa fugit ab ara
Taurus, et Emathios praeceps se jecit in agros,
Nullaque funestis inventa est victima sacris. (Lucan., l VII, v. 156.)
At non his tantum exemplis Gentiles homicidii parricidiique convincebantur, sed aliis adhuc plurimis, quae a nobis excutienda sunt.



ARTICULUS III. Quo adhuc modo Minucius ostendat a Tauris Ponticis, et Busiride Aegyptio sacrificatos hospites, a Gallis homines Mercurio: a Romanis Graecum et Graecam, Gallum et Gallam, aliosque Jovi Latiali.
[Col. 0493A]

Quemadmodum quibusdam Africae populis infantes Saturno immolare inhumanissimus mos fuit, ita »Tauris Ponticis,« ait Minucius, »et Aegyptio Busiridi, suos diis fictitiis sacrificare hospites.« De Tauris autem haec Clemens Alexandrinus graecis litteris mandavit: , , , , . »Tauri populi, [Col. 0493B] qui habitant circa Tauricam Chersonesum, quoscumque hospites apud se ceperint, ex iis qui in mari aberrarunt, Dianae Tauricae statim sacrificant« (Clem. Alex. Admonit. ad Gent. pag. 27). Ea autem Clementis Alexandrini verba ab Eusebio descripta invenies. Athenagoras vero brevius, Origines clarius, et utroque uberius Athanasius, eadem plane memorant (Euseb. lib. IV Praepar. Evang. cap. 16, p. 157; Athenagor. legat. pro Christ. pag. 29; Origen. lib. V contr. Cels. pag. 249; Athanas. Orat. contr. Graec. § 25, pag. 2). Prius autem his omnibus Naso immanissimam illam magis ferarum, quam hominum, crudelitatem sic cecinit:

Illi, quos audis hominum gaudere cruore,
   Pene sub ejusdem frigoris axe jacent.
[Col. 0493C] Nec procul a nobis locus est, ubi Taurica dira
   Caede pharetratae spargitur ara Deae. (Ovid., l. IV Trist., Eleg. IV, v. 325, et seqq.)
Ovidio concinit his versibus Juvenalis:

Tale quid excusat Maeotide saevior ara
Aegyptus; quippe illa nefandi Taurica sacri
Inventrix, homines (ut jam quae carmina tradunt
Digna fide credas) tamen immolat. . . . . (Juven. Satyr., XV, v. 115 et seqq.)

Prudentius autem utrique scriptori etiam hoc sermone subscripsit:

Incassum arguere jam Taurica sacra solemus;
Funditur humanus Latiali in munere sanguis. (Aurel. Prudent., l. I, contr. Symmach. in spectaculis, etc.

Lucanus quoque et alii mox citandi, his non absimilia [Col. 0493D] narrant. At Diodorus Siculus hujus dirissimi moris rationes profert, quas apud eum, si animus tibi est, legere poteris, ac praeterea Senecam adire, et Gregorium Nazianzenum (Diodor. Sicul. lib. IV Biblioth. pag. 173; Senec. in fin. Octav.; Gregor. Nazianz. Orat. 39, in Sac. lumin., pag. 829).

Sed quantum ibi Minucio favet Diodorus, tantum ab eo dissidere videtur de Busiride. Meram enim contestatur esse fabulam, advenas Busiridis saevitia fuisse mactatos. Audi, quaeso, ejus verba: , , , . [Col. 0494A] , , , . »Homines aiunt ejusdem, quem Typhon habuit, coloris (scilicet rufi) antiquitus ad Osiridis monumentum a regibus mactatos esse. Et pauci sane Aegyptiorum rufi inveniuntur, sed peregrinorum complures. Proinde fabula de Busiridis, advenas obtruncantis, saevitia apud Graecos invaluit, non quod rex aliquis Busiris vocatus sit; sed tumulus Osiridis lingua vernacula id nominis habuit« (Diodor. Lib. I, p. 53 et seqq.). At hoc tamen in libro non prorsus inficiatur, aliquos fuisse Aegyptios reges, Busiridis nomine appellatos. Duorum etenim sic cognominatorum meminit (Idem, lib. I, pag. 29). Tantum itaque asserere videtur [Col. 0494B] non homines, sed boves ad Osiridis tumulum, non tamen a Busiride, sacrificatos. Diodoro autem suffragari Strabo videtur his totidemque verbis: , , , . »In Busiritica praefectura est Busiris civitas, et Cynospolis. Auctor est Eratosthenes communem barbaris omnibus consuetudinem esse, ut hospites pellant. Aegyptios vero accusari propter ea, quae in fabulis de Busiride et Busiritica praefectura dicta sunt, volentibus posteris loci hujus [Col. 0494C] inhospitalitatem calumniari; cum medius fidius, nullus rex neque fuerit Busiris, nec tyrannus« (Strab. lib. XVII Geograph. pag. 802).

At quamvis haec illi negaverint; plures tamen Minucius habet adstipulatores, atque imprimis Ovidium, hisce versibus canentem:

Dicitur Aegyptus caruisse juvantibus arva
   Imbribus; atque annis sicca fuisse novem.
Cum Thrasius Busirin adit, monstratque piari,
   Hospitis effuso sanguine, posse Jovem.
Alibi vero:

Ergo ego foedantem peregrino templa cruore
Busirim domui. (Ovid., l. I, de Art. aman. v. 650 et l. IX, Metam., v. 293.)
Nec minus perspicue Virgilius dixit:

   [Col. 0494D] Quis aut Eurystea purum,
Aut illaudati nescit Busiridis aras. (Virgil., l. III Georgic., v. 4 et 5.)

Quem in locum Servius haec observat: »Busiris rex fuit Aegypti, qui cum susceptos hospites immolaret, ab Hercule interemptus est, cum etiam eum voluisset occidere. Hujus laudes scripsit Isocrates.« Quamobrem Statius alicubi appellavit:

Immites . . . Busiridis aras.

Eusebius vero haec de Busiride tradidit: »Busiris Neptuni et Libyae, Epaphi filiae, nlius, apud vicina Nili loca tyrannidem exercet, transeuntes hospites crudeli scelere interficiens« (Euseb. Chron. ad an. 546). Cui praeter alios suffragatus Augustinus, [Col. 0495A] »Illo, inquit, tempore, scilicet Herculis, vel rex, vel tyrannus Busiris, suis diis suos hospites immolabat, quem filium perhibent fuisse Neptuni ex matre Lybia, filia Epaphi« (August. lib. XVIII de Civit. cap. 12). Vides sane plures Minucio de illa immani Busiridis feritate tulisse suffragium.

Plurimi quoque nobis suppetunt haud incerti testes, quibus illud etiam confirmetur, quod ipse postea adjecit: »Mercurio Gallos humanas vel inhumanas victimas caedere.« Tantae enim inhumanitatis sponsor testisque est Cornelius Tacitus, ubi de Gallorum moribus haec praeter alia plura commemorat: »Deorum maxime Mercurium colunt, cui certis diebus, humanis quoque hostiis litare fas habent. Caesar vero, cui potissimum notissima erat Gallorum natio, [Col. 0495B] scribit illos gravioribus vexatos morbis, aut in praeliis versantes, pro victimis immolasse homines, vel se immolaturos vovisse, atque ad ea sacrificia ministris usos esse Druidibus« (Tacit. de Morib. German. paulo post init.; Caes. lib. I de Bell. Gall. post init.). Non ibi tamen explicat cui deo has praeberent hostias: sed quia ille ibidem, quemadmodum Strabo, asserit Gallos deum praecipue Mercurium coluisse, nonne cum Minucio nostro dici potest huic in primis deo, atque Heso etiam, ut mox dicetur, factum fuisse crudele illud sacrificium (Strab., lib. IV, Geogr. pag. 198). Idem procul dubio judicium ferendum est de Diodoro Siculo, Mela, Strabone, Cicerone, et Solino, qui generatim quoque a Gallis homines diis immolatos fuisse testificantur« [Col. 0495C] (Diod., l. V Biblioth., p. 214; Mela, l. VI, ubi de Gallia; Strabo, lib. IV Geogr., pag. 193; Cic. Orat. pro M. Fonte, p. 222; Solin. cap. 21, p. 41). Denique Lucanus de iis, et Diana Taurica, de qua nos paulo antea egimus, haec cecinit (Luc. l. I Phars. v. 444 sqq.):

Et quibus immitis placatur sanguine diro
Tentates, horrensque feris altaribus Hesus,
Et Taranis Scythicae non mitior ara Dianae.
Lucano autem Lactantius adstipulatur. At testatum praeterea Suetonius facit impiam illam detestandamque immolationem ab Augusto imperatore interdictam, a Claudio deinceps abrogatam fuisse: »Druidarum, ait ille, religionem apud Gallos dirae immanitatis, et tantum civibus sub Augusto interdictam, penitus abolevit« (Lactant. lib. I, Divin. [Col. 0495D] Institut. cap. 21, pag. 112; Sueton. lib. V, § 25).

Non minus procul dubio crudele erat memoratum deinde a Minucio nostro Romanorum sacrificium, quo Graecum et Graecam, Gallam et Gallum vivos in foro Boario sub terra defodiebant. A Livio autem haec de illo inhumano prorsus sacrificio litteris mandata accepimus: »Ex fatalibus libris sacrificia aliquot extraordinaria facta, inter quae Gallus et Galla, Graecus et Graeca in foro Boario sub terra vivi demissi sunt, in locum saxo conseptum, ubi ante hostiis humanis maxime Romano sacro imbutum« (Livius Decad. III, lib. II, pag. 195). Eadem narrat Plutarchus, hisque tamen addidit sacra illa facta mense novembri. Plinius vero aperte declarat ea ad [Col. 0496A] suam usque aetatem perseverasse (Plutarch., tom. I, in Vita Marcelli., pag. 299, et tom. II, Quaest. Rom., pag. 283; Plin., lib. XXVIII Histor. Nat., cap. 1, pag. 537).

Quin enim Jupiter Latiaris, uti auctor noster prosequitur, ab iisdem Romanis homicidio celebratur; vel ut antea scripsit: Jupiter, cum Latiaris, cruore perfunditur.« Et certe Tatianus asseverat se hujus horrendi, et alterius Dianae facti sacrificii testem fuisse oculatum: »Haec, inquit, cum viderem . . . . . . . apud Romanos Latiarem Jovem humano cruore et sanguine, per homicidia fuso, placari, Dianam vero non procul Megalopoli similibus gaudere« (Tatian. Orat. contr. Graec., pag. 165). Quapropter Theophilus Antiochenus ethnicis jure prorsus merito exprobrabat [Col. 0496B] lasciviam Matris Deum, et crudelitatem »Jovis Latiaris sitientis, , humanum sanguinem« (Theoph., lib. III ad Autolyc., pag. 122). Tertullianus vero non solum in suo Apologetico, sicuti annotatum est, haec aperte confirmat, sed alio adhuc in libro his repetit verbis: »Scytharum Dianam, aut Gallorum Mercurium, aut Afrorum Saturnum hominum victima placari apud saeculum licuit: et Latio ad hodiernum Jovi media in Urbe humanus sanguis ingustatur« (Tertull. Scorpiac., cap. 7, pag. 624). Suo igitur tempore mos ille horribilis perseverabat, et adhuc postea duravit. Nam Lactantius similiter quoque scribit: »Nec Latini quidem hujus immanitatis expertes fuerunt. Siquidem Latiaris Jupiter etiam nunc sanguine colitur humano« (Lact., [Col. 0496C] lib. I, cap. 21, pag. 113). Tot autem, tamque certis testibus fidem quis abrogare audebit? An autem diu postea tam immane sacrificium factum fuerit, haud ita compertum. Certe quidem id Athanasius non credidit, quippe qui de illo hunc loquatur in modum: : »Prisci item Romani Latiarem, ut vocant, Jovem humanis hostiis colebant« (Athanas. Orar. contr. Graec., § 25, pag. 23).

De hoc porro detestabili hominum diis mactandorum ritu et more alibi disputavimus. Praeter scriptores autem a nobis ibi citatos, legere adhuc poteris Philonem Judaeum, Cornelium Tacitum, Plinium, Suetonium, Porphyrium, Eusebium, Cyrillum Alexandrinum, quibus addi possunt Tertullianus atque [Col. 0496D] Lactantius: sed de his nos suo loco (Tom. I Apparat., lib. III, disser. 1, cap. 9, art. 2, pag, 757; Philip., lib. de vict. Offer., pag. 853; Tacit., lib. XIV Annal, circ. med.; Plin., lib. XXX Natur. Hist., cap. 1, pag. 728; Sueton. Vita. Claud., § 25; Porphyr., lib. XII de Abstinent. animal., pag. 223; Euseb. Orat. de Laud. Constant., pag. 646; Cyril. Alex., lib. IV contr. Julian., pag. 128; Dissert. in Lactant., cap. 34, art. 1, et in Tertull. cap. 20, art. 2 et seqq.).



ARTICULUS IV. De aliis sceleribus ex illo fero mactandorum hominum more profectis, nimirum Catilinae humano sanguine conjuratione, sacris Bellonae hominum cruore imbutis quaesita illius haustu morbo comitiali medicina, ac belluis eo saginatis ab hominibus in arena devoratis.
[Col. 0497A]

Suspicatur Minucius ex hactenus explicato hominum fictitiis diis sacrificandorum more, tamquam corruptissimo fonte, scaturivisse horrenda tria facinora: sceleratam videlicet Catilinae foedere humani sanguinis conjurationem; sacra Bellonae haustu humani cruoris imbuta; eodemque hominum sanguine quaesitam comitiali morbo medicinam. Visne cum [Col. 0497B] loquentem audire? »Ipsum, inquit, credo docuisse sanguinis foedere conjurare Catilinam et Bellonam sacrum suum haustu humani erroris imbuere et Comitialem morbum homines sanguine, id est morbo graviore sanare.« Jam vero audisti citata a nobis Tertulliani verba, quibus eadem antea scriptis tradiderat.

Non eodem tamen omnes modo narrant factam a Catilina conjurationem. De illa enimvero Sallustius haec posteris mandavit: »Fuere ea tempestate, qui dicerent Catilinam oratione habita, cum ad jusjurandum populares sceleris sui adigeret, humani cruoris sanguinem vino permixtum in patera circumtulisse. Inde cum post execrationem omnes degustassent, sicut in solemnibus sacris fieri consuevit, dicitur aperuisse consilium suum« (Sallust. de Conjur. Catilin. [Col. 0497C] cap. 8). Narrat itaque hanc non omnium, sed quorumdam dumtaxat fuisse opinionem, de qua nihil ipse certo pronuntiat. Florus vero rem ita se habuisse haud dubitanter affirmavit (Florus lib. IV de Gestis Rom., cap. 1).

At Dio Cassius illud aliter factum esse his testificatur verbis: , , , . »Hos ut se nefando jurejurando adstringerent, adegit. Puerum enim quemdam mactavit, juramentoque inito super ejus visceribus, ea deinde ipse cum aliis comedit« (Dio Cass., lib. XXXVII Hist. Rom., pag. 48 et seqq.). Plutarchus autem tradidit eos mactati hominis gustasse carnes (Plutarch. in Vit. Cic., pag. [Col. 0497D] 866). At minoris forsitan ponderis quibusdam haud dubie videbitur horum posteriorum, utpote Graecorum, quam priorum auctoritas. Non immerito igitur jure his latinis scriptoribus auctor noster Tertulllanusque suffragantur (Tertull., Apolog., cap. 9, pag. 10).

De Bellonae autem sacris, ac festis, in illius honorem celebrari solitis, haec sunt Lactantii verba, quibus sanguinolentum hominum sacrificium describit: »Sacra alia virtutis, quam eamdem Bellonam vocant, in quibus ipsi sacerdotes non alieno, sed suo cruore sacrificant. Sectis namque humeris, et utraque manu gladios exserentes, currunt, efferuntur, insaniunt« (Lactant., lib. I, cap. 21, pag. 116). Lampridius [Col. 0498A] autem de Commodo Imperatore: »Bellonae,« inquit, »servientes vere exsecare brachium praecepit studio crudelitatis« (Lamprid. in Commod., pag. 49). Quapropter Lucanus canebat:

   . . . . Quos sectis Bellona lacertis
Sacra movet. (Lucan., l. I Pharsal., post med.)
Rursum vero alio in libro:

   . . . . . Quacumque vagatur
Sanguineum veluti quatiens Bellona flagellum. (Idem, l. VII, post medi.)
Videsis in haec Lucani carmina Montfortii, et in Lampridium Casauboni observationes, ac Caecilii scholia, in illa Juvenalis carmina: [Col. 0498B]

   . . . . Ecce furentis
Bellonae, Matrisque deum chorus intrat. (Juvenal., Satyr. VI, circa med.)
Animadvertisti sane a quibusdam traditum in his mysteriis sectos humeros, ab aliis lacertos, ab aliis brachium. Eas autem omnes corporis partes Seneca semel simulque his memorat verbis: »Cum aliquis secandi lacertos suos artifex, brachia atque humeros suspensa manu cruentat« (Senec. lib. de Vita. beat., cap. 27). At eum ibi ad Bellonae sacra alludere quis non videat?

Cur ergo Tertullianus, inquiet aliquis, solius femoris proscissi mentionem fecit? »Hodie istic,« ait, »Bellonae sacratos (mss. sacratus) sanguis de femore proscisso in palmulam exceptus, esui datus signat« (Tertull. Apolog., cap. 9, pag. 10). Quidni illi solum [Col. 0498C] femur, quemadmodum aliis solos humeros vel lacertos memorare fas fuit? Non enim ille, neque alii membra omnia, quae in Bellonae sacris secabantur, dinumeranda esse arbitrati sunt. Sed de his mysteriis et illo Tertulliani loco infra adhuc aliquid dicendum (Infr., cap. 20, art. 3).

At observes velim Minucium nostrum non dixisse quidem in his sacris elicitum ex mystarum membris sanguinem, sed haec sacra haustu humani cruoris imbuta. At sane hoc secundum ab illo dumtaxat denotatur, quia gravius erat, nec mystae sanguinem humanum bibebant, nisi prius ex eorum membris eductus fuisset. Tertullianum vero mox audisti, qui sanguinis tunc et eliciti et epoti mentionem fecisse videtur. Sed de illo postea agemus (Dissert. in Tertullian., [Col. 0498D] cap. 20, art. 4).

Demum auctor noster eos jure corripit, qui comitiali morbo laborantes, gladiatorum, in arena vulneratorum, sanguinem, quo sanari posse opinabantur, avide bibebant. Nam Plinius ipse, tametsi ethnicus, in illos non minus acriter invehitur: »Sanguinem gladiatorum,« inquit, »bibunt, ut viventibus poculis comitiales morbi, quod spectare facientes in eadem arena feras quoque horror est. At Hercule illi ex homine ipso sorbere efficacissimum putant calidum spirantemque, et una ipsam animam ex osculo vulnerum, cum plagis ne ferarum quidem admoveri ora fas sit humana . . . Quasi vero sanitas videri possit, feram ex homine fieri, morboque dignum in ipsa medicina, [Col. 0499A] egregia hercule frustratione, si non prosit. Adspici humana exta nefas habetur, quid mandi? Quis ista invenit ostenta? Tecum enim res erit, eversor juris humani monstrorumque artifex, qui primus ea condidisti, credo, ne vita tui oblivisceretur. Quis invenit singula membra humana mandere? Qua conjectura inductus? Quam potest medicina ista originem habuisse? Quis veneficia innocentiora effecit, quam remedia? Esto barbari externique ritus invenerint, etiamne Graeci suas fecere has artes?« (Plin., lib. XXVIII Hist. Natur., cap. 1, pag. 54.) Celsum praeterea adire poteris, ac jam citatum a nobis Tertullianum, et alios (Cels. lib. III, cap. 23, de comit. Morb.; Tertullian. Apologet., cap. 9 pag. 10).

Denique feras cruore, visceribus, membrisque [Col. 0499B] saginatas hominum, ab hominibus aliis, in circo cum eis dimicantibus, fuisse devoratas discere quivis facile poterit ex Apuleio, jamque citato Tertulliano, quemadmodum in sequenti de ejus libris dissertatione ostendemus (Apulei. lib. IV Metamorph. ante med., pag. 58, et seqq.; Dissertat. in Tertullian., cap. 20, art. 4 et 5).



CAPUT X. DE TERTIO CRIMINE, SCILICET INFAMI POST EPULAS STUPRO, ADULTERIO, ET INCESTU, CUJUS CHRISTIANI REI DICEBANTUR.



ARTICULUS PRIMUS. Quantum Christiani ab hoc scelere abhorrerent, quam castum fuerit eorum conjugium, quamque multi perpetua in virginitate perseverarint.
[Col. 0499C]

Ethnici per alteram calumniam, priore non minus impudentem, Christianos petebant, illos infamis post epulas et convivium stupri, adulterii et incestus accusantes. Caecilius vero illam animo nec magis aequo, nec minus acri, quam superiorem adhibuit. Quamquam enim fictum plane ac commentitium fuerit hoc crimen, duplici tamen argumento illud probare nititur. Et primum quidem duxit ex Frontonis testimonio et auctoritate; alterum ex eo, quod »honesta,« sicut ille aiebat, »semper publico gaudeant:« contra autem Christiani magno semper studio mysteria sua occultarent.

[Col. 0499D] At Octavius totam hanc et calumniam, et argumentationem duplici etiam responsione obterit et contundit. Audacter enim palamque contestatur solitis daemonum mendaciis confictum fuisse hoc Christianorum scelus, et a nemine umquam probatum. Secundo ipsosmet Gentiles hujus ipsius detestandi flagitii, Christianis perperam objecti, reapse convincit.

Asseveranter itaque pronuntiat: »Grandem esse fabulam quum adversum nos daemonum coitio dupliplicem ob rationem mentita est: primo ut gloriam pudicitiae deformis infamiae aversione macularet.« Sed plures corruptum nomen aversione, atque alii legendum suspicantur aspersione, alii accessione. [Col. 0500A] Quis autem inconsulto altero emendatiori codice, certi aliquid statuere audeat? Quid enim si Minucius nomen illud aversione, seu adversione acceperit eo sensu quo a solis Jurisconsultis usurpatur pro repulsione in alterum, aut re non bene perspecta nec explorata? Causidici autem Minucii nostri hic sensus erit: Daemones hanc excogitavere fabulam, ut, deformi infamia in Christianos rejecta, aut, ab ethnicis nec perspecta nec examinata, gloriam christianae pudicitiae macularent. Utrum vero scopum attigerimus, aliorum esto judicium. Posterior porro auctoris nostri ratio, qua prior confirmari videtur, haec est: Ut ante exploratam veritatem homines a nobis atque a suspicienda religione christiana terrore infandae opinionis daemones averterent.«

[Col. 0500B] Interpositam deinde Frontonis auctoritatem Octavius facillime infirmat: »Tuus,« siquidem, quemadmodum ille prosequitur, »Fronto, non ut affirmator, testimonium fecit, sed convicium, ut orator aspersit.« Quis autem non videt hoc nomine, tuus, perspicue declarari Frontonem de quo supra diximus, oratorem fuisse ethnicum, cujus proinde testimonium contra Christianos nullius momenti esse poterat?

Verum, ut id clarius pateat, Octavius impudentem illam Gentilium calumniam, singularemque innocentiam Christianorum patefacit ex sobriis illorum conviviis, summaque potissimum castitate, quam ille tam vere quam simpliciter hunc exponit in modum: »Nos pudorem, non facie, sed mente praestamus. [Col. 0500C] Unius matrimonii vinculo libenter inhaeremus; cupiditatem procreandi aut unam scimus, aut nullam.« Minucii itaque tempore ea erat, semperque, ex Christi praecepto, esse debuit conjugum christianorum castimonia. At, majoris perfectionis studio, plures nullo umquam matrimonii vinculo colligati, in perpetua virginitate permanebant. Verum praestat rursus auctorem nostrum de illa loquentem audire: »Plerique inviolati,« ait, »corporis virginitate perpetua fruuntur, potius quam gloriantur. Tantum itaque abest incesti cupido, ut nonnullis rubori sit etiam pudica conjunctio.« Ibi vero his verbis, »Fruuntur potius, quam gloriantur,« ethnicos obiter perstringit, apud quos Vestales, et Matris deum sacerdotes de virginitate sua magis gloriabantur, quam revera fruerentur. [Col. 0500D] Sed de his infra.

Tertullianus etiam ad eamdem falsissimam ethnicorum criminationem similiter respondet: »Nos ab isto eventu diligentissima et fidelissima castitas sepsit; quantumque ab stupris et ab omni post matrimonium excessu, tantum et ab incesti casu tuti sumus. Quidam multo securiores totam vim hujus erroris virgine continentia depellunt, senes pueri (Tert. Apologet., cap. 9, pag. 10).« Senes pueros ibi vocat qui ad senectutis usque tempus, puerilem virginitatem servaverunt. Antea vero Justinus martyr illud his verbis declaraverat: , , , [Col. 0501A] . »Permulti profecto sexus utriusque et sexaginta et septuaginta annos nati, qui a pueris disciplinam Christi sunt assectati, incorrupti et caelibes perseverant. Et glorior me per omne genus hominum tales commonstrare posse« (Justin. martyr. Apolog. 1, pag. 62). De his porro non solum virginibus, sed conjugibus etiam christianis eadem ille postea, atque Tertullianus nosterque Minucius, tradidit Christianos vel liberorum dumtaxat creandorum atque educandorum gratia conjunctos connubio, vel, eo recusato, in continentiae perpetuae mansisse statu. Pari quoque modo eademque publica testificatione Athenagoras iniquam gentilium accusationem propulsat: , , [Col. 0501B] , . , . , , , : »Itaque uxorem, quam secundum approbatas nobis leges sibi quisque duxerit, reputat non in alium quam in procreandae sobolis finem. Quemadmodum enim agricola, postquam semina terrae mandavit, messis tempus exspectat nec alia superinjicit, sic nobis etiam concupiscentiae modus liberorum procreatione definitur. Invenias autem multos ex nostris in utroque sexu qu in caelibatu consenescant, quod in hoc statu Deo conjunctiores se futuros cognoscant« (Athenag. Legat. pro Christian., pag. 36 et [Col. 0501C] seq).

Denique, ut alios omittamus, Origenes certe, frivolas Celsi cavillationes confutando, palam utique facit viros ac mulieres, post datum christianae religioni nomen, tanto fuisse castiores, quanto antea impuri impudicique fuerant: , , , , , , : »Ex quo autem tempore verbum receperunt, tanto aequiores sunt redditi, graviores, constantiores; adeo ut quidam ex ipsis, amore eximiae puritatis et quo castiores ad Dei cultum accederent, ne concessa quidem et legitima utantur Venere« (Orig., [Col. 0501D] lib. I, cont. Cels., pag. 21). Alio autem in libro, postquam ostendit gentiles philosophos sese in quolibet impuritatis, lasciviae et turpitudinis luto volutasse, haec de Christianis subjungit: , , , , , , , , , , . . . . , , , , , , [Col. 0502A] , , , : »Caeterum, homines idiotae, ab eis pro nihilo habiti, ac stulti et illiberales, si modo committant se in fidem Dei et doctrinam Jesu recipiant, tantum absunt ab omni lascivia. spurcitia, turpitudine libidinum, ut in morem perfectorum sacerdotum, ab omni coitu abhorrentium, multi eorum in totum caste pureque vivant, alieni a congressu mulierum etiam legitimo . . . . Apud Christianos, non propter humanos honores, non propter mercedes pecuniarias, non propter gloriolas viget virginitatis studium; et quamprimum approbaverunt Deum habere in notitia, conservantur a Deo in hac mente laudabili et pietatis officiis, pleni omni bonitate ac justitia« (Idem, lib. VII, p. 364, et seqq.). [Col. 0502B] Ibi Christianos in castitate aut perpetua virginitate viventes, opponit Atheniensium pontifici, qui ad solemnes caerimonias caste obeundas cicuta utebatur, ac quibusdam ethnicis, sed paucissimis, virginibus, quae, religionis atque honoris aut mercedis gratia, sicut ille pontifex, in virginitate videbantur permanere. Nos autem in aliis dissertationibus disputavimus (Tom. I Apparat. lib. III, Dissert. I, cap. 5, art. 3, pag. 708; Ibid., Dissert. II, cap. 10, art. 4, pag. 1021) de servata a plurimis Christianis per totum vitae suae curriculum continentia ac virginitate, et apud caeteros omnes castissimo matrimonii usu. At de utraque illa Christianorum virtute infra adhuc aliquid dicendum erit (Dissert. in Lactant., cap. 27, art. 5 et 6).

Porro autem, cum dixit auctor noster, »unius matrimonii [Col. 0502C] vinculo libenter inhaeremus,« ne in tuum, quaeso, animum inducas, secundum matrimonium ab eo improbari: nam ideo addidit libenter, ut eo significaret posse quidem christianum hominem secundam ducere uxorem, sed id ex indulgentia illi ab Apostolo concedi. Vide, si lubeat, quae eam in rem alibi animadvertimus (Tom. I Apparat. loc. cit., p. 2015 et seqq.).



ARTICULUS II. Quomodo Minucius Caecilii argumentum contra ethnicos retorqueat, ac eos cum matribus et sororibus connubium inire, atque illorum deos stupro, adulterio et incestu coinquinatos ex ipsorum memoriis demonstret.

[Col. 0502D] Satis Minucio nostro non fuit calumniam repulisse ethnicorum ac Christianorum patefecisse innocentiam: pergit enim ac validissimis rationum momentis demonstrat ipsosmet Gentiles stupri, adulterii et incestus, de quo Christianos invidiose criminabantur, vere esse conscios. Jus siquidem »est apud Persas,« quemadmodum ille ait, »misceri cum matribus; Aegyptiis et Atheniensibus cum sororibus legitima connubia.« De Persis autem, praeter Tertullianum (Apologet., cap. 9, pag. 11), Tatianus scribit Graecis abominandum videri filios cum matribus suis conjungi, sed illud apud magos Persarum esse in primis laudabile (Tatian. Orat. contr. Graec., pag. 164). Origenes vero asseverat multas esse leges quibus Persae [Col. 0503A] non arcentur, »nec matres a filiorum, nec patres a filiarum connubio:« , (Orig. lib. V, contr. Cels., pag. 248). Quantum porro id quod aliis hominibus plane exsecrandum videtur, laudabile probatumque Persis fuerit, disces ex his Philonis Judaei verbis: , , , , : »Honoratiores Persae cum matribus contrahunt matrimonia, et natos inde arbitrantur nobilissimos, regioque, ut ferunt, dignantur solio« (Philo. lib. de special. Leg., pag. 778).

Ad haec vero nobis post Eusebium (Euseb. lib. I, Praepar. Evang., cap. 4, pag. 11) testis est Theodoretus, [Col. 0503B] hanc impiissimam legem a Zarada latam esse, quae, post receptam ab iisdem Persis christianam fidem, protinus abrogata est: , , , , , , , : »Persae,« inquit ille, »qui ex Zaradae olim legibus viventes, et matribus et sororibus et filiabus quoque suis miscebantur, et rem injustissimam justae legis loco habebant, postquam piscatorum leges audierunt, Zaradae leges ut nefarias proculcarunt, et evangelicam continentiam amplexi sunt« (Theodoret., tom. IV, serm. IX de Legib., pag. 614). Jam vero de hac nefanda [Col. 0503C] Persarum lege et consuetudine disseruimus (Tom. I Apparat. lib. III, dissert. II, cap. 24. art. 1, pag. 1239 et seqq).

Ad Aegyptios Atheniensesque si veniamus, Philo Judaeus utrorumque conjugium pessimum esse pronuntiat: »Praecipitur ne sororem quidem esse ducendam; honestum sane praeceptum et aptum continentiae, quamvis Atheniensibus , , , , , , , , [Col. 0503D] , , , , , , , . , . »Solon hoc observat in uterinis tantum germanis, eodem patre prognatis relinquit liberum. Contra Lacedaemoniorum legislator uterinis non interdicit connubio, sed solis eodem patre genitis. At Aegyptius, ridens utriusque simplicitatem et semiperfecta placita, laxavit libidinem, et auxit in corporibus animisque insanabile malum intemperantiae, permissa licentia ducendi sorores, sive per alterutrum parentem sive per utrumque cognatas, majores pariter et minores, [Col. 0504A] aequalesve, ne gemellis quidem exceptis, quas natura ipso natali sejunctis; intemperantia vero societate copulavit insociabili, et male comparata junctura« (Philo, loc. cit. p. 779 et seqq.).

Diodorus vero Siculus prius dixerat Aegyptiis permissum legibus sororum cum fratribus conjugium, quandoquidem hoc Isidi feliciter cesserat: (Diodor. Sicul., lib. I Biblioth., pag. 16).

Ejusdem iniquissimae legis meminit Pausanias, ubi de Ptolemaeo sermonem sic habet: , , , , : »Ptolemaeus Arsinoes, germanae sororis amore ductus, eam sibi matrimonio adjunxit, [Col. 0504B] atque id sane, non ex Macedonum. sed Aegyptiorum, quibus imperabat, lege fecit« (Pausan., lib. I, pag. 6). Aemilius quoque Probus, sive auctor libelli de Viris illustribus, ad Atticum, eadem de Cimonis apud Athenienses cum Elpenia sorore sua conjugio narrasse legitur. Plutarchus tamen eam ab illo ductam fuisse dicit quia parem generis sui dignitate sponsam non invenerat (Plutarch., tom. I, in Vit. Cimon., pag. 481). Athenaeus vero id contra leges factum esse asserit (Athenae., lib. XIII, Deipnos. pag. 589). At satis hactenus a nobis probatum putamus, quod auctor noster de his cum Atheniensium tum Aegyptiorum scelestis nefariisque conjugiis tradidit.

Instat tamen ille acrius, et sic adversus Caecilium ethnicosque disputat: »Memoriae et tragoediae vestrae [Col. 0504C] incestis gloriantur, quas vos libenter et legitis et auditis. Sic et deos colitis incestos.« Memoriarum autem nomine supra usus fuerat: »Specta de libris memorias.« Et hoc quidem verbum ab A. Gellio saepius usurpatum est. Alicubi enim: »In libris,« inquit, »memoriarum scriptum est« (A. Gell. lib. V Noc. Attic., cap. 5). Alibi vero simplicius: »In veteribus memoriis scriptum legimus« (Lib. IV, cap. 6). Memoriae itaque idem sonant ac scripta, commentaria et ea quae litteris ad rerum memoriam mandata fuerant. Quo etiam sensu Tertullianus dixit: »Inter caetera memoriarum« (Tertull. Apolog., cap. 18); et paulo post, »canas memoriarum« (cap. 19, pag. 19). Alibi vero: »Secundum memorias populus Judaeorum, id est antiquior, derelicto Deo, [Col. 0504D] idolis servivit« (Lib. advers. Judaeos, cap. I, pag. 205). Caecilio igitur recte Octavius exprobrat lectas auditasque lubenti animo a gentilibus Memorias, hoc est scripta et libros seu historiarum seu poetarum quibus scripto, ac tragoedias queis voce et gestu, incestus deorum suorum repraesentabantur. Nemo enim est qui nesciat in comoediis tragoediisque poetarum tam Graecorum quam Latinorum, et aliorum ethnicorum historiis, stupra, adulteria atque incestus deorum non minus frequenter quam impudenter decantari. Vide autem, si vacat et lubet, quid de hisce comoediis ac tragoediis dixerint Lactantius (Lactant. lib. VI, Institut., cap 20, pag. 19; et in Epitom. c. 63), Cyprianus (Cyprian. Epist. ad Donat., [Col. 0505A] pag. 5), Augustinus (Augustin. lib. II de Civit. cap. 8 et seqq.) et alii. Sed. nos plura de illis in hac et sequentibus dissertationibus nostris.

Alio tandem modo Octavius ethnicos incesti idcirco arguit quod liberi recens nati, uti jam dixerat et a nobis prius observatum est (Cap. supr. art. 3), saepe saepius a parentibus suis exponerentur. Haud raro enim accidebat ut nequissimi libidinosissimique illi parentes, cum filiis natu grandioribus aut filiabus ad servitutem redactis vel meretriciam vitam agentibus, nefario incestu, aut nescientes aut se nescire dissimulantes, polluerentur. Quapropter Clemens Alexandrinus: , , , [Col. 0505B] : »Cum meritorio, inquit, filio et meretricibus filiabus saepe patres coeunt. Expositorum filiorum immemores, et viros fieri eos qui genuerunt efficit nimia libidinis licentia. Haec sapientes leges permittunt« (Clem. Alex. lib. III Paedag., cap. 3, pag. 226). Ita ille Gentiles et immanem illorum in exponendis filiis feritatem ac crudelitatem acri irrisione insectatur. Nec immerito quidem incestus inde frequenter fieri conqueritur. Verumtamen Minucii nostri contra illos argumentum expressius fusiusque Tertullianus (Tertullian. Apologet. cap. 9). Lactantiusque (Lactant. lib. VI, cap. 20, pag, 618 et seqq.) prosequuntur; ad quos te, ne longiores simus, mittendum duximus, donec novam de illorum libris instituamus [Col. 0505C] disputationem.



CAPUT XI. DE ABSURDO CULTU QUEM ASININO CAPITI ET SACERDOTIS VIRILIBUS CHRISTIANOS EXHIBUISSE CAECILIUS FALSISSISSIME OBJICIT.



ARTICULUS PRIMUS. Quam falsa sit haec accusatio, et utrum Judaei vel Gnostici occasionem illi dederint, ac primi omnium caput asini revera adoraverint.

Aliud ethnici tam absurde confictum quam impium crimen Christianis inferebant, quod Caecilius his verbis Octavio objectat: »Audio eos turpissimae [Col. 0505D] pecudis caput asini consecratum nescio qua persuasione venerari.« Tertullianus vero hanc ridiculam accusationem clarius explicat, illiusque occasionem et causam his patefecit verbis: »Somniastis,« ita ille Gentiles alloquitur, »caput asininum esse deum nostrum. Hanc Cornelius Tacitus suspicionem hujusmodi inseruit. Is enim in quinta Historiarum suarum, bellum Judaicum exorsus ab origine gentis, etiam de ipsa tam origine quam de nomine et religione gentis, quae voluit argumentatus, Judaeos refert Aegypto expeditos sive, ut putavit, extorres, vastis Arabiae in locis, aquarum egentissimis, cum siti macerarentur, onagris, qui forte de pastu potum petituri aestimabantur, indicibus fontis usos, ob eam gratiam consimilis [Col. 0506A] bestiae superficiem consecrasse. Atque ita inde praesumptum opinor nos quoque, ut Judaicae religionis propinquos, eidem simulacro initiari« (Tertul. Apologet. cap. 16, pag. 17). Et hoc quidem ille alio in libro repetit (Idem, lib. I ad Nation., cap. 11, pag. 57 et seqq.). Quam merito autem Tertullianus absurdam hancce calumniam in Cornelium Tacitum refundendam esse dixerit, ex his ejusdem Taciti in citato quinto Historiarum libro verbis conjice: »Sed nihil aeque Judaeos, quam inopia aquae fatigabant. Jamque, haud procul exitio, totis campis procubuerant, cum grex asinorum agrestium e pastu in rupem nemore opacam concessit. Secutus Moyses, conjectura herbidi soli, largas aquarum venas aperit . . . Effigiem animalis, quo monstrante errorem sitimque [Col. 0506B] depulerant, penetrali sacravere, caeso ariete, velut in contumeliam Hammonis« (Corn. Tac. lib. V Hist. init.). Quamvis autem Tertullianus Tacitum »mendaciorum loquacissimum« hac saltem in re haud immerito appellet, falsae tamen illius opinioni subscripsit Plutarchus, ubi de iisdem Judaeis sic loquitur: »Nunc tam interficere quam edere suem eis est religio. Et fortassis hoc rationi consentit, . Sicut asino suus apud eos est honor, qui fontem aquae eis monstravit, ita suem eos revereri, ut sationis et arationis magistrum« (Plutarch. tom. II, lib. IV, Sympos., pag. 670).

Quid vero quod et Democritus historicus, narrante Suida, haec de Judaeis memoriae prodidit: [Col. 0506C] , , : »Asini caput adorabant, et tertio quoque anno hospitem capiebant et offerebant, et minutatim carnes dissecabant, et sic interficiebant« (Suidas ad v. ). Inde fortasse factum est ut in hujus absurdi cultus, tametsi plane fictitii, irrisionem, Zeno quidem Alexandrinus, primum Judaeus, ut idem Suidas refert (Idem, v. ), misso religionis suae nuntio, asinum album per eorum synagogam die sabbati traduxerit.

Verum Josephus, Appioni eamdem calumniam objicienti ubi respondet, illius falsitatem variis rationibus demonstrat. Proferenda autem sunt ejus verba, quae etiamsi in graeco exemplari desint, in editis nihilominus [Col. 0506D] sic latine habentur: »In sacrario Appion praesumpsit edicere asini caput collocasse Judaeos, et id colere ac dignum facere tanta religione. Et hoc affirmat fuisse depalatum dum Antiochus Epiphanes et exspoliasset templum et illud caput invenisset ex auro compositum, multis pecuniis dignum. Ad hoc igitur primum quidem respondeo quoniam Aegyptius, vel si aliquid tale apud nos fuisset, nequaquam debuerat increpare cum non sit deterior asinus furonibus et hircis et aliis qui sunt apud eos dii. Deinde, quomodo non intellexit, operibus increpatus, de incredibili suo mendacio? Legibus namque semper utimur iisdem, in quibus sine fine constitimus. Et cum varii casus nostram civitatem, sicut etiam aliorum, [Col. 0507A] vexaverint et Theos ac Pompeius magnus ac Licinius Crassus, et ad novissimum Titus Caesar, bello vincentes, obtinuerint templum, nihil hujusmodi illi invenere« (Joseph. lib. II, cont. Ap., pag. 1065). Ad insulsum itaque hoc mendacium, tam saepe et repetitum et repulsum, duo Josephus reponit. Primo, argumentum in ipsummet Appionem, Aegyptium hominem, retorquet, ostenditque de hoc crimine iniquissimam esse illius expostulationem: Aegyptii quippe non minus absurdo impioque cultu bestias adorabant ac venerabantur. Secundo, probat illud non falsum tantummodo, sed incredibile penitus esse: nam Judaei, qui omnem prorsus idololatriam, ac proinde asinini, quantumvis aurei, capitis cultum, summo odio numquam non habuerunt, iisdem semper vixere [Col. 0507B] legibus. Deinde, quod Appion de Antiocho Epiphane memorat, hoc Josephus ab ipsa veritate omnino abhorrere ostendit. Nullus enimvero, neque Pompeius magnus neque alii Romani imperatores, post reportatas de Judaeis victorias in Hierosolymitanum templum ingressi, ullum asinini capitis simulacrum in eo umquam invenere.

Neque id negare potuit Tacitus, quem Tertullianus tanquam mendacem immemorem ipsiusmet testimonio refellit et insectatur: »At enim idem Cornelius Tacitus,« ipsamet Tertulliani sunt verba, »sane ille mendaciorum loquacissimus, in eadem Historia refert Cneium Pompeium, cum Hierusalem cepisset, proptereaque templum adiisset speculandis Judaicae religionis arcanis, nullum illic reperisse simulacrum. Et [Col. 0507C] utique, si id colebatur quod aliqua effigie repraesentabatur, nusquam magis quam in sacrario suo exhiberetur; eo magis quia nec verebatur extraneos arbitros, quamquam vana cultura: solis enim sacerdotibus adire licitum; etiam conspectus caeterorum velo oppanso interdicebatur« (Tertull. Apol. cap. 16, pag. 17). Eadem ab illo, sed aliis verbis, in primo ad Nationes libro (cap. 11) rursus scriptis tradita legimus. Et recte quidem; nam Cornelius Tacitus haec citato in libro revera scripserat: »Romanorum primus Cn. Pompeius Judaeos domuit, templumque jure victoriae ingressus est. Inde vulgatum nulla intus Deum effigie,« pictum videlicet aut fabricatum, »vacuam sedem et inania arcana« (Tacit. lib. V Hist. post init.).

[Col. 0507D] Ex his porro quae hactenus disputata sunt, quis non videat nullam plane fidem habendam neque huic Cornelio Tacito neque aliis improbis calumniatoribus, qui a Judaeis primum, deinde Christianis divinum aliquem cultum asinino capiti tributum impudentissime mentiebantur?

Unde vero tam putida fabula exorta sit, varias, praeter eam quae jam a nobis allata est, Bochartus (Bochart. de Animal. sacr. script. tom. I, cap. 18, pag. 221 et seqq.) ac Vossius (Voss. lib. III, de Ort. et Progress. Idololatr., cap. 75, p. 565) rationes reddiderunt. Eae autem, cum in eorum libris facile a quolibet legi possint, illud tantum adjiciemus quod de quodam Judaeo, homine perditissimo, Tertullianus memorat. [Col. 0508A] Is enim, post ejuratam Judaicam religionem »picturam,« inquit eruditus ille Africanus scriptor, »proposuit cum ejusmodi inscriptione: DEUS CHRISTIANORUM ONOCHOETES« (Tertull. lib. I ad Nation., cap. 11, pag. 57, et seqq.). Tum addit huncce fictitium deum fuisse repraesentatum cum asininis auribus, altero pede ungulatum, librum gestantem ac togatum (Idem, Apologet., cap. 16, pag. 17), uti suo loco explicabimus. Ad haec vero Epiphanius, ubi de Gnosticis, famosissimis illis Christianorum haereticis, sermonem instituit, haec memoriae litterisque mandavit: »Quod ad Sabaoth pertinet, hunc asini quidam, alii porci figura constare censent« (Epiphan. in Haeres. XXVI, § 40, pag. 91). At sive haec sive alia quaelibet ficta ratio, aliquam Christianos scelestissimi [Col. 0508B] hujusmodi cultus insimulandi occasionem dederit, certe Minucius noster plane penitusque pernegat, illam nefarii Judaicae religionis desertoris sycophantiam, eumque absurdissimum Gnosticorum cultum ullo prorsus modo ad veros pertinuisse Christianos. Palam enimvero constanterque asseverat hunc falsum de asinini capitis cultu rumorem a daemonibus sparsum ac pervulgatum, cui nullus sanae mentis homo fidem umquam habere potuit. »Quis enim,« »inquit ille, tam stultus, ut hoc colat? Quis stultior, ut hoc coli credat?« Meram itaque calumniam, atque impudentissimum mendacium cuilibet, nisi omnino desipiat, homini prorsus incredibile esse asserit. Pluribus porro verbis illud non refellit, quandoquidem hoc semel negando, satis se confutasse existimabat.



ARTICULUS II. Quomodo Minucius probaverit ethnicos hujus, similisque aut pejoris sceleris esse reos, qui asinos cum Epona et Iside, atque boum et vervecum capita impie colebant, ac venerabantur.
[Col. 0508C]

Quanta vero esset ethnicorum Christianos asinini cultus accusantium dementia, manifestum inde auctor noster facit, quod illi non semel, sed saepissime ejusdem aut similis flagitii certissime convincerentur. Tot autem exemplis hoc ab eo probatur, ut nihil ethnici contra respondere, aut omnino hiscere auderent. Ab ipso itaque, quem asinis et Eponae adhibebant, cultu sic incipit: »Vos et totos asinos [Col. 0508D] cum vestra (Regius codex addidit vel) Epona consecratis.« Sed plurimi ibi librarii mendum subesse existimant, quod quisque pro ingenii sui acumine corrigere conatus est. Quidam enim illud vel expulerunt, scribique in editis voluerunt simpliciter »cum vestra Epona.« Ex his tamen aliqui suspicati sunt ab aliquo in margine notatum, »cum Hippona.« Verum hae merae conjecturae sunt, nulla auctoritate vel testimonio fultae. Alii vero in sua editione jusserunt scribi, »cum vestra vel sua Epona.« Quam quidem conjecturam, etsi contra manuscripti fidem, mox citandis Tertulliani verbis confirmare, sed perperam nituntur. Quidam tandem emendandum opinantur: »cum Vesta, vel Epona;« [Col. 0509A] quia gentiles persuasum habebant asinum esse Vestae delicium. At certe tametsi asinus revera in deliciis fuisset Vestae, probandum adhuc erat asinos ei consecrari, et cur Minucius dixerit, »vel Epona.« Praeterea scribere debuisset, »et Epona,« atque eo maxime, quod continenter adjecerit asinos Isidi mactatos. Quid ergo si particula, vel, ab auctore nostro, sicut a pluribus aliis sumatur pro etiam? Nonne latina ac perspicua erit ejus locutio, nihilque in ejus textu mutandum?

Quae porro fuerit Epona, his Plutarchus post Agesilaum (Ages. III Italic.) exponit verbis: »Fulvius Stellus, a mulieriubs animo alieno, cum equa rem habuit. Ea suo tempore filiam edidit perpulchram, cui pater Eponae nomen indidit, ; [Col. 0509B] atque haec est dea, equorum procreationem gerens« (Plutarch. tom. II. in Parallel. pag. 312).

Ipsius autem simulacrum in praesepiis collocari solitum colligunt ex his Juvenalis dictis:

. . . . . . . . . . . . Jurat
Solam hippo, et facies olida ad praesenia pictas. (Juvenal. Satyr. VIII, v. 157.)
Ibi vero nonnulli pro Hippo legi Eponam volunt. De eodem quoque Eponae, sive Hipponae, simulacro in praesepiis posito haec sunt Apuleii verba: »Respicio pilae mediae, quae stabuli trabes sustinebat, in ipso fere meditullio Hipponae, seu Eponae, deae simulacrum, residens aediculae, quod accurate corollis roseis, et quidem recentibus, fuerat coronatum« (Apulei. lib. III Metam. sub fin.).

[Col. 0509C] Caeterum Minucius noster dum ethnicis impium illum Eponae cultum objicit, videtur in vestigiis insistere Tertulliani, qui pari modo contra eos sic disputaverat: »Vos tamen non negabitis et jumenta omnia, et totos cantherios cum sua Epona coli a vobis. Hoc forsitan improbamur, quod inter cultores omnium pecudum bestiarumque asinarii tantum sumus« (Tertull. Apologet. cap. 16, pag. 17, et ad Nation cap. 11, pag. 58). Eadem quoque iisdem plerisque verbis alio in libro repetit. Quapropter Prudentius hanc insulam divinitatem his versibus explodit:

Nemo Cloacinae aut Eponae super astra deabus,
Dat solium, quamvis solidam persolvat acerram,
Sacrilegisque molam manibus rimetur et exta. (Prudent., Apothec., § II.)

[Col. 0509D] Post haec Octavius Caecilium, aliosque ethnicos sic increpare pergit: »Eosdem asinos cum Iside religiose devotatis,« in regio codice »devoratis,« sed hoc plerisque omnibus videtur librarii mendum. Legendum itaque nonnulli putaverunt »devotatis,« id est, devotos ostenditis. Sed probare debebant ubinam verbum devotare eo sensu accipitur? Alii scriptum ariolabantur »denotatis.« At quid ad Octavii propositum? Alii autumabant emendandum »devocatis,« quo sensu Socrates a bonis auctoribus dicitur philosophiam devocasse de coelo. Sed quorsum, amabo te, asinorum cum Iside devocatio? Alii tandem corrigendum censent [Col. 0510A] »decoratis,« quia utramque asini, deam Isidem portantis, atque ipsiusmet Isidis, effigiem vario ornatu decoratam simul venerabantur. Nec inepta prorsus videtur haec conjectura; jam enim Apuleium audivimus dicentem deae Eponae simulacrum recentibus corollis roseis fuisse accurate coronatum. Alio autem in libro non minus perspicue declarat Isidis effigiem ab ejus sacerdotibus per casulas, vicos et castra circumferri solitam serico contectam amiculo, quae ab obviis omnibus gentilibus colebatur (Apulei. lib. VI. Metam. sub fin). Expende ergo utrum hic sit Minucii nostri sensus, et in ejus textu legendum sit »decoratis.« Nihil enim nos sine integri codicis auctoritate certo definiendum putamus.

[Col. 0510B] Ad alia itaque transeamus: »Boum,« addit ille, »capita, et capita vervecum, et immolatis, et colitis.« At de boum cultu et sacrificio sic loquitur Herodotus: »Boves mares, eosdemque mundos, ac vitulos universi Aegyptii, , immolant. At feminas eis immolare non licet, utpote Isidi consecratas. Nam Isidis simulacrum muliebre est, bubulis praeditum cornibus, quemadmodum Io Graeci describunt. : Bovesque feminas omnes iidem Aegyptii venerantur ex omnibus pecudibus longe plurimum: eoque nemo Aegyptius, Aegyptiave, Graeci viri aut os suaviaretur, aut cultro, vel veru, vel olla illius uteretur, aut pura bovis carne graeco cultro incisa [Col. 0510C] vesceretur« (Herodot. lib. II. § 41).

Quid ergo, arguet aliquis? Nonne falsum omnino est ullam bovi ab Aegyptiis exhibitam venerationem, utpote qui illum diis immolarent? Eusebius enimvero apertissime inficiatus est ab iisdem Aegyptiis boves pro diis habitos; quandoquidem his eosdem boves sacrificabant. Haec autem illius sunt verba: , : »Quod illi, Aegyptii, brutas animantes deos esse nequam arbitrarentur, vel ex eo liquet, quod in plerisque locis boves diis consecratos solemnibus feriis deorumque religionibus immolare solebant« (Euseb. lib. III. Praepar. Evang. cap. 12, pag. 117). Animum tamen is advertat utrum facta ab [Col. 0510D] Herodoto bovis, maris et feminae, distinctione, nodus hujusce difficultatis non solvatur.

Inficias siquidem nullus ibit, Aegyptios aliquando bovi reverentiam honoremque adhibuisse, cum praeter plurimos alios, Philo Judaeus hoc de illis scriptum reliquerit: , . , , . »Obliti, Israelitae, veri Dei, coeperunt aemulari figmenta Aegyptiae, facto juvenco aureo, ad imitationem animalis ejus sacratissimi, cui profana sacra faciebant, choreas agebant, etc.« (Philo. lib. III. de Vita Moys. pag. 677). Hieronymus vero similiter: [Col. 0511A] »Videtur mihi idcirco populus Israel in solitudine fecisse sibi caput vituli quod coleret, et Hieroboam filius Nabath vitulos aureos fabricatus; ut quod in Aegypto didicerant Apim et Muevim, qui sub figura boum coluntur, esse deos, hoc in superstitione servarent« (Hieron. in cap. XLVII. Oseae v. 15). Prius vero Lactantius de iisdem quoque Israelitis: »In luxuriam,« inquit, »prolapsi ad profanos Aegyptiorum ritus animos transtulerunt. Cum enim Moyses dux eorum ascendisset in montem atque ibi 40 diebus moraretur, aureum caput bovis, quem vocant Apim, quod eos in signum praecederet, figurarunt« (Lactant. lib. IV, cap. 10, pag. 376). Sed de Api bove nos paulo infra disseremus.

[Col. 0511B] Neque porro quemquam moveat, quod uterque Lactantius et Hieronymus dixerit, »caput vituli,« quemadmodum Minucius noster capita boum. Eo siquidem loquendi modo nihil aliud, quam vitulum aut boves ipsos integros significant. Bochartum ea de re, si lubet, consulere poteris (Bochart. lib. II. de Animal. sacr. Script. cap. 34, pag. 346).

Eodem plane sensu auctor noster adjecit: et »capita vervecum.« At nemo est proculdubio, qui nesciat vervecem esse masculum ovem castratum. Nos autem alibi annotavimus Samios revera cultum exhibuisse ovi, et quam ob causam (Tom. I. Apparat. lib. III. dissert. 1, cap. 9, art. 3, pag. 768). Sed id non prohibuit quominus Laribus ab aliis, teste Cicerone, sacrificaretur: »Neque [Col. 0511C] necesse est,« inquit ille, »edisseri a nobis. . . quod genus sacrificii Lari vervecibus fiat« (Cic. lib. II. de Legib. pag. 340). Quod quidem Lambinus suis in hunc Ciceronis locum observationibus confirmat hac fratrum Larvalium inscriptione: LARIB. VERB. N. II. MATRI. LAR. OV. N. II.

Deinde vero narrat propter indictum Octavio Caesari Augusti nomen, atque in hujusce rei memoriam, »vervecem« in templo Jovis idibus Januariis a flamine immolatum. Quam ob causam Ovidius haec cecinit:

Idibus in magni castus Jovis aede sacerdos
   Semimaris flammis viscera libat ovis.
Redditaque est omnis populo provincia nostro,
   Et tuus Augusto nomine dictus avus. [Col. 0511D] (Ovid., l. I Fast., v. 346, et seqq.)



ARTICULUS III. Quomodo Minucius adhuc probaverit ab gentilibus coli et adorari deos capro et homine mixtos, vultusque leonum et canum praeferentes, item Apim bovem, serpentes, crocodilos, atque alias aves et belluas, ac cepe etiam, et ventris crepitus.

Prosequitur Minucius, et ut ethnicos insulsae prorsus, qua Christianos asinini cultus falso arguebant, calumniae puderet: »De capro,« ait, »et homine mixtos deos, et leonum et canum vultus deos dedicatis.« Quales ille primos dicit, talis procul dubio erat Pan, quem sic a pictoribus et statuariis [Col. 0512A] repraesentatum narrat Herodotus: , , , , , . »Panis autem simulacrum, et pictores pingunt, et statuarii sculpunt, quemadmodum Graeci caprina facie, hircinisque cruribus« (Herod. lib. II, § 46). Addit tamen eos existimasse Panem similem fuisse alii diis, sed eo modo ab illis pictum quasdam propter causas, quas referre minime sibi gratum esse declarat. Satyri quoque fingebantur humano quidem, sed cornuto capite, pedibus caprinis, ac villoso corpore. Hos autem Lucianus sicuti Panem et Silenum dicit forma monstrosa esse spectabiles: , , , . . . . . [Col. 0512B] , , , . »Quorum hic quidem gerens cornua, dimidia parte corporis caprum referens, barbamque profundam nutriens, parum ab hirco discrepat. . . . . . Satyri acutis auribus, et ipsi calvi, cornigeri, qualia fere haedis nuper natis excrescunt cornua« (Lucian. in Deor. convi. pag. 1096). Hinc Propertius, lib. III. Eleg. 16:

Capripedes calamo Panes hiante canent.
Et Lucretius, lib. IV, ante med.:

Haec joca Capripedes Satyros Nymphasque tenere
Finitimi fingunt, et Faunos esse loquuntur.

Si rei haud incompertae alios desideras testes, adire poteris Eusebium, Servium, Vossium, Natalem Comitem, aliosque non paucos (Euseb. lib. [Col. 0512C] III. Praepar. Evang. cap. 4, pag. 124; Serv. in Eclog. 2 Virgil. v. 31. Voss. lib. I. de Orig. et Progress. Idololatr. cap. 8, pag. 31, et lib. VII, cap. 3. pag. 359).

De illis autem diis, qui leonum canumque vultus prae se ferebant, atque aliis monstrosis deorum figuris, haud infrequens a variis scriptoribus mentio facta est. Primo etenim haec apud Eusebium a Porphyrio tradita legimus: »In effingendis numinum simulacris, omni genere animalium usi, feras aliquando cum hominibus una miscuere, aliquando avium pariterque hominum corpora conjunxere.« , , , . [Col. 0512D] , , , . »Videas apud ipsos imagines quasdam cervice tenus humana specie, vultu autem modo volucrem, modo leonem, aut aliud quodvis animal referentes; aliasque rursum capite quidem hominum similes, reliquis vero partibus corporis, modo inferioribus, modo superioribus, aliorum animantium formam ostendentes« (Apud Eus. lib III Praepar. Evang. cap. 4, pag. 93). Mutuatus autem haec fuerat, ex quarto Porphyrii libro et inde adversus ethnicos pugnando, intortum ab eis contra Christianos idem, atque Minucius, telum retorquet (Porphyr. lib. IV, ante med. pag. 372).

[Col. 0513A] At Tertullianus pari etiam modo adversus eosdem gentiles argumentatus, eidem auctori nostro facem hisce verbis praetulerat: »Sed illi debebant adorare statim biforme numen; quia et canino, et leonino capite commistos, et de capro, et de ariete cornutos, et a lumbis hircos, et a cruribus serpentes, et planta vel tergo alites deos receperunt« (Tertull. Apolog. cap. 16). Et alio rursus in libro: »Sunt penes vos, gentiles nimirum, et caprino capite, et leonino, et de bove, et ariete, et hirco caprini dii, caprigenae, vel anguini, et alites planta, fronte et tergo« (Idem, lib. I ad Nation. cap. 14).

Quae quidem confirmari adhuc possunt cum aliorum, tum maxime his totidemque Macrobii verbis: »Eidem Aegypto adjacens civitas, quae conditorem [Col. 0513B] Alexandrum Macedonem magnum gloriatur. Serapim atque Isim cultu pene attonitae venerationis observat. Omnem tamen illam venerationem soli se sub illius nomine testatur impendere: vel dum simulacro tricipitis animantis adjungunt, quod exprimit medio eodemque maximo capite leonis effigiem, dextera parte canis exoritur mansueta specie blandientis: pars vero laeva cervici, rapacis lupi capite finitur, easque formas animalium draco connectit volumine suo, capite redeunte ad Dei dexteram, qua conspicitur monstrum« (Macrob. lib. I Saturnal. cap. 20).

Sed auctorem, si placet, sequamur nostrum: »Nonne,« inquit, »et Apim bovem cum Aegyptiis, et adoratis, et pascitis.« De hujus prodigiosi numinis et pastu et cultu, si testem quaeras, Strabonem invenies, [Col. 0513C] qui narrat Memphim esse Aegyptiorum regiam, ubi Apidis, qui idem atque Osiris, templum solis erat: , , , . »Et Muevim bovem, qui in septo quodam nutritur, et ab iis, Heliopolitanis, pro deo habetur, quemadmodum Apis a Memphitis« (Strab. lib. XVII Geogr. p. 803, et seqq.). Addit ille quibusdam signis denotari quis alius, eo defuncto, ad successionem sit aptus. Plura adhuc si velis, adi Diodorum Siculum, qui narrat etiam quomodo bos ille Apis post mortem sepulturae mandari, atque alius in illius substitui locum, a quibus pasci, atque ubi collocatus honorari soleret. Adire praeterea poteris Herodotum, Aelianum, Melam, Porphyrium ab Eusebio citatum, Ciceronem, ac si [Col. 0513D] velis, quae in primo Apparatus nostri tomo retulimus (Diodor. Sicul. lib. I Biblioth. pag. 53, et seqq.; Herod. lib. III, § 27; Aeli. lib. X de Animal., cap. 28; Mela, de sit. Orb. cap. 9; Euseb. lib. III Praepar. Evang. cap. 13, pag. 117; Cicer. lib. I Nat. Deor. pag. 207; Tom. I Apparat. pag. 1090 et seqq.).

Romanis porro Minucius vitio criminique vertit, quod non solum cum Aegyptiis Apim bovem adorarent, sed ea etiam non condemnassent, quae illi de belluis, avibus, crocodilis, ac serpentibus ita constituerant; ut si quis aliquem ex eis occidisset, capite puniretur. Hujus impii Aegyptiorum moris scriptores quam plurimi mentionem fecerunt. Quosdam autem ex magno illorum numero ut seligamus, primus prodeat [Col. 0514A] Cicero, qui quanta fuerit earum gentium superstitio, paucis his edisserit verbis: »Omne fere bestiarum genus Aegyptii consecraverunt« (Cic. lib. III de Natur. Deor. pag. 245, lin. 25; Ibid., lib. I, pag. 207, lin. 18). Eo autem usque hanc superstitionem processisse alibi memorat, ut ne fando quidem auditum sit crocodilum aut ibim, aut felem ab iis violatum. Quin immo: »Quorum etiam si imprudentes quidpiam« ut ille alio in libro ait, »fecerint, poenam nullam recusant« (lib. V Tusc. pag. 189, lin. 25). De Hac porro violatae pecudis poena non minus perspicue Herodotus: »Quarum, inquit, bestiarum, si quam quis necaverit, si volens, morte mulctatur, si nolens, plectitur ea mulcta, quam sacerdotes statuerint« (Herodot. lib. II, § 65). Tertullianus vero, [Col. 0514B] cujus in vestigiis auctor noster stare adhuc videtur, id de iisdem Aegyptiis perhibet: »Nemo se ab invito coli volet, ne homo quidem: atque ideo et Aegyptiis permissa est tam vanae superstitionis potestas, avibus et bestiis consecrandis, et capite damnandis, qui aliquem hujusmodi deum occiderint« (Tertull. Apolog. cap. 24, pag. 26).

Nos vero nonnihil de hoc ridiculo Aegyptiorum cultu in superiore Apparatus nostri tomo perstrinximus. Sed si haec tibi non sufficiant, mittemus ad Herodotum, Diodorum Siculum, Strabonem, Aelianum, qui vadem suum Plutarchum dedit, Cyrillum Hierosolymitanum, Hieronymum et Theodoretum (Tom. I Apparat. pag. 496 et 636; Herodot. lib. II, § 65 et seqq.; Diodor. Sicul. lib. I Biblioth. pag. [Col. 0514C] 52, 54 et seqq.; Strab. lib. XVII. Geograph. pag. 811 et seqq.; Aelian. lib. X de Animal. cap. 13, et lib. XVII, cap. 5; Cyrill. Hierosol. Catech. 6, pag. 61; Hieron. lib. II adv. Jovin. pag. 59; Theod. Serm. 4, de Angel. et daemon, pag. 521). Quod autem Minucius adjecit, has Aegyptiorum superstitiones a Romanis non condemnari, quivis facile concedet, qui meminerit ab eis aut susceptas, aut toleratas omnium aliarum gentium, quantumvis absurdas religiones. Nam ut ipse Caecilius aiebat: »Dum universarum gentium sacra suscipiunt, etiam regna meruerunt.«

Magis adhuc absurdum illud erat, quod subjungit Minucius, Aegyptios cum plerisque Romanis, timuisse ceparum acrimonias, et ventris strepitus. Ad id tamen non minus, quam superiora, verum certumque [Col. 0514D] fuisse ex his discere poteris Juvenalis carminibus:

Quis nescit, Volusi Bithynice, qualia demens
Aegyptus portenta colat? Crocodilon adorat
Pars haec, illa pavet saturam serpentibus Ibin:
Effigies sacri nitet aurea cercopitheci,
. . . . . . . . . .
Illi caeruleos, hic piscem fluminis, illic
Oppida tota canem venerantur, nemo Dianam.
Porrum et cepe nefas violare, ac frangere morsu.
O sanctas gentes, quibus haec nascuntur in hortis
Numina! (Juven., Sat. XV, init.)
Similia posthaec a Prudentio decantata sic legimus:

Venerem precaris? comprecare et simiam.
Placet sacratus aspis Esculapii?
Crocodili, ibis, et canes cur displicent?
Appone toris religiosas arulas,
   [Col. 0515A] Venerare acerbum cepe, mordax allium. (Prudent. Hymno in honor. sancti Rom., v. 256. et seqq.)
Quapropter Plinius de cepe haud dubitanter dixerat: »Allium cepasque inter deos in jurejurando habet Aegyptus« (Plin. lib. XIX Natur. Hist. c. 6, p. 593).

Causas hujus ridiculae venerationis, et cultus si requiras, Plutarchi verbis dabimus: , , , , . , , , , . »Sacerdotes aversantur cepum et cavent, quia haec sola planta, luna decrescente, vigere, et augere solet; et cepe usus neque castimoniam exercentibus commodus est, neque dies [Col. 0515B] festos celebrantibus; alteris, quia sitim creat; alteris, quia lacrymas elicit« (Plutarch. lib. de Isid. et Osir. pag. 853). Priorem istam causam ex eodem Plutarcho retulit quidem A. Gellius, sed id sacerdotes Aegyptios de Pelusiotis dixisse asseverat (Gell. lib. XX Noct. Atti. cap. 8). Nec immerito prorsus jure. Etenim Lucianus hosce Pelusiotas huic ridiculo absurdoque cultui, sicut et alios alteri addictos fuisse tradidit: , , , , , , . »Memphitis quidem bos Deus est, Pelusiotis vero cepe, jam aliis ciconia, aut crocodilus, aliis cynocephalus, aut feles, aut simia« (Lucian. Dialog. Jupit. Tragoed. pag. 699 et seqq.). Quocirca Hieronymus: »Impelle, inquit, [Col. 0515C] si potes, Pelusiotem, ut manducet cepe« (Hieronym. adv. Jovin. pag. 59).

Alibi vero idem Hieronymus, tam de eodem cepe, quam de crepitu ventris, quem secundo loco auctor noster memorat, sic loquitur: »Pleraque oppida eorum, Aegyptiorum, ex bestiis . . . . . ut taceam de formidoloso, et horribili cepe, et crepitu ventris inflati, quae Pelusiaca religio est« (Idem in cap. XLVI Esai). Suffragatur Hieronymo Pseudo-Clemens, qui de his, atque aliis, de quibus auctor noster disserit, isthaec fecit verba: »Aegyptiorum alii bovem, qui Apis dicitur, colendum tradidere, alii hircum, alii gattas, nonnulli ibim, quidam serpentem, piscem quoque et cepas, et ventris crepitus, et cloacas, et brutorum animantium membra, et mille aliis subdiderunt [Col. 0515D] odiosissimis turpitudinibus« (Pseudo-Cle. lib. V Recognit. § 20, pag. 466). Similia ille alibi memorat, quem si vacat adire poteris (Idem, Hom. 10, pag. 657). Quid ergo dicendum de Romanis, qui insanos illos ritus, uti diximus, aut non improbabant, aut sectabantur, patienter tamen ferebant illos a poetis derideri?



ARTICULUS IV. Falsum esse a Christianis adorari sacerdotis virilia; ac ethnicos turpiorum flagitiorum convinci, et quae fuerit turpissimae illius venerationis Christianos accusandi occasio.

Aliud adhuc facinus flagitii sane dedecorisque plenum, ita Christianis Caecilius objicit, ut illos tamen [Col. 0516A] tanti propudii certo accusare non audeat: »Alii,« inquit, »eos ferunt ipsius antistitis ac sacerdotis colere genitalia, et quasi parentis adorare naturam.« Nihil sane hac calumnia futilius, minusque veritate fundatum. Factitata autem a Caecilio dicitur, non ab omnibus, sed a quibusdam tantum, qui, quod non audebant asseverare, illud falso rumore venditabant.

Octavius itaque hoc plane fictitium crimen, Christianis iniquissime inustum, duplici, uti solet, responsione diluit. Negat quippe primo id umquam ab illis factum; sed ridiculam fabulam, meramque calumniam esse contestatur. Deinde ille asserit ethnicos longe turpioribus, quas nec nominare, nec audire castis auribus fas erat, obscenitatibus foedari. Sed haec quidem praestat illius potius, quam nostris [Col. 0516B] verbis enuntiari: »Qui de adoratis, ait, sacerdotis virilibus adversus nos fabulatur, tentat in nos conferre quae sua sunt. Ista enim impudicitiae eorum forsitan sacra sint, apud quos sexus omnis membris omnibus prostat, apud quos tota impudicitia vocatur urbanitas: qui scortorum licentiae invident, qui medios viros lambunt, libidinoso ore inguinibus inhaerescunt, homines malae linguae, etiamsi tacerent; quos prius taedescit impudicitiae, quam pudescit. Proh nefas! Id in se pessimi facinoris admittunt, quod nec aetas potest pati mollior, nec cogi servitus durior. Haec et hujusmodi propudia nobis non licet nec audire, etiam pluribus turpe defendere est.« Quamvis dixerit nefas esse haec turpissima ethnicorum flagitia clarius explicari, nec aut ab ullo Christiano [Col. 0516C] audiri, aut ab alio quolibet homine defendi; non minus tamen vera, cunctisque explorata erant. Nam praeter varia poetarum aliorumque, atque imprimis Martialis de iis testimonia, sanctissimus sane Apostolus in sua sola ad Romanos Epistola tanto potiori jure nonnulla, eaque gravissima, Gentilibus exprobravit, quanto veriora esse certo certius noverat. (S. Paul., Epist. ad Rom. cap. I, vers. 16 et seqq.)

Recte igitur auctor noster ethnicorum argumentum in eos retorquet. Nullus siquidem probare umquam potuit Christianos tanti sceleris, de quo suspicabantur, fuisse reos. Quin immo tam ridiculam suspicionem piissimum illorum vivendi genus plane penitusque removebat. Contra vero Gentiles hujus aliorumque adhuc majorum scelerum a suis, ut dictum [Col. 0516D] est, auctoribus, aliisque testibus, omni fide majoribus, certe convincebantur.

Verum, tametsi, inquiet aliquis, a veritate omnino abhorruerit virilia sacerdotis a Christianis adorari; credibile tamen non est publicum de horrendo illo crimine, nisi data saltem occasione aliqua, sparsum fuisse rumorem. Quae igitur illa fuerit occasio, quisquis scire avebit, huic respondebimus Christianos, qui prioribus Ecclesiae saeculis publicam delictorum suorum criminumque graviorum poenitentiam agebant, extra fores limenque Ecclesiae ad omnium, praesertim sacerdotum, sese prostravisse pedes, ut illorum veniam impetrare possent. Gentiles vero cum id vaga incertaque fama excepissent, inde fabulam [Col. 0517A] confecerunt ab eis sacerdotis virilia adorari. De hujuscemodi enim poenitentibus, de quibus nos alibi fusius, haec prae caeteris scribit Tertullianus: »Exhomologesis prosternendi et humilificandi hominis disciplina est . . . . . Plerumque jejuniis preces alere, ingemiscere, lacrymari, et mugire dies noctesque ad Dominum Deum suum, presbyteris advolvi, et caris Dei adgeniculari, omnibus fratribus legationes deprecationis suae injungere (Tertullian. lib. de Poenit. cap. 6, pag. 146).« Rursum vero ille, tametsi Montanistae erroribus tunc implicatus, ab vera Ecclesiae doctrina defecisset: »Et te quidem,« inquit, »poenitentiam moechi ad exorandam fraternitatem in Ecclesiam inducens, conciliatum et concineratum, cum dedecore et horrore compositum prosternis in medium, [Col. 0517B] ante viduas, ante presbyteros, omnium lacinias invadentem, omnium vestigia lambentem, omnium genua detinentem« (Idem, lib. de Pudic. cap. 13, pag. 729).

Narrat etiam Eusebius Natalem confessorem, ab haereticis Asclepiodoto et Theodoto argentario plane deceptum, accepto salario, eorum sectae episcopum creatum fuisse. Sed tanti criminis ille nocturnis visionibus saepe admonitus, cum eas negligeret, a sanctis Angelis per totam noctem flagris gravissime caesus est: , , , , , , [Col. 0517C] . »Adeo ut primo diluculo consurgens, saccum induerit, et cinere conspersus confestim cum lacrymis ad pedes Zephyrini episcopi sese abjecerit, non solum cleri, verum etiam saecularium vestigiis advolutus, et Christi misericordis Ecclesiam quoque misericordem fletibus suis commoverit atque concusserit.« Vero itaque simillimum esse quis negabit ethnicos ex hoc pio sanctoque more, quem aut non satis intellexerant, aut malitiose interpretabantur, ansam arripuisse, Christianos turpis illius, qua de auctor noster loquitur, adorationis falso accusandi.



CAPUT XII. ALIAE CAECILII CRIMINATIONES, ET AD EAS OCTAVII RESPONSA EXAMINANTUR.
[Col. 0517D]


ARTICULUS PRIMUS. Quam immerito Caecilius Christianorum synaxes, et jejunia condemnet, dicatque eos esse desperatae factionis homines, lucifugam nationem, occultis signis se agnoscentes, atque antea se mutuo amantes, quam noverint.

Aliis ethnici conviciis potius quam legitimis accusationibus, Christianos infamare nitebantur. Quae enimvero illi piacula et scelera esse criminabantur, haec isti contendebant optima esse, probanda, ac recte instituta. Tale procul dubio est illud, cujus Caecilius Christianos tamquam sceleris alicujus arguit, [Col. 0518A] nocturnis scilicet congregationibus et jejuniis solemnibus, »non sacro quodam, sed piaculo foederari.« Sed lubenter illi fatebantur tam verum id esse, quam falsum erat, in iis synaxibus, quas solemni, ut ait Caecilius, die agere solebant, aliquid nisi sanctissimum peragi. Et id certe evidentissime inde probatur, quod de illis ex Justini martyris Apologia alibi a nobis deprompta, et infra ex Tertulliano proferentur. At sane illud jam satis ex iis demonstratum est, quae hactenus contra impudentes Caecilii protulimus calumnias, quibus scelera non minus nefanda, quam incredibilia, in illis admissa fuisse perperam causatus est.

Visne alium adhuc testem, hac in re omni exceptione majorem, tibi dari? Plinium, ethnicum utique [Col. 0518B] hominem, producemus, cui crimina, quorum Christiani insimulabantur, diligenter inquirendi provincia a Trajano imperatore demandata fuerat. Is quippe omnibus, qua potuit maxima diligentia, investigatis, ad eum scripsit Christianos, qui, ut ille ait, a christiana fide defecerant, affirmasse: »Hanc fuisse summam vel culpae suae, vel erroris, quod essent soliti stato die ante lucem convenire, carmenque Christo, quasi Deo, dicere secum invicem; seque sacramento non in scelus aliquod obstringere, sed ne furta, ne latrocinia, ne adulteria, ne fidem fallerent, ne depositum appellati negarent. Quibus peractis, morem sibi discedendi fuisse, rursusque coeundi, ad capiendum cibum, promiscuum tamen, et innoxium« (Plin. lib. X, Epist. ad Trajan. [Col. 0518C] pag. 376). Quid hoc testimonio, quod a Tertulliano transcriptum videbimus, ad probandam Christianarum synaxeum sanctitatem luculentius et efficacius (Tertullian. Apologet. cap. 2)?

Nullus itaque Christianus in his non solum congregationibus, sed »solemnibus etiam jejuniis omni laude dignis, non solum non erubescebat, verum etiam gloriabatur. Quamobrem Gregorius Nazianzenus in una adversus Julianum apostatam oratione: »Haec nos,« inquiebat, »longis jejuniis confecti, et semianimes. Haec nos, qui frustra vigilantes, atque in nocturnis stationibus nugamur, et tamen vos prosternimus« (Greg. Nazian. Orat. 4, pag. 299).

Gronovium itaque aliquis proculdubio mirabitur, qui in Minucii textu pro »solemnibus jejuniis,« [Col. 0518D] legendum suspicatur, »olentibus jejuniis.« Nonne enim tunc solemnia erant Christianorum, atque imprimis Quadragesimae jejunia? Nonne de iis Tertullianus scripsit: »Die Paschae communis et quasi publica jejunii religio est« (Tertullian. lib. de Orat. cap. 14). Si autem communis et publica, cur non et solemnis erat religio? At haec, pergit Gronovius, a Caecilio, ethnicorum partes agente, jejunia Christianorum in malam partem accipiuntur. Sed quid vetat cur ille homo ethnicus ea, aut irridendo, aut verum dicendo, appellaverit Solemnia? De his porro aliisque Christianorum jejuniis, qui plura desiderabit, is adeat Irenaeum ab Eusebio, lib. V Histor. Eccles. cap. 24, pag 192, citatum; Tertullianum [Col. 0519A] mox laudatum, lib. II ad Uxorem, cap. 4, lib. de Baptismo cap. 20, libro de Fuga cap. 1, lib. de Jejun. cap. 13 et 14.; Athanasium, Apologia ad Constantium Imperatorem, p. 310, et Apolog. de Fuga sua, p. 334; Cotelerii notas in Hermam, pag. 72 et seqq; atque in lib. V Constitut. Apostol. cap. 15, pag. 245, et seqq. Nos autem de Christianorum Vigiliis disseruimus tom. I. Apparat. lib. III, dissert. 1, cap. 6, art. 3, pag. 712 et seqq. De Jejuniis vero ibid., lib. I, dissert. 4, art. 5, pag. 53, et art. 23, pag. 67; nec non lib. II, dissert. 1, cap. 7, art. 2, pag. 330; ac lib. III, dissert. 1, cap. 1, art. 7, pag. 884; cap. 11, art. 7, pag. 1038 et seqq; et cap. 12, art. 4, pag. 1049.

Caecilii ergo aliorumque Gentilium intolerabilis [Col. 0519B] plane erat impudentia, qui Christianos castissimis moribus ornatos, et virtutibus sedulam operam dantes appellare audebant homines deploratae, illicitae et desperatae factionis, latebrosam lucifugamque, in publicum mutam, et in angulis garrulam nationem, qui occultis se notis ac insignibus agnoscebant antequam noverint, ac praesentia tandem tormenta mortemque penitus aspernabantur. Nam »propterea« inquiebat Tertullianus, quod omne supplicii necisque genus, repudiato solo nostro Christianorum nomine, statim declinare possumus, »desperati,« sicut etiam Lactantius aiebat, »et perditi existimamur« (Tertul. Apolog. cap. 50, pag. 44; Lactant. lib. V Instit. cap. 9, pag. 463).

Sed quo impudentior fuit illa Caecilii aliorumque [Col. 0519C] Gentilium petulantia ac procacitas, eo certe major fuit Octavii pro Christianis respondentis moderatio. Quid enim, amabo te, hac illius responsione moderatius? »Nec fastidiosi,« inquit, »sumus, si omnes unum bonum sapimus, eadem congregati quiete, qua singuli, nec in angulis garruli, si audire nos publice, aut erubescitis, aut timetis.« Ita autem ille singula accusationis capita elevat ac refellit. Primum enim negat Christianos esse illicitae factionis homines; quia, inquit, omnes unum bonum sapiunt. At illicita factio esse non potest sine partibus diversis, quae aliquid contra bonum publicum machinentur. Quamobrem nonnulli pro »fastidiosi« suspicantur legendum »factiosi.« Non male quidem si haec emendatio auctoritate codicis alicujus firmaretur. [Col. 0519D] Quis enim scit utrum Minucius verbum »factiosi,« ad illa, »bonum sapimus,« non retulerit? Quid si factionis illicitae criminationem his verbis, »eadem omnes congregati quiete, qua singuli« diluat? Verum si quis sit de vera illa lectione dubitandi locus, auctor tamen noster apertissime pronuntiat, probatque Christianos non illicitae factionis dici posse homines.

Tertulliani porro ibi ille premit vestigia, qui neutiquam Christianorum, sed ipsorummet Gentilium illicitam factionem esse planius hisque verbis demonstrat: »Haec coitio Christianorum merito sane illicita, si illicitis par: merito damnanda, si non dissimilis damnandis: si quis de ea queritur eo titulo, [Col. 0520A] quo de factionibus querela est, in cujus perniciem aliquando convenimus? Hoc sumus congregati, quod et dispersi; hoc universi, quod et singuli, neminem laedentes, neminem contristantes. Cum probi, cum boni coeunt, cum pii, cum casti congregantur, non est factio dicenda, sed curia. At e contrario illis nomen factionis accommodandum est, qui in odium bonorum et proborum conspirant, qui adversus sanguinem innocentium, scilicet Christianorum, conclamant« (Tertull. Apolog. cap. 39 et 40, pag. 36). Sed de his plura, ubi de hoc Tertulliani libro disputabimus.

Si Christianorum secta dici non potuit illicita factio, multo certe minus »desperata;« quando quidem »securi,« ut ait Minucius, »spe futurae felicitatis, [Col. 0520B] fide praesentis Dei majestatis animamur.« Nulla igitur desperatione, sed certissima aeternitatis spe quaelibet tormenta pro religionis suae professione constantissime perferebant, immo iis, ut diximus, gloriabantur. Acrius vero urget Lactantius nequaquam Christianos, qui »corpori suo non parcunt,« sed ipsosmet gentiles debuisse desperatos vocari, cum »nihil desperatius esse possit, quam torquere ac dilaniare eum, quem scias esse innocentem« (Lactant. lib. v. Instit. cap. 9, pag. 485). De his autem aliquid adhuc postea dicendum.

Non jure potiori ethnici objectabant Christianos nationem esse latebrosam et lucifugam, in publicum mutam, in angulis garrulam. Suam enim doctrinam palam praedicabant, promptumque ethnicis erat illos, [Col. 0520C] »audire publice.« nisi aut erubuissent impietatem criminaque sua patefieri, aut veram religionem sibi demonstrari timuissent.

Objicienti dehinc Caecilio Christianos occultis se notis, atque insignibus agnoscere, tam vere, quam simpliciter respondet: »Nos non notaculo corporis, ut putatis, sed innocentiae ac modestiae signo facile dignoscimus.« A nobis tamen observatum est Carpocratianos in posteriore sectatorum suorum auriculae dexterae parte, quamdam impressisse notam, qua eos haud dubie a caeteris hominibs discernerent (Tom. I Appar. lib. II Dissertat., cap. 3, art. 3, § 12, pag. 293). Sed neque Caecilius, neque Octavius de his aliisve haereticis loquuntur, sed de omnibus generatim Christianis, qui se invicem, ut [Col. 0520D] ait auctor noster, non alio quam innocentiae et modestiae signo dignoscebant. De illorum innocentia ex hactenus dictis, et infra adhuc dicendis constat, quemadmodum et de eorumdem praecipue in Ecclesia consistentium, vel ad eam venientium modestia, ex iis quae in Clementis Alexandrini libros annotavimus (Tom. I Apparat. lib. III, Dissert. 1, cap. 6, art. 4, pag. 713).

Ad postremum tandem Caecilii, de mutua Christianorum dilectione, convicium respondet Minucius Christianos mutuo et sincero amore sese diligere tum quia alios odisse non noverant, tum etiam quia unius parentis fratres, ut etiam dixerat Tertullianus, et consortes fidei, speique cohaeredes erant. Instat [Col. 0521A] vero Octavius hunc, qui maximi profecto aestimandus est, mutuum amorem ab Ethnicis exprobrari, quia »in mutua,« sicuti eos alloquendo asseverat, »odia saevitis; nec fratres vos, nisi plane ad parricidium recognoscitis,« vel ut mox laudatus a nobis Tertullianus ait, »ad occidendum alterutrum paratiores . . . . . . . quod apud ipsos omne sanguinis nomen de affectione simulatum« (Tertullian, loc. cit.). At de his fusius in nostra ad hunc Tertulliani librum dissertatione (Tertullian. Apologet., cap. 39, pag. 35). Interim vero de illa fraterna Christianorum charitate, et fratrum nomine, videsis Lucianum de Morte Peregrini, pag. 996, ac si lubeat, ea quae a nobis tom. super. pag. 473, ac pag. 999, observata sunt.



ARTICULUS II. Quo jure Caecilius dixerit templa tamquam busta a Christianis despici, nullaque ipsis esse templa, nullas aras, nulla nota simulacra, et ineptae recentiorum Iconoclastarum cavillationes refelluntur.
[Col. 0521B]

Gravissimum profecto crimen illud Caecilio videbatur, quod Christiani templa diis gentilium dicata non secus ac busta despicerent: »Templa, aiebat ille, ut busta,« id est, ut hominum mortuorum sepulchra aspernantur. Quamvis enim vox »bustum« a verbo uro derivetur, ac locum, in quo mortuorum corpora comburi solebant, primitus significaverit; solet tamen a probis auctoribus pro sepulchro, quemadmodum [Col. 0521C] hic ab auctore nostro, usurpari. Testem quemdam si postules, Tertullianum, ex quo sua Minucius hausisse videtur, tibi in medium illico adducemus, qui Ethnicis antea dixerat: »Nec minus templa, quam monumenta despicimus« (Tertull. lib. de Spectacul. cap. 13). Vides sane »bustorum« significationem clare explicari a Tertulliano, ab eoque confirmari deorum templa a Christianis despici, tamquam defunctorum hominum sepulchra. Quidni ea hunc in modum contempsissent, cum Clemens Alexandrinus, et alii, sicut alibi annotavimus, deorum templa esse reapse mortuorum hominum sepulchra demonstraverit? (Tom. 1. Apparat. lib. III, dissert. 1. cap. 7, art. 3, pag. 72, et seqq.)

Altera Caecilii querimonia criminatioque fuit, non [Col. 0521D] solum deorum templa a Christianis contemni, verum etiam illis, ut securius mysteria sua occultarent, nulla esse templa, nullas aras, nullaque simulacra: Audi, quaeso, quomodo ille ipse de iis conqueratur: »Cur nullas aras habent, templa nulla, nulla nota simulacra . . . . Nisi illud, quod colunt, et interprimunt, aut puniendum est, aut pudendum?« Nonne autem eadem est apud Origenem Celsi ethnici querela, Christianos incusantis ararum, statuarum, templorumque dedicationes, seu potius positiones, et collocationes fugere? , , (Orig. lib. VIII, contr. Cels. pag. 389).

Quid ergo putas Minucium ad hanc respondisse accusationem? Ultro concedit nullas fuisse Christianis [Col. 0522A] aras, nulla simulacra, immo nec ulla etiam templa ac delubra. Cur autem ea omnia non habuerint, hanc ille reddit rationem: »Putatis nos occultare, quod colimus, si delubra et aras non habemus. Quod enim simulacrum Deo fingam, cum si recte existimas, sit Dei homo ipse simulacrum? Templum quod ei extruam, cum totus hic mundus ejus opera fabricatus, eum capere non possit? Et cum homo latius maneam, intra aediculam vim tantae majestatis includam?« Haec ultima de templo verba ex hoc auctoris nostri loco transcripsit, atque ideo probavit Cyprianus (Cypr. de Idol. Vanit. pag. 15).

Aedicula autem, ut id obiter annotemus, erat sacellum aliquod, sive sacrae alicujus aedis appendix, aut loculamentum, ubi Dei alicujus simulacrum ei imago [Col. 0522B] collocabatur. Unde Cicero: »Quid, inquit, cum Licinia virgo Vestalis . . . . . Aram, et aediculam, et pulvinar sub saxo sacro dedicasset?« (Cic. Orat. 29, pro Domo sua, pag. 427.) Apuleius vero: »In ipso meditullio Hipponae deae simulacrum residens aediculae« (Apulei. lib. III Metam., sub fin.). Denique ut Plinium omittamus, certe Tertullianus, quemadmodum auctor noster, templa seu delubra, aras et aediculam his verbis distinxit: »Nec enim differt an extruas, vel exornes, si templum, si aram, si aediculam ejus instruxeris« (Tertullian., lib. de Idol. cap. 8, pag. 107). Verumtamen uterque quodlibet templum designat aediculae nomine, quo quidem idcirco utitur, ut melius ostendat quanto infinita Dei majestate minus augustiusque [Col. 0522C] sit.

Alia itaque Minucius ac longe praestantiora Christianis, quam ethnicis templa, delubra, altaria, aras et victimas, aliaque longe sacratiora sacrificia fuisse testificatur: »Nonne, Deus, inquit, melius in nostra dedicandus est mente, in nostro imo consecrandus est pectore? Hostias et victimas Domino offeram, quas in usum mei protulit, ut rejiciam ei suum munus? Ingratum est, cum sit litabilis hostia bonus animus, et pura mens et sincera conscientia. Igitur qui innocentiam colit, Domino supplicat; qui justitiam, Deo libat; qui fraudibus abstinet, propitiat Deum; qui hominem periculo subripit, optimam victimam caedit. Haec nostra sacrificia, haec Dei sacra sunt.«

Quemadmodum autem Caecilio Octavius, ita Origenes [Col. 0522D] Celso itidem ethnico, ac eadem, ut paulo ante dicebamus, objicienti respondet, illum non videre, , »quod arae«, unicuique nostrum sit ipsa »mens sua, ex qua« sursum feruntur vere intelligibiles ac suave olentes suffitus, precesque ex pura conscientia: , . »Simulacra autem Deo dicanda sunt non labrorum opera, sed a verbo Dei dedolata, formataque in nobis, videlicet virtutes, ad imitationem primogeniti totius creaturae, in quo sunt justitiae, temperantiae, fortitudinis, sapientiae, caeterarumque virtutum exempla. Haec sunt statuae, , Deo dicandae in animis justitiam juxta praeceptum Dei, et fortitudinem, et pietatem, reliquasque [Col. 0523A] virtutes exercentium« (Origen. lib. VIII, contr. Cels. pag. 389).

Pari itaque modo Minucius noster, et Origenes, atque alii ejusdem aetatis scriptores nostri, palam asserunt nulla Christianis fuisse templa et delubra, nullas sacras aedes, nullas aras, nulla simulacra. De iis autem omnibus uno eodemque modo illi loquuntur: immo vero si quid sit discriminis, illud est, quod Minucius ad verbum simulacra adjecit nota, quasi significare voluerit, Christianis nonnulla quidem fuisse simulacra, sed quae non erant nota, ac secreto et occulte servabantur.

Sed vide, quaeso, ineptas Calvinianorum aliorumque Protestantium cavillationes, qui in antiquissimorum Patrum scriptis, quodcumque sibi placuerit [Col. 0523B] admittunt, rejiciunt quod displicuerit. Palam enim vero cum Dallaeo fatentur Minucii nostri tempore, atque a primis Ecclesiae saeculis sua Christianis fuisse quidem templa, sed nullas aras, nullaque simulacra. At qua temeritate distinxerint ea, quae a vetustissimis illis scriptoribus non distinguuntur, parumper obsecro attendamus.

Bene quidem est, quod Dallaeus aliique Protestantes concedant prima Ecclesiae aetate Christianos sua habuisse templa. Sed qua fronte id negassent, quod ab illis Ecclesiae Patribus certo certius asseritur? Tertullianus siquidem, uti alibi vidimus, diserte pronuntiat illis fuisse templa, quae post Apostolum Ecclesiarum nomine, a Calvinianis tamen rejecto, appellavit. Visne aliud illius, etiam contra catholicam Ecclesiam [Col. 0523C] scribentis, testimonium? »Reliquas, inquit, libidinum furias, impias, et in corpora, et in sexus ultra jura naturae, non modo limine, verum etiam omni Ecclesiae tecto submovemus.« Jam vero annotavimus ea quoque graeco nomine , a Clemente Alexadrino nuncupari (Ap. p. 741, Tertul. lib. de Idol. cap. 7, pag. 107; et lib. de Virgin. veland. cap. 13, pag. 201; et lib. de Pudic. cap. 4, pag. 718, tom. 1. Apparat. pag. 713. Clem. Alex. lib. III. Paedag., cap. 11, pag. 255.)

Nec minus evidenter id evincitur ex Christianorum synaxibus, quas in aedibus templisque, ut saepius vidimus, agere solebant: ac praeterea ex publica reorum poenitentia, qui ad fores Ecclesiae prostrati, fidelium preces ac sacerdotum clementiam implorabant. [Col. 0523D] Denique hoc manifestissime probatur auctoritate Arnobii atque Lactantii, qui ethnicos idcirco vituperant, quod Christianorum conventicula et Ecclesias diruerint, aut combusserint. Plura autem de illa ecclesiarum eversione et instauratione narrat Eusebius easque vocat, , »sacras aedes«, et , »ecclesias« alibi vero , »aedes suas, in quibus conventus peragebant, ac tandem , aedes ecclesiarum« (Arnob. lib. IV, contr. Gent. pag. 152. Lactan., lib. V, Inst. cap. 11. Euseb. lib. VIII. Hist. Eccl. cap. 2, pag. 293 et 294, Ibid. cap. 17, pag. 316. Ibid. lib. IX, cap. 9, pag. 362).

Sed quid opus est pluribus illud probari, quod certissimum [Col. 0524A] est, nec ab adversariis nostris negari umquam potuit? Advertas igitur velim versipelle versutumque illorum ingenium. Confitentur Christianos sua quidem habuisse templa, non in nostrorum tamen, sed suorum dumtaxat formam. Nobis si non credas, ecce totidem Dallaei verba: »Neque enim sic accipienda est Minucii oratio, quasi nullae tum fuerint aedes, in quibus christianae communionis homines sacros conventus habuerint, quo et de rebus divinis edoceri, et communi Deo supplicare possent, qualia sunt, quae hodie Protestantium dicuntur templa« (Dallae, lib. I, de Imag. cap. 3, pag. 52). At qua, amabo te, ille, aliique ejusdem sectae homines, ratione umquam probaverunt templa vetustissimorum Christianorum, suis, non vero nostris, fuisse similia? Ne [Col. 0524B] minima quidem. Num ergo quia sicut Missae sacrificium, ita ex templis suis aras, et altaria, simulacra, et imagines penitus abstulerunt, inde antiquissima Christianorum templa suis similia esse venditant?

Verum qua profecto facilitate probatum est aedificata ab illis templa, eadem plane evidentia demonstrari potest positas fuisse in illis veteribus templis et ecclesiis aras, et erecta altaria. Tertullianus enim illud hisce verbis disertissime declarat: »Nonne solemniter erit statio tua, si ad aram Dei steteris« (Tertull. lib. de Orat. cap. 14, pag 155). Cyprianus vero non solum de altari, sed et sacrificio, quod adversarii nostri tam insolenter rejiciunt, haec in verba ad Furnenses scripsit: »Jam pridem in concilio episcoporum statutum, ne quis de clericis et Dei ministris [Col. 0524C] tutorem, vel curatorem testamento suo constituat, quando singuli divino sacerdotio honorati, et in clerico ministerio constituti, non nisi altari et sacrificiis deservire, et precibus atque orationibus vacare debeant.« Tum deinde ait, ab antecessoribus suis episcopis decretum: »Ne quis frater excedens ex hac vita, ad tutelam vel curam clericum nominaret: ac si quis hoc fecisset, non offerretur pro eo, nec sacrificium pro dormitione ejus celebraretur. Neque enim apud altare Dei meretur nominari in sacerdotum prece, qui ab altari sacerdotes et ministros voluit avocare. Et ideo Victor cum presbyterum ausus sit tutorem constituere, non est quod pro dormitione ejus apud vos fiat oblatio, aut deprecatio aliqua nomine ejus in Ecclesia frequentetur« (Cyprian. Epist. 1 ad Presbyt.). [Col. 0524D] Cernis certe ab eo altare et sacrificium ab Christianorum precibus, deprecationibus et orationibus distingui. In illorum ergo Ecclesiis vera ac proprie dicta erant altaria, ac sacrificium pro mortuis fieri tum solebat.

Alia autem ad Cornelium papam Epistola scribit rejectum Novatianorum, qui eum falso accusabant, librum »considentibus Dei sacerdotibus, et altari posito« (Idem, Epist. 45, pag. 87). Atque ut alia bene multa, in ejus scriptis cuique obvia praetermittamus, Lucio papae, de illius ab exsilio reditu, gratulatur; quandoquidem »magis crevit sacerdotalis auctoritas, ut altari Dei assistat antistes.« Sed illud a nobis hoc jam probatum est, quod etiam celeberrimus horum [Col. 0525A] Cypriani operum editioni praefectus, licet Anglicanae ecclesiae sectator, ultro palamque confitetur. Tam igitur certum est in Christianorum ecclesiis sive templis posita fuisse altaria, quam aedificatas ab eis Ecclesias, in quibus suos, uti fatetur Dallaeus, sacros conventus habebant. Nam sicut ille ait, »non modo ex Eusebii Historia, sed ex aliis aliquot veteris Ecclesiae monumentis satis constat, jam tum Christianis fuisse sacras hujus generis aedes, quibus si uspiam caruerunt, id factum paganorum vi ac injuria, praeter fas eam piis hominibus copiam ac libertatem invidentium, non autem ulla Christianorum ipsorum religione« (Dallae, lib. I, de Imaq. cap. 3, pag. 52, et seqq.).

Sed dic, quaeso, mi Dallaee; fateris quod dissimulare amplius non potuisti, suas Christianis fuisse sacras [Col. 0525B] aedes, negas altaria, negas simulacra, ubi fides? Nonne eodem plane modo dixit Minucius: »Cur nullas aras habent, templa nulla, nulla nota simulacra?« Cur ergo unum concedis, negas alterum? Numquid »fuit umquam«, ut tuis ipsis verbis utamur, »ulla vis major aut iniquior, quam ut tibi jus atque auctoritatem sumas, ipsas hominum, et quidem ante multa saecula mortuorum cogitationes pro arbitrio immutandi« (Dallae, de Imaginib. lib. I, pag. 52). Minus enim Minucius negare videtur Christianis fuisse templa et altaria, quam simulacra. Non enim inconsiderate addidit Caecilius, »nota simulacra«, id est, ut diximus, quae publica, aliisque cognita essent. Satis autem a nobis demonstratum est, a Christianis constructa fuisse templa et altaria, in quibus sacrificium [Col. 0525C] verum facere consueverant. Qua autem idem Dallaeus ratione illos nulla simulacra et imagines habuisse contendat, jam videamus.

Respondet ille »fieri posse«, ut Caecilius, quemadmodum alius quilibet gentilis, ambiguus haeserit utrum Christiani, »turpis et inhonestae formae numen in arcano colerent.« Nam ibidem Caecilius ipse dixit: »Abscondere quidquid illud colunt, magnopere nituntur.« Itane vero quia putas illud »fieri posse«, jus tibi sumis inde concludendi nec hunc gentilem, nec Minucium christianum negavisse quidem sua Christianos habuisse templa, et aras, sed tantum simulacra, de quibus uno eodemque modo loquuntur? Unde vero accepisti Ethnicis minus nota fuisse Christianorum simulacra, quam sacras aedes, quas occulte [Col. 0525D] tantum adire consueverant?

Urget tamen Dallaeus facile promptumque fuisse Octavio respondere, quaedam Christianis fuisse simulacra et altaria, sed longe ab Ethnicorum simulacris et altaribus diversa. Tantum autem abest, ut ita responderit, quin immo dicat nullum exstruendum Deo templum, quem non totus mundus, multo minus una aedicula includere potest: sed bonum animum, puram mentem, sinceram conscientiam optimas esse et litabiles Deo hostias ac victimas, denique hominem esse Dei simulacrum.

Verum nihil plane hoc responso levius ac futilius. Nam Judaei et Gentiles, apud quos tot aras, victimas et sacrificia facta fuisse nemo nescit, eodem ac Minucius [Col. 0526A] loquendi modo utuntur. In Philonis siquidem Judaei »de victimis,« libro haec legimus: , . »Dei altare intelligitur grata sapientis anima, compacta ex numeris solidis et individuis.« At longe plura eam in rem paulo ante scripserat (Philon., lib. de Victim., pag 851).

Gentilis vero Seneca, a Lactantio citatus: »Non est beneficium ipsum, inquit, quod numeratur, aut traditur. Sicut nec in victimis quidem, licet opimae sint, auroque praefulgeant, deorum est honos, sed pia ac recta mente venerantium« (Senec., lib. I, de Benef., cap. 6; Lactant., lib. VI, Institut., cap. 25, pag. 638). Quin etiam prius Cicero: »Cultus, aiebat, [Col. 0526B] deorum est optimus, idemque castissimus, plenissimusque pietatis; ut eos semper pura, integra, et incorrupta, et mente, et voce veneremur« (Cic., lib. II, de Nat. Deor., pag. 224, lin. 42). Si plura velis, adi Porphyrium aliosque plures a Le-caloperio, in hunc Ciceronis locum citatos. At quis umquam dixerit Judaeos, aut gentiles, his verbis negavisse apud suos vera fuisse altaria, aras, victimas, sacrificia. (Porphyr., lib. II. de Abstin. animal. sub fin.; Lescalop., in lib. II, de Nat. Deor., § 72, pag. 347.)

Quid vero facies Tertulliano, quem tam presso vestigio Minucius prosequitur? Nonne ipse quoque scripsit: »Nec minus templa, quam monumenta despicimus, neutram aram novimus, neutram effigiem [Col. 0526C] adoramus?« (Tertull., lib. de Spectac., cap. 13, pag. 96.) Nonne ibi tam aperte, quam Minucius ulla prorsus Christianis templa, aras et simulacra fuisse abnuit? Nonne etiam alibi ethnico Scapulae respondet: »Sacrificamus pro salute Imperatoris, sed Deo nostro et ipsius, sed quomodo praecepit Deus, pura prece?« (Idem, lib. ad Scapul., cap. 2, pag. 86.) Numquid idcirco negavit Christianos omnibus omnino caruisse templis, aris, et altaribus? Minime quidem, sicuti aliis paulo ante citatis probatum est illius verbis, et ab ipso Dallaeo concessum.

Necesse est igitur, ut dicamus a Minucio nostro, Tertulliano aliisque eodem modo loquentibus, illud uno concedi sensu, et alio negari. At quoniam contra ethnicos disputabant, idcirco negaverunt Christianos [Col. 0526D] gentilium more habuisse templa, in quibus fictitios deos colebant, et eos habitare arbitrabantur, vel aras et altaria, ad caedendas offerendasque eis victimas, sed habuisse sacras aedes et altaria, in quibus christiano ritu verum Deum colebant, incruentumque faciebant sacrificium. Nihil ergo dictu absurdius, quam citatis Minucii verbis, uti garriebat Dallaeus, excludi »Romanorum,« ita invidiose Catholicos haereticus homo appellat, »hominum« altaria, quia ipsi ejusque sodalibus sacrificium eucharisticum auctoritate propria rejicere placuit. Jam enim certissimo veterum Patrum testimonio ostendimus Minucii tempore in Christianorum templis sive Ecclesiis posita fuisse altaria, factumque sacrae Eucharistiae [Col. 0527A] sacrificium. Quod quidem postea Augustinus disertissime asseverat (August. lib. VIII, de Civit., cap. 27, pag. 217; et lib. X, cap. 20, pag. 255).

Eadem porro cum sint Minucii et Tertulliani de templis, et altaribus, atque de simulacris verba, eodem sane modo explicanda sunt. Negant itaque ulla apud Christianos fuisse simulacra, qualia videlicet ethnici deorum suorum construxerant. At hanc fuisse Minucii mentem non solum ex hactenus dictis, sed tota etiam inter ipsum ac Caecilium disputatione colligitur. Caecilius quippe objiciebat nulla Christianis, quemadmodum gentilibus fuisse falsorum deorum, sicut templa, ita nec simulacra. Fatetur autem Minucius rem profecto sic se habere. At quomodo non negat iis fuisse alia quam fictitiorum deorum templa, [Col. 0527B] ita etiam nec alia quam ipsorum ab illis facta simulacra inficiatur.

Neque urgeas omnia a Minucio omnino simulacra et imagines excludi, quandoquidem respondet: »Quod simulacrum Deo fingam, cum si recte existimes, sit Dei homo ipse simulacrum?« Nam de templis similiter, uti annotavimus dixerat: »Templum quod ei exstruam, cum totus hic mundus, ejus opere fabricatus, cum capere non possit?« Atqui Dallaeus, aliique ejusdem sectae homines, confiteri coguntur, his posterioribus verbis vera Christianorum templa non excludi. Ergo similiter fateantur necesse est, prioribus ejusdem Minucii verbis non alia excludi, quam falsorum deorum simulacra, statuas et imagines, quae a Christianis sine idololatria ferri non poterant. [Col. 0527C] De his porro Christianorum imaginibus et simulacris, eorumque usu in superioribus nostris dissertationibus egimus, ac plura a Petavio, Thomassino et aliis pluribus tradita legere poteris (tom. I, Apparat., pag. 747 et seqq.; Petav., tom. V, Theolog. dogmat., lib. XV, cap. 11, et Thomass., lib. XII; Theol dogmat. de Incarnat., cap. 7, et seqq.). Quid autem auctor noster de exhibito a Christianis cruci Christi cultu et honore statuerit, in quarto subsequenti articulo investigandum est.



ARTICULUS III. Quomodo Octavius refellat Caecilium objicientem a Christianis coli hominem cruci pro facinore affixum, ubi de suprema Christi divinitate: quam perspicue idem Octavius ostendat ab Aegyptiis scelestum hominem, et a Romanis reges et imperatores divino cultu honoratos, ac per illorum genios juratum; utrum vero Christianis per eorum salutem jurare fas fuerit.
[Col. 0527D]

Christianos duplicis adhuc sceleris Caecilius arguit: »Qui hominem, inquit, summo supplicio pro facinore punitum, et crucis ligna feralia eorum caerimonias fabulantur, vel potius, fabulatur, congruentia perditis sceleratisque tribuit altaria; ut id colant, quod merentur.« Audis sane quomodo gentiles duplicis adhuc nefarii, uti putabant, cultus Christianos condemnaverint; primo quod hominem crucis supplicio sua propter scelera affectum; secundo quod [Col. 0528A] crucem, ferale supplicii illius instrumentum, colerent ac venerarentur.

At Minucius utramque illam criminationem falsam esse singulatim ostendit. Ad priorem enim quod spectat, palam ille constanterque asseverat gentiles falli omnino, totaque errare via, qui in suum induxerant animum, hominem terrenum, ac cruci sua propter crimina suffixum, meruisse aut potuisse a Christianis Deum credi, atque eo titulo divinum ipsi ab illis tribui honorem. Persuasissimum quippe iidem Christiani habebant eos prorsus esse miserabiles, qui spem in mortali ponunt homine, quo mortuo, quod ab illo exspectare poterant, auxilium omne finitur.

Sed ipsemet Minucius audiendus est: »Quod religioni nostrae hominem noxium, et crucem ejus asscribitis, [Col. 0528B] longe de vicinia erratis, qui putatis Deum credi, aut meruisse noxium, aut potuisse terrenum. Nae ille miserabilis, cujus in homine mortali spes omnis in ititur; totum enim ejus auxilium cum extincto homine finitur.« Praefracte igitur negat a Christianis coli, noxium hominem ac morte merito mulctatum.

Quid ergo? Numquid Minucius tam certo affirmare potuit omnem prorsus cultum, ac venerationem Christo Servatori a Christianis denegatum, nullamque prorsus in illo spem habuisse? Nemo sane homo id umquam crediderit. Cum certum itaque et exploratum sit Christianos et coluisse Christum, et in eo, qui pro ipsis mortuus fuerat, spem collocasse, quid inde colligas, nisi pro rato fixoque Minucium posuisse, [Col. 0528C] Christum a sectatoribus suis revera coli, non quidem sicut hominem, a quo mortuo nihil amplius sperandum, sed sicut Deum, in quo, utpote vero et immortali Deo, spem maximam semper habebant? Nonne autem inde, ut id obiter observemus, recte colligi potest persuasum Minucio prorsus fuisse Christum esse verum summumque Deum, atque ejusdem cum aeterno Patre suo substantiae? Nam ille, uti supra ostendimus, constantissime docuit, unum dumtaxat esse Deum. Ubi ergo Christum Deum agnovit, ibi ipsum profecto unum eumdemque cum Patre suo Deum confessus est.

Petavius ergo ex iisdem Minucii verbis, sed alia ratione probare conatur, agnitam ab illo fuisse supremam Christi divinitatem (Petav., tom. II, Theolog. [Col. 0528D] dogmat., praef., cap. 5, § 3). Censet enim vir doctus illum fateri verum Deum esse Christum, eoque nomine coli a Christianis, quemadmodum ethnici deos suos venerabantur. Sed doctissimi viri pace nobis dicere liceat, paulo enodatius explicandum quomodo illud ex paucis, quae integra retulimus, Minucii verbis colligi possit. At haec videtur esse illius argumentatio. Erratis, ethnici, qui putatis hominem, mere terrenum ac noxium a nobis Deum credi. Nam credimus Christum non modo innoxium hominem, sed verum etiam fuisse Deum, in quo spes nostra firmissime innititur.

Christiani siquidem ab ethnicis judicibus interrogati, nec imminentium suppliciorum metu deterriti, [Col. 0529A] constanter, sicut Plinius ad Trajanum Imperatorem scripsit, respondebant: »Carmen Christo, quasi Deo, dicere secum invicem,« id est, Christo, quem verum Deum esse asserebant, et quales, uti visum Petavio, ethnici esse deos suos arbitrabantur (Plin., Epist. 101).

Tum deinde Minucius ethnicorum argumentum in ipsos retorquet ac demonstrat ab illis hunc ipsum, quem Christianis falso exprobrabant, religiosum cultum mero homini revera exhiberi. Nam Aegyptii, inquit ille, unum hominem selectum de omnibus consulebant, »illum propitiabant,« atque ipsi, quem dicebant esse Deum, caedebant victimas. Quam autem verum id sit, docebit te Porphyrius, qui ad Anebonem haec, sicut Eusebius refert, scripsit in verba: [Col. 0529B] »Homini quoque circa pagum, quem Anabin vocant, divinos honores tribuunt, eique sacrificium offerunt, et impositas altaribus hostias adolent.« , , , . »Ille vero postea tantum comedit, quae sibi ex privato penu, tamquam privato homini parata et apposita fuerint« (Euseb., lib. III, Praepar. Evang., cap. 3, pag. 94). Eadem ille, nullo auctore citato, repetit, sicut postea Theodoretus, qui Porphyrii quidem citat Epistolam, illiusque sensum, sed non verba exhibet (Theodoret., tom. IV, Serm. 3, de Angel. et daemon., pag. 516).

Alio adhuc argumento Minucius ethnicos ac potissimum Romanos ejusdem impietatis coarguit. Non suis enim tantum principibus et regibus, tamquam [Col. 0529C] diis, turpiter adulabantur: sed eorum etiam numen invocabant, ad eorum imagines supplicabant, implorabant ipsorum daemonem, ac tutius illis erat, per Jovis, quam regis sui genium jurare.

De scelerata illa adulatione, qua mortuos Imperatores suos Romani deorum numero adscribebant, haec apud Justinum Martyrem legimus: , . »Morientes apud vos Imperatores semper immortalitati consecrare dignamini, producentes quempiam, qui jurejurando confirmet vidisse se e rogo in coelum ascendere ardentem Caesarem.« Postea vero: »Et qui apud vos moriuntur, Imperatorum imagines forma [Col. 0529D] ista consecratis, et deos inscriptionibus nominatis« (Justin., martyr., Apolog. I, pag. 67-90). Sed haec impia Imperatorum Romanorum apotheosis nemini plane, qui vel primoribus labris aliquam illorum historiam attigerit, incognita esse potest. Non ibi tamen stetit prorsus detestanda ethnicorum adulatio, sed iisdem suis Imperatoribus, adhuc vivis. uti Julio Caesari, Octaviano Augusto, aliisque, exstruxerunt templa, et aras, atque sacerdotes creaverunt (Sueton., in Vita Julii Caes., § 76; et in Vita August., § 52. Cornel. Tacit., lib. III, Annal., circ. med.).

Suos autem Imperatores adhuc viventes, aut post mortem, deos a se renuntiatos, magis verebantur, quam antiquiores, longoque jam a tempore a suis [Col. 0530A] consecratos patribus. Cur ergo? Quia »tutius,« inquit Octavius, eis erat, »per Jovis genium pejerare, quam regis.« Ibi autem ille praeeuntem proculdubio secutus est Tertullianum, cujus haec ipsa verba legisse videtur: »Citius apud vos, gentiles, per omnes deos quam per unum genium Caesaris pejeratur« (Tertullian., Apolog, cap. 28).

Certo quidem certius est jam ab Augusti imperatoris tempore morem invaluisse, ut ii per nomen sive genium Imperatoris jurarent. Etenim Horatius eumdem Augustum alloquendo, sic canebat:

Paesenti tibi maturos largimur honores,
Jurandasque tuum per nomen ponimus aras. (Horat., l. II, Epist, l, v. 15 et 16.)
Audis certe et positas, sicut proxime diximus, Augusto [Col. 0530B] adhuc viventi aras, ac per nomen, id est, genium ejus ethnicos jurasse. Postquam vero ille fato functus fuisset, Claudius Caesar, teste Suetonio, »Jusjurandum neque sanctius sibi, neque crebrius instituit, quam per Augustum« (Sueton., in Vita Claud., § 11), id est, per ejus genium et nomen. Quam sacrum autem ac religiosum fuerit hoc jusjurandum si tibi adhuc probari aveas, disces utique ex his Taciti verbis: »Aubrio crimini dabatur violatum perjurio nomen Augusti. Quae ubi Tiberio notuere, scripsit consulibus . . . . . . . . . jusjurandum perinde aestimandum, quam si Jovem fefellisset« (Tacit., lib. I, Annal. ante fin.).

Neque porro per solius Augusti, sed aliorum etiam Imperatorum genium gentiles jurare consueverant. [Col. 0530C] Perversissimi siquidem hujus moris locupletissimus testis nobis est Apuleius. Cum enim Magistratus hortulanum quemdam quaererent, atque ubi esset sciscitarentur: »Militones, inquit, ibi nec uspiam delitescere adjurantes, genium principis contendebant« (Apulei. lib. IX, Metamorph. sub fin.). Caligula insuper multos, Suetonio teste, gravibus poenis affecit: »quod numquam per genium suum dejerassent« (Suet., lib. IV, § 27). Denique, ut plura omittamus, narrat Tertullianus, perduelles. qui a Cassii et Albini partibus stabant, per genios pejerasse Imperatorum (Tertullian., Apologet., cap. 35, et lib. ad Scapul., cap. 2, pag. 85).

Sed impium illud jusjurandum Christiani detestabantur. Quamobrem Polycarpus, quemadmodum aiebat [Col. 0530D] Eusebius, numquam a tyranno cogi potuit, ut per Caesaris genium juraret (Euseb., lib. IV, Hist. Eccl., cap. 15, pag. 131 et seqq.). Alii vero Christiani, sic uti idem Tertullianus testatur, irreligiosi, ac populi hostes propterea proclamati sunt, quod Caesarum imagines repropitiari, eorumque genios dejerare detrectaverint. Sed de Tertulliano adhuc aliquid suo loco dicendum (Tertullian., Apologet., cap. 32, p. 31, et lib. I, ad Nation., cap. 17, pag. 61).

Nonnulli porro a nobis fortassis inquirent cur Minucius tam confidenter pronuntiet ethnicos, »tutius,« vel sicut ait Tertullianus, »citius,« per Jovis, quam Imperatoris genium jurasse (idem, Apologet., cap. 28). Duplicem itaque rationem illis dabimus. [Col. 0531A] Prima est, quam Tertullianus nobis suggerit, gentiles minus deos suos timuisse, quam praesentem Imperatorum potestatem. Secunda vero, quia juramenti Deo praestiti, inquit Zozimus, condonatio divinae benignitati permissa erat (Zozim., lib. V, Histor. in fin.). Qui vero per genium principis, vel in re aliqua minoris momenti, verbi gratia pecuniaria, pejerabat, is, sicuti Ulpianus annotavit, fustibus castigari jubebatur (Ulpian., lib. II, titul. 2, leg. 13, § Si quis). Plura qui voluerit, ille adeat Brissonium, Hansenium Trelierum, et alios qui de veterum juramento, et Taffinum qui de genii cultu, ac per eum jurandi more scripserunt (Brisson., lib. VIII, de Formul. pag. 809; Hansen., de Jurament. veter., cap. 16; Taffin., de Anno saecul., etc., cap. 13).



ARTICULUS IV. Qua ratione Minucius dixerit cruces a Christianis nec coli, nec optari.
[Col. 0531B]

Octavius ad secundam Caecilii de crucis cultu objurgationem duobus quoque modis respondet. Prius autem illius responsum his nec pluribus verbis comprehenditur: »Cruces nec colimus, nec optamus.« Sed id quo brevius, eo obscurius multis videbitur. Itane vero Christiani, inquies, nec ipsam quidem Christi crucem, nec ullam prorsus ejus imaginem colebant? Nonne crux Christi a Cyrillo Hierosolymitano vocatur, » , salutare crucis lignum; et Eusebio, , salutare signum, , salutare ac vivificum, [Col. 0531C] atque etiam, , salutare trophaeum,« Romanae urbis, imperii, ac totius orbis praesidium, cujus divinam potentiam Licinius Imperator ethnicus agnovit? (Cyrill. Hierosol., Epist. ad Constan. Imperat., pag. 247.) Quis autem dubitat tale crucis signum a christianis sincero cultu honoratum? Si quis tamen reluctetur, is audiat Eusebium, qui Constantinum Magnum summis laudibus ideo extollit, quia triumphale, uti ait, illud signum coluit , in quo vim divinitatis et memoratos ibi ab eodem Eusebio mirabiles effectus, saepius expertus fuerat (Euseb., lib. I, de Vita Constant., cap. 31, pag. 423; lib. II, cap. 16, p. 451; lib. IV, cap. 21, pag. 535; et Orat. de Laudib. Constant., pag. 627 et 628). Ambrosius vero haud [Col. 0531D] dubitanter pronuntiat Christi crucem ab Helena, ejusdem Constantini matre, in capite regum locatam; »ut in regibus adoretur« (Ambros., orat. de Obit. Theodos., § 46, pag. 1211). Hieronymus vero ait Paulam »prostratam ante crucem, quasi pendentem Dominum cerneret, adorasse« (Hieron., Epist. 86, seu Epitaph. Paulae, pag. 673).

Quid plura? Julianus Apostata Christianos, quemadmodum Caecilius, objurgabat quod coelitus delapsum Jovis ac Martis clypeum irridentes ac contemnentes, crucis signum venerabantur. At illi respondet Cyrillus Alexandrinus, , »salutare lignum, , honorandae crucis,« refricare beneficiorum omnium in nos Christi morte collatorum [Col. 0532A] memoriam (Cyrill. Alexandr., lib. VI, contr. Julian., pag. 194 et seqq.). Quis autem dubitet longe aequius justiusque esse hujus salutaris signi, quam horrendorum ac turpissimorum flagitiorum a diis admissorum depictas in parietibus colere imagines?

Sed si res ita se habuerit, qua Minucius ratione dicere potuit: »Cruces nec colimus, nec optamus.« Quidam autem male ibi legerunt »oramus.« Alii auctoris nostri sensum perspectum satis non habentes, corrigendum censuerunt, et revera scribi voluerunt, »horremus.« Sed haec omnia contra codicis manuscripti fidem, nec meliori sensu.

Quid igitur, inquies, Minucius sibi voluit his verbis: »Cruces nec colimus, nec optamus,« aut quomodo ea possunt explicari? Certum autem videtur [Col. 0532B] illa non de ipso vero crucis Christi stipite et ligno, de quo jam citati a nobis Ambrosius et Hieronymus loquuntur, posse intelligi. Illius enimvero tempore vera illa crux Domini ab Helena, Constantini Magni matre, nondum reperta fuerat.

Quapropter ibi vel de hujus sacrae crucis signo et imagine, vel de aliorum sceleratorum hominum crucibus proculdubio loquitur. Atqui hoc secundo significatu verba ejus posse accipi inde haud absurde quis colliget, quod sicut »ethnici,« teste Origene, »legentes« Christi historiam, opinati sunt Christianos omnibus in crucem actis aliquam exhibere venerationem; ita etiam falso crediderunt, illos quaslibet cruces revereri (Origen., lib. II, contr. Cels., pag. 87). Huic autem explicationi favere videtur et [Col. 0532C] Caecilii redargutio, et Minucii responsum. Uterque enim non de cruce aliqua singulariter, sed generatim de crucibus sermonem fecit. Potuit autem Minucius recte omnino dicere Christianos hominum, ob scelera morte damnatorum, cruces nec colere, nec optare.

Si quis vero haec ipsius verba de verae Christi crucis imaginibus exponenda esse arbitretur, hanc proculdubio existimabit esse ejus mentem ac sensum. Cruces aut ligneas, aut cujusvis materiei non colimus; quia ipsum lignum, aut aliam similem materiam non honoramus, sed crucem videndo, omnem nostrum cultum, ad ipsummet, qui in cruce pependit, Christum referimus. Nec explicatio illa quibusdam nimis violenta censebitur. Ambrosius enimvero, qui [Col. 0532D] veram crucem Christi, uti observavimus, in regibus dixit adorari; paulo ante de illa ipsa sic scripserat: Helena »invenit titulum« crucis, »Regem adoravit, non lignum utique, quia hic gentilis est error, et vanitas impiorum: sed adoravit illum, qui pependit in ligno, scriptus in titulo« (Ambros., orat. de Obit. Theodos., § 46, pag. 1211).

Verum si ea sit auctoris nostri mens, quo jure adjecit, »nec optamus?« Quid enim Christianis optabilius, quam crucis Christi videre effigiem, aut pro Christo subire crucis supplicia? Responderi potest, Minucii verbum »colimus,« ad prius Caecilii, »adorandae;« atque »optamus,« ad »subeundae cruces« referri, ita ut hic sit sensus: Cruces non optamus, [Col. 0533A] aut quaerimus; sed si a tyrannis capti, eas subire cogimur, lubenti animo patimur, et optamus crucis supplicio vitam finire. Eodem autem sensu Tertullianus: »Plane volumus pati, verum eo more, quo et bellum nemo quis lubens patitur, cum et trepidare et periclitari necesse sit; tamen praeliatur omnibus viribus, et vincens in praelio gaudet, qui de praelio querebatur (Tertullian., Apologet., cap. 50).« At dissimulare non possumus, hac secunda interpretatione vim aliquam Minucii verbis afferri. Etenim una eademque vox simul signum dumtaxat crucis, et veram crucem significabit. Vide igitur qua ratione huic expositioni altera praeferenda sit.

Caeterum quidquid de horum Minucii verborum sensu pronuntietur, negari certe non potest Christianos [Col. 0533B] ejus tempore cultum aliquem reddidisse Dominicae crucis signo. Frontibus quippe suis illud saepissime imponebant, virginemque Eustochium Hieronymus hortatur: »Ad omnem actum, ad omnem incessum manus pingat Domini crucem;« atque aliam quoque virginem: »Crebro signaculo crucis munias frontem tuam, ne exterminator Aegypti in te locum reperiat, sed primogenita, quae apud Aegyptios pereunt, in tua mente salventur« (Hieronym., Epist. 18 ad Eustoch., pag. 46; et Epist. 97 ad Demetr., p. 790) Longe vero antiquiorem fuisse hunc Christianorum morem in sequentibus nostris dissertationibus demonstrabimus, ac eodem etiam crucis signo saepe saepius fugatos a Christianis daemones, sicut alia in dissertatione postea annotabimus (Dissert. in lib. Luc. [Col. 0533C] Caecil. de Mort persecut., cap. 5. art. 2 et 3). Quis itaque sanae mentis homo diffitebitur tributum a Christianis honorem crucis Christi signo, quo se creberrime ac singulis fere horis signabant, et cujus virtute tot tantaque miracula fieri mirabantur. Apage ergo ineptam Gronovii in hunc Minucii locum animadversionem, qua insulse asserit nullum cruci Christi tribuendum honorem. De illo autem adhuc postea agendum, de quo interim consulere poteris Petavium, Thomassinum, Gretserum, aliosque theologos sive scholasticos, sive controversiarum scriptores (Petav., tom. V, Theol. dogm., lib. XV, cap. 8. Thomass., lib. XII, Theol. dog. de Incarn., cap. 8; et Theolog. in Magist. Sentent., lib. III, diss. 9; et in D. Thom., III, part. quaest. 25).



ARTICULUS V. Quomodo Minucius telum ethnicorum, Christianis cultum crucis objicientium, in illos retundat, qui cruces in deorum simulacris, cantabris, vexillis, tropaeis honorabant, ac quarum signum in tumentibus navium velis, in jugo, et homine expansis brachiis orante repraesentatur.
[Col. 0533D]

Satis Minucio non fuit Ethnicos crucis cultum Christianis exprobrantes confutasse, sed id ipsum, quod inde conjiciebant telum, in illos sic retundit: »Vos plane ligneos deos consecratis, cruces ligneas, ut deorum vestrorum partes forsitan adoratis. Nam et signa ipsa, et cantabra,« (male aliqui scriptum [Col. 0534A] volunt labara) »et vexilla castrorum, quid aliud, quam inauratae cruces sunt et ornatae? Tropaea vestra victricia non tantum simplicis crucis faciem, verum et affixi hominis imitantur.« Videtur autem auctor noster haec delibasse ex Tertulliano, qui eodem prorsus modo illam ethnicorum de cultu cruci, a Christianis exhibito, vanam argumentationem refellit: »Qui crucis,« inquit, nos »religiosos putat, consecraneus erit noster, cum lignum aliquod propitiatur. Viderit habitus, dum materiae qualitas eadem sit. Viderit forma, dum id ipsum Dei corpus sit. Et tamen quanto distinguitur a crucis stipite Pallas Attica, et Ceres Pharia, quae sine effigie rudi palo, et informi ligno prostat? Pars crucis est omne robur, quod erecta statione defigitur: nos si forte integrum [Col. 0534B] et totum Deum colimus. Diximus originem deorum vestrorum a plastis de cruce induci. Sed et victorias adoratis, cum in tropaeis cruces intestina sunt tropaeorum. Religio tota castrensis signa veneratur, signa jurat, signa omnibus deis praeponit. Omnes illi imaginum suggestus insignes, monilia crucum sunt, siphara illa vexillorum, et cantabrorum stolae crucum sunt. Laudo diligentiam: noluistis nudas et incultas cruces consecrare« (Tertullian., Apologet., cap. 16, pag. 17). Alio autem in libro eadem, sed aliis verbis repetita legi ab omnibus possunt (idem, lib. I, ad Nation., cap. 12, pag. 58).

Cur autem Minucius dixerit ab ethnicis cruces ligneas, ut deorum suorum partes adorari, his intelliges ejusdem Tertulliani verbis. Cujusvis Dei »simulacrum, [Col. 0534C] inquit, prius argilla deformat cruci et stipiti superstructa. In patibulo,« id est, cruce, »corpus Dei vestri dedicatur« (idem, Apologet., cap. 12, pag. 14. Idem, lib. I, ad Nation., cap. 12, pag. 58 et seqq.). Quod quidem alio in libro planius clariusque explicat: sed quia longior ibi est, ad ejus librum te mittendum satius duximus. Neque tamen sine aliqua observatione praetermittendum est, adjectum a Minucio adverbium »forsitan« ante »adoratis.« Numquid enim illud omnino asseverare noluit, quoniam ethnici deorum suorum simulacra adorantes, ad suppositas eis cruces animum non advertebant? Quid vero, si illud ironice, atque idcirco affirmanter, quemadmodum Tertullianus, dixerit?

Ante utrumque vero Justinus Martyr Ethnicis similiter [Col. 0534D] objecerat »castrorum vexilla, et tropaea victricia« esse cruces, ut ait Minucius, vel sicut Tertullianus dixit »crucum stolas« (Justin. Apol. I, pag. 90). Omnibus autem cum id satis compertum sit, nihil amplius addemus, nisi illa Hieronymi ad Laetam verba: »Vexilla militum crucis insignia sunt« (Hieronym. epist. 57, ad Laet. pag. 591).

Memorata vero ab auctore nostro, et Tertulliano »cantabra« erant signa, quae purpura, et auro ornata, in pompis et solemnitatibus cum deorum figuris per urbem ferebantur. Neque aliud inter cantabra et vexilla intercedebat discrimen, nisi quia haec vela tantum erant, colore suo notissima: cantabra vero ab illis discernebantur et colore suo, et carmine [Col. 0535A] aliquo, vel nomine, quo grati aliquid ac jucundi significabatur.

»Tropaea« porro erant capta hostium spolia, quae duplici veru, uno recto, et transverso altero, atque idcirco crucis effigiem referente, solebant imponi. Tropaeis autem ferendis praepositi vocabantur cantabrarii, quorum mentio in Theodosiano codice, in quem legendae sunt Gothofredi notae, et Bullingeri, de Spoliis Gallicis, animadversiones (Cod. Theodos. leg. 2 de Collegiatis, tom. V, pag. 192. Bulling. de Spol. Graec., cap. 3).

Pergit Minucius, et ait crucis signum naturaliter videri in navi, quae velis tumentibus vehitur, et in jugo, quo consuevit terra arari. Sed haec adhuc fusius explicat Justinus martyr. Navis autem antennam [Col. 0535B] esse crucis signum Tertullianus Hieronymusque observarunt (Tertullian. lib. advers. Judaeos, cap. 11. Hieronym. Epist. ad Heliod.).

Aliud porro naturale crucis signum est homo »manibus,« uti ait Tertullianus, »expansis« vel quemadmodum Minucius noster loquitur: »Homo qui, porrectis manibus, Deum pura mente veneratur« (Tertull. lib. II, ad Nation., cap. 12).

Sed quorsum, inquies, ex hoc exemplo contra Ethnicos ille disputavit? Numquid et hi ethnici expansis etiam manibus preces fundebant? Ita sane; nec preces tantum, sed et sua hoc ritu faciebant vota, quemadmodum plurimis quorumlibet scriptorum testimoniis probatu facillimum est. Virgilius siquidem de Anchise cecinit:

[Col. 0535C] At Pater Anchises oculos ad sidera laetus
Extulit, et coelo palmas cum voce tetendit:
Jupiter omnipotens, precibus si flecteris ullis, etc. (Virgil., l. II Aeneid., v. 687 et seqq.)
Sequenti autem in libro:

Corripio e stratis corpus, tendoque supinas
Ad coelum cum voce manus, et munera libo
Intemerata focis. (Virgil., l. III Aeneid., v. 176 et seqq.)
Paulo post vero dicit ab eodem Auchise passis, id est, extensis manibus numen invocatum:

At Pater Anchises passis de littore palmis,
Numina magna vocat. (Ibid., v. 263.)
[Col. 0535D] Quid plura? Ipse alibi de alio cecinit:

Respicit ignarus rerum ingratusque salutis,
Et duplices cum voce manus ad sidera tendit:
Omnipotens genitor, etc. (Idem, l. X, v. 666 et seqq.)
Ovidius etiam de nauclero tempestatis tempore:

Ipse gubernator tollens ad sidera pulmas,
   Exposuit votis, immemor artis, opem. (Ovid., l. I Trist., Eleg. 10).
Alibi vero:

. . . . . . . . Hic votis numen adorat,
Brachiaque ad coelum, quod non videt, irrita tollens,
Poscit opem. (Idem., l. II, Metamorph., 58.)
Plura si velis, tibi suppeditabit Brissonius (Brisson., [Col. 0536A] lib. II, de Formul., pag. 44 et 118). Non solum autem gentiles, sed Moyses etiam, Israelitis contra Amalecitas pugnantibus, »cum levaret,« scilicet ad coelum manus, ac Deum pro eis precaretur, »vincebat Israel« (Exod., cap. XVII, 11).

Christianorum vero eumdem fuisse morem perspicue docet Tertullianus: »Illuc,« id est, coelum, »suspicientes Christiani, inquit, manibus expansis, quia innocuis; capite nudo, quia non erubescimus; denique sine monitore, quia de pectore oramus (Tertull., Apolog, cap. 30). Alio quoque in libro scribit: »Nos vero non attollimus tantum manus, sed etiam expandimus e dominica passione modulatum, et orantes confitemur Christo« (Idem, lib. de Orat., cap. 11). At de his Tertulliani verbis nos suo loco.

[Col. 0536B] Ambrosius etiam ubi sanctissimae Agnetis martyrium describit: »Si ad aras, ait ille, invita traheretur, tendere Christo inter ignes manus, atque in ipsis sacrilegis focis tropaeum Domini signare victoris,« id est, dominicae crucis signum, uti ibidem annotavimus (Ambros., lib. II, de Virgin., cap. 2, § 7, pag. 148).

Denique ut alios complures missos faciamus, Prudentius cecinit ex martyrum Fructuosi, Aurelii, et Eulogii manibus, quas ad Deum in flammis tollebant, vincula excidisse:

Non ausa est cohibere poena palmas,
In morem crucis ad Patrem levandas,
Solvit brachia, quae Deum precentur (Prudentius in Hymno Fruct., etc., p. 187.)
[Col. 0536C] Nec mirum sane; quandoquidem Paulus in prima ad Timotheum epistola scripserat: »Volo viros orare in omni loco, levantes puras manus« (Paul. Epist. I, ad Tim., cap. II, 8).

Recte igitur ex his auctor noster concludit: »Ita signo crucis aut ratio naturalis innititur, aut vestra,« scilicet gentilium, »religio formatur.«



CAPUT XIII. ALIA INIQUISSIMARUM CAECILII ACCUSATIONUM CAPITA EXPENDUNTUR.



ARTICULUS PRIMUS. Quanta injustitia Caecilius vitio Christianis vertat, quod honestis voluptatibus, spectaculis, pompis, circensibus et gladiatoriis ludis, ac turpibus theatri scenis abstinerent.
[Col. 0536D]

Alia Caecilius tamquam dedecora et crimina Christianis objicit, quae eo minus probro vitioque eis dari debebant, quo magis manifestam omnibus faciebant illorum pietatem et sanctimoniam. Nemo tamen mirabitur singularem hujuscemodi accusationis insolentiam, si animadverterit impios homines aegre semper tulisse prava, ac turpissima sua opera insigni eximiaque Christianorum sanctitate redargui et condemnari. Sed age videamus quaenam Caecilius illis exprobrare ausus est.

Christiani, inquiebat ille, honestis voluptatibus [Col. 0537A] abstinent. O grande scelus! Quid autem, amabo te, miram, si Christianus, qui crucifixum Dominum sequendo crucem suam quotidie ferre debet, omnem fugiat voluptatem? Nonne a Clemente Alexandrino didicimus voluptatem, , ab ipsismet gentilibus philosophis definiri, , »elationem animae, quae non paret rationi« (Clemens Alexand., lib. I. Paedag., cap. 13, pag. 135)? Observavimus vero ipsum adhuc docuisse voluptatis omnis principium esse cupiditatem, ac vicissim cupiditatem voluptate generari (Tom. I. Apparat., lib. III, dissertat. 2, cap. 21, art 2, pag. 1024). Quamobrem ab omni Christiano, quantum potest fieri, semper fugienda est. Quid vero, quod Cicero, etsi ethnicus, libros, quibus filium suum colendis officiis [Col. 0537B] informat, sic absolvit? »Omnem voluptatem dicimus honestati esse contrariam . . . . Nam ut tribuamus aliquid voluptati, condimenti fortasse nonnihil, utilitatis certe nihil habebit« (Cic., lib. III, Offic. pag. 404, et seqq.).

Caeterum Minucius noster, ne Caecilii animum nimis irritaret, modeste illi respondit: Christianos »malis abstinere voluptatibus,« quibus tamquam honestis ac licitis Ethnici indulgebant.

Dic ergo nobis, o Caecili, quae sunt illae honestae voluptates, quibus abstinere Christianis nefas esse contendis: »Non spectacula visitis,« ita illos alloquitur, »non pompis interestis, convivia publica absque vobis, sacra certamina, praecerptos cibos, et delibatos [Col. 0537C] altaribus potus abhorretis.« Sed novum profecto illud ac singulare criminis genus Minucium minime perculit, aut perturbavit Ultro enim confitetur ea omnia tamquam noxia, nefaria, ac pudori castisque moribus opposita Christianos fugere et aversari.

Ad spectacula enimvero et pompas quod attinet: »Nos, inquit, qui pudore et moribus censemur, malis voluptatibus, et pompis vestris, et spectaculis abstinemus, quorum et de sacris originem novimus, et noxia blandimenta damnamus.« Antea vero Tertullianus simili plane modo dixerat: »Aeque spectaculis vestris in tantum renuntiamus, in quantum originibus eorum, quas scimus de superstitione conceptas. Quin et ipsis rebus, de quibus transiguntur, praetersumus (Tertullian. Apologet., cap. 38, pag. [Col. 0537D] 34).« Quae autem fuerunt illae spectaculorum origines, ac quomodo ex idololatria et impio falsorum deorum cultu ortae sint, liquido edisseruit in suo de Spectaculis libro (Tertull., lib. de Spectac., cap. 5 et seqq., pag. 91 et seqq.), ubi plura de iisdem spectaculis eorumque interdicto legere poteris, quemadmodum in aliis passim SS. Patrum operibus.

Bene quidem dicet aliquis. Sed quid sunt »pompae,« a Minucio postea memoratae, quas Christiani non minus, quam spectacula fugiebant? Pompa graece dicitur , a verbo , quod latine significat mitto, deduco, transveho. Solemnis autem erat et publica per civitatum vicos deductio, et transvectio, quae fieri solebat in triumphis, supplicationibus aliisque solemnitatibus, ac praecipue circensibus. [Col. 0538A] In ea delecti viri ordine quisque suo, ac tibicines, aliique procedebant, et ab ultimis deorum simulacra deferebantur. Unde Macrobius: »Ferculo vehuntur in pompa ludorum circensium deorum simulacra (Macrob. Saturnal., lib. I, cap. 23) Tertullianus quoque: Circensium paulo pompatior suggestus, quibus proprie hoc nomen, pompa praecedens, quorum sit in semetipsa, probat de simulacrorum serie, de imaginum agmine, de curribus, de thensis, de armamaxis, de sedibus, de coronis, de exuviis. Quanta praeterea sacra, quanta sacrificia praecedant, intercedant, succedant, quot collegia, quot sacerdotia, quot officia moveantur, sciunt homines illius urbis, in qua daemoniorum conventus consedit« (Tertullian., lib. de Spectac., cap. 7, pag. [Col. 0538B] 93). Quaedam adhuc alia alibi retulit. Sed haec omnia singillatim et graphice a Dionysio Halicarnasseo descripta invenies (Idem lib. de Idololat., cap 11, pag. 110. Dionys. Halicar., lib. VII, Antiq. Roman. pag. 475 et seqq). De his vero nos nonnihil subnotavimus in quosdam Ambrosii libros (Ambr. Expos. psal. 118, serm. V, et lib I de Offic., cap. 18 § 73, pag. 21).

Quamvis autem inde, ac potissimum ex Tertultulliani verbis facile intelligatur, cur illa Ethnicorum spectacula Christianis prohibita sint; peculiares tamen quasdam hujus interdicti rationes auctor noster reddidit: »Nam in ludis curulibus,« inquit, »quis non horreat populi in se rixantis insaniam, in gladiatoriis [Col. 0538C] homicidii disciplinam, in scenicis etiam non minor furor, turpitudo prolixior.« In manuscripto codice regio legitur, »non minor furore, nec omnino absurdo sensu. Utut sit, Tertullianus auctori nostro praeiverat in suo Apologetico, ubi similiter scriptum legimus: Nihil est nobis cum insania circi, cum impudicitia theatri, cum atrocitate arenae, cum xysti vanitate.« Rursus vero alibi: »quid non frequentas, aiebat, tam solemnes voluptates circi furentis, et caveae saevientis, et scenae lascivientis?« Demum alio adhuc in libro: »Perit et fidelis, elapsus in spectaculum quadrigarii furoris, et gladiatorii cruoris, et scenicae foeditatis, et xysticae vanitatis, in lusus et convivia saecularis solemnitatis, in officium, in ministerium alienae idololatriae« (Tertullian. Apolog., [Col. 0538D] cap. 38, pag. 34. Idem lib. I, adver. Marcion., cap. 27, pag. 451. Lib. de Pudic., cap. 7, pag. 722). Quapropter Hieronymus ad Marcellam haec scribit: »Habeat sibi Roma suos tumultus, arena saeviat, circus insaniat, theatra luxurient.« Etenim: »credens in dominum, Jesum,« uti ille alibi de sancto Hilarione dixit, »non circi furoribus, non arenae sanguine, non theatri luxuria delectatur (Hieronym., epist. 45, ad Marcel., pag. 554, et in vita Hilarion., pag. 75).

Porro autem Tertullianus in jam citato a nobis de Spectaculis libro, postquam manifestum omnibus fecit, quid sit circus, cur sic nuncupatus, et quid in eo ageretur, tum postea, quid haec auctoris nostri verba: »Populi in se rixantis insaniam,« significent, [Col. 0539A] luculenter explicavit: »Cum furor, inquit, interdicitur nobis, ab omni spectaculo auferimur, etiam a circo, ubi proprie furor praesidet. Aspice populum ad spectaculum jam cum furore venientem, jam tumultuosum, jam caecum, jam de sponsionibus concitatum. Tardus est illi praetor, semper oculi in urna ejus cum sortibus volutantur. Dehinc ad signum anxii pendent; unius dementiae una vox est. Cognosco dementiam de vanitate: Misit, dicunt, et nuntiant invicem, quod simul ab omnibus visum est. Teneo testimonium caecitatis. Non vident missum quod sit: mappam putant; sed est diaboli ab alto praecipitati figura, (alias, gula). Ex eo itaque itur in furias, et animos, et discordias, et quidquid non licet sacerdotibus pacis. Inde maledicta, convicia [Col. 0539B] sine justitia, odii etiam suffragia sine merito amoris« (Tertul., lib. de Spectac., cap. 8, pag. 93. Ibid. cap. 16, pag. 97). His plura addit, quae te legere non pigeat. Videre quoque poteris, quae de iisdem spectaculis adjecit; ubi ille, sicut Martialis, Suetonius et alii, mentionem fecit mappae, quae, ut quidam aiunt, victori a praetore mitti solebat, vel sicut aliis placet, quae committendorum ludorum signum erat (Juven. in fin. Satyr. 11. Martial., lib. XII, Epigr. 29. Sueton. in Vita Neron., § 22). Carminis vero iambici, inter Gregorii Nazianzeni opera editi auctor enucleate describit circi furorem, iras, rixas, convicia, odia, pugnas, vulnera, et caedes (Gregor. Nazianz., Carm., iam. 3, pag. 292).

[Col. 0539C] Quam autem Minucius dehinc notat, »in gladiatoriis« ludis, »homicidii disciplinam,« haec clarius a Cypriano exponitur: »Paratur, ait sanctissimus ille martyr, gladiatorius ludus; ut libidinem crudelium luminum sanguis oblectet. Impletur in succum cibis fortioribus corpus, et arvinae toris membrorum moles robusta pinguescit; ut saginatus in poenam carius pereat. Homo occiditur in hominis voluptatem; et ut quis possit occidere, peritia est, usus est, ars est. Scelus non tantum geritur, sed et docetur. Quid potest inhumanius et acerbius dici? Disciplina est, ut perire quis possit; et gloria, quod perimit« (Cyprian. lib. ad Donat., pag. 5). Vide adhuc, si placet, Tatianum, Arnobium, Lactantium, Prudentium, et quae de illis gladiatorum certaminibus alibi observavimus« [Col. 0539D] (Tatian. Orat. contr. Graec., pag. 161. Arnob. lib. II, pag. 72. Lactant. lib. VI, cap. 20, pag. 617. Prudent. lib. II. contr. Symmach., pag. 429, in hymn. SS. Fructu. Augur., etc., pag. 135; et Hamart., pag. 322. Tom. 1. Apparat., pag. 800).

Denique de scenicis turpitudinibus idem quoque Cyprianus, quae ab auctore nostro dicta sunt, paulo copiosius edisserit: »In theatris, inquit, conspicies, quod tibi et dolori sit et pudori. Cothurnus est tragicus prisca carminum facinora recensere: de parricidiis et incestis error antiquus, expressa ad imaginem veritatis actione replicatur, ne scelus transeuntibus exolescat, quod aliquando commissum est. Admonetur omnis coetus auditu, fieri posse, quod factum est . . . . . Tum delectat in mimis turpitudinum magisterio, [Col. 0540A] vel quid domi gesserit, recognoscere; vel quid gerere possit, discere. Adulterium discitur, dum videtur, et lenocinante ad vitia publicae auctoritatis malo, quae pudica fortasse ad spectaculum matrona processerat, de spectaculo revertitur impudica . . . . Exprimuni impudicam Venerem, adulterum Martem, et Jovem illum suum non magis regno, quam vitiis principem . . . . Deos suos, quos venerantur, imitantur; fiunt miseris et religiosa delicta« (Cypr. ibid., pag. 5 et seqq.).

Prius vero Tertullianus: »A theatro, inquit, separamur, quod est privatum consistorium impudicitiae . . . . summa gratia ejus de spurcitia plurimum concinnata est, quam Atelanus gesticulatur, quam mimus etiam per mulieres repraesentat, sexum pudoris exterminans, [Col. 0540B] ut facilius domi, quam in scena erubescant; quam denique pantomimus a pueritia patitur in corpore, ut artifex esse possit. Ipsa etiam prostibula publicae libidinis hostiae in scena proferuntur, etc.« (Tert. lib. de Spectac., cap. 17, pag. 98). Ante utrumque porro Theophilus Antiochenus, Clemens Alexandrinus, ac postea Lactantius, Hieronymus, Auctor carminis iambici Gregorio Nazianzeno ascripti, et alii in has obscenitates scenicas jure merito invehuntur. Quis porro nescit iis scatere ethnicorum poetarum cum graecorum tum latinorum tragoedias et comoediasquae in multorum perniciem longe diutius, quam plura eaque utilissima veterum Ecclesiae Patrum opera, typis editae perseverarunt? (Theoph., lib. III, [Col. 0540C] ad Autolyc., pag. 126 et seqq. Clem. Alex. lib. II, Poedag., cap. 6, pag. 169 et lib. II, cap. 11, pag. 254. Lactant. lib. 6. Institut., cap. 20, pag. 619 et seqq. Hieronym. epist. 18. ad Marcell. Apud Greg. Nazianz. tom. 2, pag. 191.)



ARTICULUS II. Quomodo Minucius respondeat aliis Caecilii obtrectationibus, Christianos publicis conviviis, et sacris certaminibus non interesse, et abstinere ab idolothytis, ubi ostenditur, quae essent illa publica ethnicorum convivia, ac quantum a Christianis discreparent.

Triplici adhuc de causa Christianos increpat Caecilius, quod publica cum Ethnicis convivia celebrare, sacris eorum certaminibus interesse, ac delibatos [Col. 0540D] diis cibos et potus praegustare detrectarent. Quae autem essent illa convivia ethnicorum, et cur instituta, si scire desideras, docebunt te haec Tertulliani verba: »Grande videlicet officium focos ut toros in publicum educere, vicatim epulari, civitatem tabernae habitu abolefacere, vino lutum cogere, catervatim cursitare ad injurias, ad impudentias, ad libidinis illecebras. Siccine exprimitur publicum gaudium per publicum dedecus? Haeccine solemnes dies principum decent, quae alios non decent? Qui observant disciplinam de Caesaris respectu, hi eam propter Caesarem deserent; et malorum morum licentia pietas erit, occasio luxuriae religio deputabitur« (Tertull., Apologet., cap. 35).

Ex his aliisque ejus verbis facile quivis intelligat, [Col. 0541A] ea convivia summo cum dedecore celebrata fuisse solemnibus Imperatorum, Caesarumque diebus, nimirum natalibus, sicut ille alibi narrat, item illorum quinquennalibus, de quibus aliquid praestrinximus, decennalibus, vicennalibus ac cujuslibet anni initio, ut suo loco explicabitur, atque maxima triumphorum solemnitate (Tertull. lib. II, ad Uxor., cap. 6; lib. de Spectaculis, cap. 6; Dissert. in Luc. Caecil., cap. 8 et 13, art. 7 et 3.)

Nec minori profecto morum depravatione, ethnici alia adhuc certis quibusdam deorum festis convivia agebant. Talia enimvero illa erant, de quibus idem Tertullianus: »Non in publico, inquit, Liberalibus discumbo, quod bestiariis supremam coenantibus mos est« (Tertullian. Apologet., cap. 42, pag. 38). [Col. 0541B] Quamobrem Christiani ea impia, et idololatriae vitio coinquinata penitus detestabantur. Et certe Martialis episcopus, teste Cypriano, convictus est idololatriae, quoniam gentilium turpia et lutulenta convivia frequentaverat (Cyprian. epist. 67, pag. 173).

Minucius itaque cum haec a nemine pio homine ignorari posse probe sciret, iniquae Caecilii objurgationi nihil aliud respondendum esse duxit, quam illi omnibusque aliis ethnicis demonstrando, quantum ab illorum conviviis nostra dissiderent: »Convivia, inquit, non tantum pudica colimus, sed et sobria. Nec enim indulgemus epulis, aut convivium mero ducimus, sed gravitate hilaritatem temperamus.« At de his jam aliquid delibavimus, et plura in sequenti de [Col. 0541C] Tertulliani apologetico sermone disputabimus (Tom. 1. Apparat., lib. II, dissert. 1, cap. 6, art., 4. pag 715).

De sacris autem, quemadmodum illa Caecilius appellat, certaminibus disseruimus, tomo primo nostri Apparatus, et superiori articulo, ubi de gladiatoribus et spectaculis egimus (Tom. I. Apparat. pag. 774 et 800). Minucius porro huic obtrectationi nihil aliud adhuc, quam quae a nobis citato ejusdem Apparatus nostri loco observata sunt, videtur respondisse. Satis autem ex dictis patet quam horrenda fuerit eorum crudelitas.

Tertium Caecilianae reprehensionis caput est, quod Christiani delibatos diis cibos gustare renuerent. At Minucius id libenter fatetur, simulque hujus abstinentiae reddit rationem: »Quod vero sacrificiorum [Col. 0541D] reliquias,« ita ille loquitur, »et pocula delibata contemnimus, non confessio timoris est, sed verae libertatis assertio. Nam etsi omne quod nascitur, ut inviolabile Dei munus, nullo opere corrumpitur, abstinemus tamen, ne quis existimet, aut daemoniis, quibus libatum est, cedere, aut nostrae religionis pudere.«

Quamvis autem Minucius nusquam, uti jam annotavimus, expressa sacrae nostrae Scripturae auctoritate, contra ethnicos eam aspernantes, pugnaverit, atque idcirco legem ab Apostolis de idolotythorum abstinentia latam penitus taceat, videtur tamen ad ea alludere, quae Paulus de illa, et hujus abstinentiae ratione in prima ad Corinthios Epistola tradidit (I Corint., cap. VIII, 1 et seqq. et cap. X. 19 et seqq.). Tertullianus vero ipsamet Pauli verba eamdem profecto [Col. 0542A] in rem citare non dubitavit: »Sed neque, inquit, de sacrificato et parentato edimus, quia non possum coenam domini edere, et coenam daemoniorum (Tertull. lib. de Spectac., cap. 13). Denique Clemens Alexandrinus plura his, quae auctor noster dixit, plane consentanea, prius tradiderat (Clemens Alexandr. lib. II. Paedag., cap. 10, pag. 213).

Contra tamen Celsus apud Origenem acrius Christianos hoc, uti aiunt, argumento ad hominem urgebat: »Si idola nihil sunt,« uti Christiani contendebant, »quid molesti est frui epulis?« Sed futilem illam argumentationem Origenes, jam citatae a nobis Pauli ad Corinthios Epistolae verbis funditus evertit, additque: »Etiamsi sunt daemones, quibus sacrificantur victimae, non debemus eorum sacrificiorum [Col. 0542B] fieri participes, , , , , , cum sciamus differentiam inter mensam Domini, et mensam daemoniorum; et hoc scientes, nihil non faciamus, ut semper participantes mensae Domini, modis omnibus caveamus a communicatione mensae daemonum« (Orig., lib. VIII, contr. Cels., pag. 394). Videsis Cyrillum Alexandrinum, simili argumentationi a Juliano apostata propositae respondentem, et Cyrillum Hierosolymitanum, Oecumenium, Estium aliosque Scripturae interpretes in citata Apostoli verba« (Cyrill. Alexand. lib. VII, contr. [Col. 0542C] Julian., pag. 233. Cyrill. Hierosol. Cateches. 4, pag. 34).



ARTICULUS III. Examinantur aliae Caecilii reprehensiones, quibus Christianos idcirco vituperat, quod floribus caput, odoribus corpus non honestarent, unguenta funeribus reservarent, coronas negarent mortuis, quorum corpora non cremabant, sed sepeliebant; ubi de more sepeliendi corpora ejusque antiquitate.

Alia Caecilius in Christianis reprehendit, quae laude longe magis, quam vituperatione digna erant: »Non floribus, inquit, caput nectitis, non corpus odoribus honestatis, reservatis unguenta funeribus, coronas etiam sepulchris denegatis.« Triplex est illa criminatio, [Col. 0542D] uti vides Minucius autem priori respondet non legitimum florum usum, sed abusum coronarum a Christianis jure merito reprobari. Audi, quaeso, ejus verba: »Quis ille, qui dubitat vernis indulgere nos floribus, cum capiamus et rosam veris et lilium, et quidquid aliud in floribus blandi coloris, et odoris est. His enim et sparsis utimur mollibus, ac solutis, et sertis colla complectimur. Sane quod caput non coronamus, ignoscite. Auram boni floris naribus ducere, non occipitio, capillisve solemus haurire.«

Praevium vero ibi sequi videtur Tertullianum, qui absurdam hancce gentilium criminationem simili plane responso diluerat: »Non amo, inquit, capiti coronam; quid tua interest? Emptis nihilominus floribus quomodo utar? Puto gratius liberis et solutis, et [Col. 0543A] undique vagis, sed et si in coronam coactis, nos coronam naribus novimus. Viderint qui per capillum odorantur« (Tertullian. Apologet., cap. 42, pag. 38). Sed haec fusius ille alio in libro prosecutus, ostendit licitum esse florum usum, modo illorum color et odor non aliis, quam visus et odoratus sensibus, ad hunc finem divina Providentia destinatis, percipiatur: »Utere, inquit, floribus visu et odoratu, quorum sensuum fructus est . . . Caeterum in capite quis sapor floris? Qui coronae sensus, nisi vinculi tantum, quo neque color cernitur, neque odor ducitur, nec temeritas commendatur? Tam contra naturam est florem capite sectari, quam cibum aure, quam sonum nare. Omne autem quod contra naturam est, monstri meretur notam penes omnes, penes nos vero etiam elogium [Col. 0543B] sacrilegii in Deum, naturae dominum et auctorem« (idem lib. de Corona., cap. 5, pag. 123). Quin etiam apud Lucianum, tametsi gentilem, ii castigantur, qui gestabant coronas, , »quia coronae locum,« ubi imponenda esset, »nesciebant« (Lucian. Dial. de Morib. philosoph., pag. 24).

Aliam tamen improbati a Christianis coronarum usus rationem Justinus Martyr reddidit; quia deorum simulacris anima carentibus tribui ab ethnicis solebat (Justin. Apolog. 2, pag. 57) Quin immo mox laudatus a nobis Tertullianus variis argumentis probat, illius moris originem ab impio illo deorum cultu derivari. Postea vero haec adjecit: »Quo satis instruamur, quam alienam judicare debeamus coronati [Col. 0543C] capitis institutionem ab eis probatam, et in eorum deinceps honorem dispensatam,« sicut adhuc alio in libro ostendit, »quos saeculum deos credidit (Tertullian. lib. de Coron., cap. 7 et seq., pag. 124 et seq. Et lib. de Spect., cap. 7, 11 et 12, pag. 93 et 95).« Quamobrem sequester ejus Cyprianus confessoribus Christi gratulabatur hisce verbis: »Ab impio sceleratoque velamine, quo illic velabantur sacrificantium capita captiva, caput vestrum liberum mansit. Frons cum signo Dei pura diaboli coronam ferre non potuit, coronae se Domini reservavit« (Cypr., de Lapsis, p. 122). Consule adhuc, si lubet, singularem Maderi de Coronis librum, et ea, si velis, quae de illis superiore Apparatus nostri tomo diximus, et quae adhuc postea dicenda sunt (Tom. I. Apparat., pag. 801 et [Col. 0543D] seq. et infr., cap. 19, art. 2.)

Verum Caecilius, aliique gentiles, non eo tantum nomine Christianos culpabant, quia coronas vivis hominibus denegabant, sed etiam mortuis: »Coronas, inquiebat, etiam sepulcris denegatis.« Quid vero ad haec Octavius? Verum plane id esse libenter concedit, miraturque mortuos ab Ethnicis coronari: »Ego vos, ait, in hoc magis miror, quemadmodum tribuatis exanimi aut non facem, aut non sentienti coronam, cum et beatus non egeat, et miser non gaudeat floribus« (Ibid. pag. 341). Verum corruptus plurimis videtur hic auctoris nostri textus, et in quibusdam editionibus particula non et nomen exanimi omissa sunt. Sed haec correctio codici manuscripto adversatur, [Col. 0544A] augetque potius quam tollit difficultatem. Minucii quippe menti contraria apparet. Non enim mirum »sentienti« facem tribui, sed mortuo, qui nihil videre potest. Servata autem codicis lectione, is videtur esse auctoris nostri sensus: »Miror equidem cur non sentienti et mortuo homini coronas tribuatis.« Non minus siquidem illud absurdum est, quam si »exanimi,« atque idcirco non sentienti, admoveatis facem. Mortuus namque homo aut »beatus« est aut »miser:« si beatus ac felicitate aeterna fruatur, non eget floribus; si miser poenisque crucietur aeternis, gaudere non potest floribus, qui nullo gaudii sensu affici potest.

Eo autem argumento gentiles exagitat, qui non solum usitato more coronabant mortuos, sed quibus [Col. 0544B] etiam illud antiquissima lege praeceptum fuerat. Testem, si velis, habebis Ciceronem, ubi de XII Tabularum legibus disserit: »Illa, inquit, jam significatio est laudis, ornamenta ad mortuos pertinere, quod coronam virtute partam, et ei qui non peperisset, et ejus parenti sine fraude esse lex impositam jubet« (Cic. lib. II de Legib., pag. 341, lin. 39). Docet vero Plinius quando imponenda erat: »Quis ergo honos, inquit, ut ipsi mortuo parentibusque ejus, dum intus positus esset forisve ferretur, sine fraude esset imposita?« (Plin. lib. XXI Natur. Hist., cap. 3. pag. 107.) hoc est, cum mortui corpus servabatur domi, indeque efferebatur ac funebris pompa fiebat. De omnibus etiam mortuis scripsit Lucianus: : »Coronatos [Col. 0544C] pulcherrimis floribus splendide vestitos proponunt« (Lucian. de Luctu, pag. 810). Sed hunc ille morem aliosque gentiles sepulturae ritus irridet et explodit. Quidni ergo Christiani illum rejecissent coronarum usum, de quo nos alibi disputavimus? (Tom. I Apparat. lib. III, Dissert. I, cap. 19, art. 6, pag. 802 et seqq.) Cur autem eum respuerint, hanc Minucius reddidit rationem: »At enim nos exequias adornamus eadem tranquillitate qua vivimus; nec annectimus arescentem coronam, sed a Deo aeternis floribus vividam sustinemus« (Minuc. pag. 342), hoc est exspectamus.

Quamvis autem Christiani mortuorum caput nulla redimirent corona, unguentis tamen illorum corpora ungere solebant (Ibid. pag. 98). Quid enim aequius quam ut propositum sibi ab Evangelista uncti corporis [Col. 0544D] Christi (Johan. XIX, 39 et seq.) exemplum imitarentur? Neque Caecilius hunc morem condemnare ausus est. Cum enim unguentorum usus Darii tempore, inquit Plinius, ad eos pervasisset, »tum honos et ad defunctos pertinere coepit« (Plin. lib. XIII, Natur. Hist., cap. 1, pag. 56). Quid igitur ipse Caecilius in Christianis redarguat, audiamus: »Non corpus odoribus honestatis, reservatis unguenta funeribus« (Minuc. pag. 97). Eos itaque corripit, non quia mortuos unguentis perfunderent, sed non ungerent dum adhuc vivebant. Octavius vero hanc praeposteram omnino accusationem aspernatus, nihil videtur ad eam respondisse, nisi forte quod ibidem dixerat, Christianos licitum quidem florum atque adeo unguentorum [Col. 0545A] usum non rejecisse, sed intulerabilem, sicut alibi patefecimus (Tom. I Apparat., pag. 803 et seq.), gentilium abusum. Plura porro Tertullianus de pio laudandoque Christianorum mortua corpora ungendi ritu tradidit, quae suo loco a nobis examinanda sunt.

Postremo Caecilius Christianos adhuc antiquum mortuos sepeliendi morem servantes, sic insectatur: »Exsecrantur rogos et ignium sepulturas, quasi non omne corpus, etsi flammis subtrahatur, annis tamen et aetatibus in terram resolvatur; nec intersit utrum ferae diripiant, an maria consumant, an humus contegat, an flamma subducat: cum cadaveribus omnis sepultura, si sentiunt, poena sit; si non sentiunt, ipsa conficiendi celeritate, medicina« (Minuc. pag. 97 et [Col. 0545B] seqq.). Quae quidem ex Seneca delibata fuisse jam observavimus (Sup. cap. 2, art. 5).

Tam frigidae autem irrisioni, quid respondet Minucius? »Nec ut creditis, inquit, ullum damnum sepulturae timemus, sed veterem et meliorem humandi consuetudinem frequentamus« (Minuc. pag. 255). Atqui reipsa antiquissimum et optimum fuisse cadaverum sepeliendorum morem his Cicero, si dubites, te docebit verbis: »At mihi quidem antiquissimum sepulturae genus id fuisse videtur quo apud Xenophontem Cyrus utitur. Redditur enim terrae corpus, et ita locatum ac situm quasi operimento matris obducitur. Eodemque ritu in eo sepulchro quod procul ad Fontis aras regem nostrum Numam [Col. 0545C] conditum accepimus: gentemque Corneliam usque ad memoriam nostram hac sepultura scimus esse humatam: C. Marii sitas reliquias apud Anienem dissipari jussit Sylla victor. . . . Quod haud scio an timens suo corpori posse accidere, primus e patriciis Corneliis igni voluit cremari« (Cic. lib. II de Legib., pag. 340, lin. 45 et seqq.).

Et de Numa quidem haec quoque Plutarchus memoriae prodidit: »Corpus ex praecepto ejus, ut fama est, , . , , , non cremaverunt; verum duas arcas lapideas fecerunt, quas condiderunt sub Janiculo; quarum in una cadaver ejus positum est« (Plutarch. tom. in Vita Numae, pag. 74). Ex his igitur [Col. 0545D] liquet vetustissimam fuisse sepeliendi cadavera consuetudinem. Plinius quoque huic sententiae subscripsit, quemadmodum ex hisce illius patet verbis: »Ipsum cremare apud Romanos non fuit veteris instituti: terra condebantur. At, postquam longinquis bellis obrutos erui cognovere, tunc institutum. Et tamen multae familiae priscos servavere ritus, sicut in Cornelia nemo ante Syllam dictatorem traditur crematus; idque voluisse, veritum talionem, eruto C. Marii cadavere. Sepultus vero intelligatur, quoquo modo conditus; humatus, vero humo contectus« (Plin. lib. VII Natur. Hist., cap. 54, pag. 91 et seqq.). Ciceronem, uti vides, sequitur, et quid sepulturam inter et humationem intersit, clare explicat.

Testis autem est idem Cicero, non solum apud [Col. 0546A] Romanos, sed alias etiam apud gentes morem illum invaluisse. De Aegyptiis quippe, Persis et Magis haec litteris memoriaeque mandavit: »Condiunt Aegyptii mortuos, et eos domi servant. Persae etiam cera circumlitos condiunt, ut quam maxime permaneant diuturna corpora. Magorum mos est non humare corpora suorum, nisi a feris sint antea laniata« (Cic. lib. I Tuscul., pag. 133, lin. 23). Addit Hircanos optimam censuisse sepulturam cum mortuorum cadavera a canibus laniarentur.

De Atheniensibus vero ille haec in citato a nobis secundo de Legibus libro memorat: »Athenis jam ille mos a Cecrope, ut aiunt, permansit hoc jus terra humandi, quam cum proximi fecerant, obductaque terra erat, frugibus obserebatur, ut sinus et gremium [Col. 0546B] quasi matris mortuo tribueretur; solum autem frugibus expiatum, ut vivis redderetur« (Ibid. lib. II, de Legib., pag. 342, lin. 9). Neque praetermitti debet Servius, qui in suis ad sextum Aeneidos librum commentariis haec observat: »Qui de pietatis generibus scripserunt, primum locum in sepultura esse voluerunt. Unde, cum pontificibus nefas esset cadaver videre, tamen magis nefas fuerat si visum insepultum relinquerent. Genus autem fuerat sepulturae injectio pulveris. Unde est: Aut tu mihi terram injice, namque potes. Horatius: Non est mora longa, licebit, injecto ter pulvere, curras« (Servius in lib. VI Aeneid. v. 175 et seqq. pag. 409, et in lib. II, pag. 618 et 619). Sed ea de re adhuc ille alibi, quem videsis, sicuti et [Col. 0546C] Macrobium, qui aperte testificatur suo saeculo nullum fuisse urendi mortuorum corpora usum (Macrob. lib. VII Saturnal., cap. 7). Alio autem in libro scripsit plurimarum gentium vel regionum institutis sancitum fuisse mortuorum corpora non sine cantu ad sepulturam deferendi (et lib. II in Somn. Scipion., cap. 3). Plura porro de vario sepeliendi ritu disputat Lilius Gyraldus in scripto eam in rem libro peculiari; Alexander ab Alexandro, sexto libro Genialium Dierum; ac Tiraquellus suis in hunc librum annotationibus.



ARTICULUS IV. Tam sanctos Christianorum quam Ethnicorum corruptos fuisse mores: cur illorum disciplina minor a Caecilio dicatur: quantum iidem Christiani philosophis gentilibus pietate et doctrina antecellerent: Ethnicos tamen et Christianos fuisse amicos, ac fratrum nomine sese invicem compellavisse.
[Col. 0546D]

Nemini ex hactenus dictis obscurum esse potest quam falso jactitarit Caecilius, ut ipsemet postea recte agnovit, tota sua oratione se probasse Christianos esse homines non modo rudes et imperitos, sed impios etiam ac maximis hactenusque inauditis contaminatos sceleribus; Octavius vero tantam calumniam, satis superque confutatam, his adhuc refellit verbis: »Si vobiscum,« nimirum Ethnicis, nos »Christiani comparemur, quamvis in nonnullis disciplina nostra minor est, multo tamen vobis meliores deprehendemur.« Quibus sane verbis ille haud dubitanter [Col. 0547A] asseverat longe puriores sanctioresque fuisse Christianorum quam gentilium mores.

Verum, inquiet aliquis, quid sibi vult Octavius cum ait, »In nonnullis nostra disciplina minor« quam ethnicorum »est?« Duplex esse potest horum verborum sensus: primo quidem, quamvis in nonnullis Christianis ignavis et desidiosis minor sit nostra disciplina, hi tamen ethnicis sunt meliores. Alter vero sensus: Christiani meliores ethnicis deprehenduntur, quamvis in nonnullis rebus disciplina eorum minor sit quam gentilium, puta legum multitudine, caeremoniis ad deorum cultum atque religionem pertinentibus, templis, aris, sacrificiis, pompis, coronarum usu aliisque ritibus, de quibus a nobis superius disputatum est. Vide autem an hic sensus priore melior [Col. 0547B] propterea videatur quod Minucius Christianos cum ethnicis, non vero secum componat.

Quam autem integri, casti et religiosi Christianorum, gentilium vero corrupti, depravati improbique essent mores, brevi comparatione, quam Tertullianus fusius prosequitur (Tertullian. Apologet., cap. 46, pag. 39 et seqq.), Minucius sive ejus nomine Octavius ostendit: »Vos enim, ait ille, adulteria prohibetis, et facitis; nos uxoribus nostris solummodo viri nascimur.« Quod quidem proxime citatus a nobis Tertullianus Speusippi exemplo sic comprobat: »Audio, inquit, quemdam Speusippum de Platonis schola in adulterio periisse: Christianus uxori suae soli masculus nascitur« (Tertullian. loco cit. pag. 40). Sed de Christianorum castitate et infami ethnicorum [Col. 0547C] impudicitia nos jam supra quaedam retulimus (Supr. cap. 10, art. 1. et 2, et cap. 16, art. 2), et adhuc infra dicemus.

Deinde vero Minucius: »Vos scelera admissa putatis apud nos et cogitare peccare est: vos conscios timetis, nos etiam conscientiam solam, sine qua esse non possumus.« Tertullianus vero: »Democritus excaecando semetipsum, quod mulieres sine concupiscentia aspicere non posset et doleret si non esset potitus, incontinentiam emendatione profitetur. At Christianus salvis oculis feminas non videt, animo adversus libidinem caecus est« (Tertullian. loc. cit., pag. 40). Sed probatione id non indiget. Quis enim nescit statutam a Christo legem: Omnis qui viderit [Col. 0547D] mulierem ad concupiscendam eam, jam moechatus est eam in corde suo (Matth. V, 28)? Atque inde Tertullianus concludit divinam legem humana esse perfectiorem: »Quid perfectius, inquit, prohibere adulterium, an etiam ab oculorum solitaria concupiscentia arcere?« (Tertull. Apolog. cap 44, pag. 39.) Sed de his plura in subsequentibus dissertationibus (Dissert. in Tertullian., cap. 12, art. 4).

Denique de reis in carcerem detrusis haec auctor noster subjunxit: »De vestro numero carcer exaestuat; Christianus ibi nullus, nisi aut reus religionis suae aut profugus.« Quae quidem Tertulliani dictis adeo congruunt, ut ab illo excerpta translataque videantur. Ita enim ille: »Tot a vobis nocentes variis criminum elogiis recensentur: quis illic sicarius, [Col. 0548A] quis manticularius, quis sacrilegus, aut corruptor, aut lavantium praedo, idem etiam Christianus ascribitur? Aut, cum Christiani suo titulo offeruntur, quis ex illis etiam talis quales tot nocentes? De vestris semper aestuat carcer, de vestris semper metalla suspirant, de vestris semper bestiae saginantur, de vestris semper munerarii noxiorum greges pascunt. Nemo illic Christianus, nisi hoc tantum, aut si et aliud, jam non christianus« (Tertull. Apol., cap. 45, pag. 39): hoc est, nullus Christianus in carcerem detrusus propter ullum quodvis scelus, sed ob solum nomen christiani christianaeque legis professionem. Sin vero propter aliquod scelus, jam ille non erat christianus, id est a christiana professione defecerat. At hoc ipsum est quod a Minucio nostro [Col. 0548B] dictum vidimus. Alia porro in dissertatione (Dissertat. in Tertullian., cap. 12, art. 3, 4) ostendemus quam longe fusius idem Tertullianus hanc Christianorum ethnicorumque comparationem prosequatur. Interim legere poteris quae in horum confirmationem ab illo ac Lactantio et Eusebio scriptis mandata sunt (Tertull. ad Scapul., cap. 2; Lactant. lib. V Instit., cap. 9, pag. 383; Euseb. lib. V Hist. eccl., cap. 2, pag. 160).

Pergit Minucius noster, aliamque Christianorum cum ethnicis philosophis comparationem hunc instituit in modum. »Philosophorum supercilia contemnimus, quos corruptores et adulteros novimus et tyrannos, et semper adversus sua vitia facundos. Nos non habitu sapientiam, sed mente praeferimus; [Col. 0548C] non eloquimur magna, sed vivimus. Gloriamur nos consecutos quod illi summa intentione quaesierunt nec invenire potuerunt.« Cyprianus vero ex hoc auctoris nostri loco hanc ipsam comparationem procul dubio mutuatus est, ac plura etiam illius verba quae a nobis superius descripta sunt (Supr. cap. 2, art. 39. pag. 4).

Sed hoc antea longe copiosius a Tertulliano tractatum fuerat: »Philosophi, ait, affectant veritatem, et affectando corrumpunt, ut qui gloriam captant. Christiani et necessario appetunt et integre praestant, ut qui saluti suae curant. Adeo neque de scientia neque de disciplina, ut putatis, aequamur« (Tertull. Apolog. cap. 46, pag. 40). Plura hanc in rem ibi disputat, quae a nobis suo loco examinanda sunt [Col. 0548D] (Dissert. in Tertullian. cap. 12. art. 3 et 4; et cap. 13, art. 2 et 3.)

Praeterea philosophi gentiles, ait Minucius, vanae eloquentiae fuco cum magna eloquebantur, adversus suamet vitia facundi erant. Prius autem ab eodem Tertulliano appellati sunt »homines gloriae et eloquentiae libidinosi« (Tertullian. ibid. cap. 47, pag. 41), quia ea ad libidinem abutebantur. Nihil ergo aliud nisi verborum fucum vendebant. Neque illud ipsis gentilibus incompertum quod Anaxippus apud Athenaeum hisce versibus cantabat:

, ,
,
.


Heu me! tu philosopharis: et ego philosophos
Verbis tantum sapere animadverto,
[Col. 0549A] Gerendis autem rebus dementes esse perspicio. (Athen., l. XIII Deipnosoph., cap. 9, p. 610 et seqq.)
Visne celebre hujus exemplum? Dabit tibi Rufinus insignem philosophum, qui, quamvis caeteris omnibus eloquentia et doctrina excelleret, ab uno nihilominus concilii Nicaeni episcopo, sola ac simplici christianae doctrinae expositione consternatus, victum se palam confessus est (Rufin. lib. X, Histor. Eccles. cap. 13).

Tametsi autem Minucius dixerit nec quaesitam nec inventam ab ethnicis philosophis veritatem, paulo tamen antea scriptum ab eo legimus: »Illi de divinis praedicationibus Prophetarum umbram interpolatae veritatis imitati sunt.« Sed his verbis nihil aliud significat nisi philosophos ex sacris Prophetarum [Col. 0549B] nostrorum praedicationibus, sive scripto sive verbo traditis, umbram consectatos esse veritatis, utpote qui hanc ibi repertam variis erroribus suis corruperint. Quod quidem a nobis haud semel in aliis dissertationibus nostris satis aperte, nisi fallimur, demonstratum (Tom. I Apparat., pag. 327, 423, 1104, 1112), atque in sequentibus adhuc demonstrabitur.

Summum porro doctrinae morumque inter Christianos et gentiles discrimen non impedivit quominus in eadem aliquando habitarent domo, seseque mutuo fratrum nomine compellarent. Vidimus enim Caecilium ethnicum Romae apud Minucium Felicem habitasse, tamque illum ab Octavio quam Octavium ab illo fratrem vocari (Sup. cap. 3. art. 2, pag. 11 [Col. 0549C] et 12.

Neque dixeris Caecilium et Octavium non veros, sed personatos fuisse homines; tametsi quippe res ita se haberet, certum nihilominus esse debet haec a Minucio dicta non fuisse, nisi quia hujusce appellationis atque habitationis mos et consuetudo suo tempore invaluerat.



CAPUT XIV. EXCUTIUNTUR CAECILII ARGUMENTA QUIBUS PROBARE CONATUR DEOS SUOS REVERA EXISTERE, AC PROINDE VERAM ESSE GENTILIUM RELIGIONEM.



ARTICULUS PRIMUS. Explicatur primum Caecilii argumentum quo probare nititur veros esse deos suos ex majorum traditione et antiquissimo cultu deorum, nimirum Cereris Eleusiniae, Phrygiae matris seu Cybeles, Aesculapii Epidaurii, Beli Chaldaici, Astartes Syriae, Tauricae Dianae et Mercurii Gallici.
[Col. 0549D]

Huc usque Caecilium contra religionem christianam irrito semper conatu disputantem, ac de illo triumphantem Octavium audivimus. Nunc videndum est utrum ille pro tuenda gentili religione sua feliciori successu pugnaverit. Primum autem, et quod validissimum putat, ab illius antiquitate petit argumentum. Ab ipso enim mundi exordio, vel sicut ipse Caecilius ait, »rudi adhuc saeculo et in ipsius mundi natalibus,« majores nostri deos aut »faciles« aut [Col. 0550A] »reges,« habere meruerunt. Dixit autem faciles, Ovidium secutus, qui cecinit:

Optastis, facilesque deos habuistis; (Ovid., l. v, Metamorph., § antepenult.)
id est propensos, benevolos et qui optata facile concedebant. Inde vero illorum cultus in universas terrae partes manavit. Nam Eleusinii coluerunt Cererem, Phryges Matrem, id est, Cybelem, Epidaurii Aesculapium, Belum Chaldaei, Syri Astartem, Dianam Tauri, Galli Mercurium, omnes deos Romani. Et hi quidem, quia sacris omnium gentium ritibus castisque virginibus et sacerdotum honoribus urbem suam munivere, totius mundi adepti sunt imperium. Ex quibus Caecilius concludit, cum omnia incerta sint, satius esse traditas a majoribus ab mundi incunabulis [Col. 0550B] et ad suam usque aetatem perseverantes, has religiones, ritus ac deorum cultum sequi, quam novae religioni, secretis, sed corruptissimis sceleribus foedatae, caeca volubilitate mancipari. Eadem est Cottae Academici apud Ciceronem, eadem Celci apud Origenem, Symmachi apud Ambrosium, et aliorum, testibus Arnobio et Lactantio, gentilium conclusio (Cic. lib. III. de Natur. Deor. init., pag. 240. Orig. lib. V, contr. Cels. pag. 254, et seqq. Symmach. Relat. apud. Ambr. § 3, 5, et 8. pag. 829. Arnob. lib. II adv. Gentil. pag. 30 et seq. Lactant. lib. II, cap. 6, pag 171).

Quia vero Caecilius omnia, quae de diis suis a nobis recensita protulit, nemini incognita esse credebat, ea singillatim probare non curavit. At si quis de iis, [Col. 0550C] sibi nunc forsitan incognitis, aliquid scire aveat, observabimus Eleusin Atticae civitatem fuisse, non longe ab Athenis sitam, ubi memorata a Caecilio Ceres filiam suam quaerens, ab Eleusio ibi imperante hospitio benignissime suscepta est. Eleusinii vero in horum memoriam agebant sacra, quae Eleusinia vocantur, de quibus alibi disseruimus (Tom. I Apparat. lib. III. dissert. I, cap. 9, art. 2 pag. 789 et seqq.). Testatur autem Herodotus ibi templum Cereris Eleusiniae, a Philisto Pasiclis filio conditum fuisse. Plura legere poteris apud Diodorum Siculum, Strabonem, Melam, Pausaniam, atque ea, si velis, quae alibi annotavimus (Herodot. lib. IX, § 64 et 96. Diodor. Sicul. lib. I. Biblioth. pag. 117 et lib. V, pag. 200. Strab. lib. IX. Geograph. pag. 395, Mel. de [Col. 0550D] Sit. orb. cap. 3. Pausan. lib. VI, pag. 103. et lib. VIII, pag. 249 et 256. Tom. I Apparat. pag. 759 et seq.).

Disces autem a jam citato Pausania, cur »Aesculapius,« ut ait Caecilius, ab Epidauriis coleretur, et ubi situm fuerit illius templum. Livius vero scribit: »Haud parem opibus Sicyoni et Argo Epidaurum, sed inclytam Aesculapii nobili templo, quod quinque millibus passuum ab urbe distans, nunc vestigiis revulsorum donorum, tum donis dives erat, quae remediorum salutarium aegri mercedem sacraverunt Deo.« De hujus autem templi inscriptione aliquid alibi a nobis observatum est (Pausan. lib. II, pag. 68. Liv. lib. XLV. § 18. Tom. I Apparat. pag. 1093).

Phryges vero, inquit adhuc Caecilius, Matrem venerabantur, [Col. 0551A] quemadmodum Strabo his testificatur, verbis: »Berecyntes Phrygia gens et in universum Phryges, ac Troum, qui circa Idam accolunt , , Rheam ipsi quoque colunt, eique orgia peragunt, Matrem appellantes deorum, et Agdestin, et Phrygiam, Magnam deam; a locis autem Idaeam, Dindymenen, Bylenen, Pessinuntida, Cybelem« (Strab. lib. X, Geogr. pag. 469). Videsis praeterea quae a nobis annotata alibi fuerunt (Tom. I. Apparat. lib. III, dissertat. I. cap. 9, art. 2, pag. 758).

Quanta vero observantia Chaldaei Belum reveriti sint, facile colligas ex templi, in illius honorem constructi, amplitudine. De eo siquidem haec Herodotus, uti de Babylone tradidit: [Col. 0551B] , , , . . . . . . , , , . »In altero Jovis Beli templum aereis portis; id quod mea etiam nunc aetate existit, duorum undequaque stadiorum amplitudine, figura quadrata. In sacri medio turris solida . . . . . . . Neque hic noctu cubat aliquis, praeter mulierem unam ex indigenis, quam ex omnibus deus delegerit, uti narrant Chaldaei, hujus dei sacerdotes (Herodot. lib. I, § 181). Plura etiam de hoc templo Diodorus Siculus, qui perhibet illud a Semiramide aedificatum fuisse, sed vetustate collapsum (Diodor. Biblioth. [Col. 0551C] lib. pag. 69). Verumtamen Plinius idem templum suo adhuc tempore permansisse asseverat (Plin. lib. V. Natur. Hist. cap. 26. pag. 712). Quidquid autem sit de illius templi destructione, alibi ostendimus, Theophilum Antiochenum, a Lactantio laudatum, scripsise Assyrios, et Babylonios Belo cultum exhibuisse ac venerationem. Legesis rursus Herodotum lib. III, § 158, pag. 223; Hieronymum in cap. XXIV, Ezechiel V. II et in cap. II. Oseae, V\ 16. Claudi num, Panegyr. I in laudem Stiliconis. Vossium lib. I de Origine et Progr. idolol. cap. 24, pag. 93. Giraldum, Histor. Deor. syntag. 2, pag. 108. et seqq. (Tom. I Apparat. lib. II, dissert. 4, cap. 2, § I. pag. 502).

Quid autem mirum si »Astartem,« cujus adhuc [Col. 0551D] meminit Caecilius, Syri coluerint; quandoquidem ut testis nobis est Tertullianus: »Unicuique provinciae et civitati suus est deus, ut Syriae Astartes.« Alibi tamen, uti suo loco videbimus, ab eo appellatur »Atagartis,« et a Cicerone quarta Venus: »Quarta, enim, inquit, Syria, Tyroque concepta, quae Astarte vocatur, quam Adonidi nupsisse traditum est.« Philo quoque Biblius ex Sanchoniatone apud Eusebium: »Hanc, inquit, ipsam Astartem Phoenices Venerem esse memorant.« At Luciano eadem ac luna videtur; quamvis ex sacerdote aliquo atque a Phoenicibus Europam fuisse acceperit. Ex sacris porro Scripturis, quidam colligunt eam esse Astartem deam Sidoniorum, quam coluit rex Salomon, [Col. 0552A] eique excelsa statuit, ab Josia rege postmodum destructa (Tertull. Apolog. cap. 24, pag. 26. et lib. II. ad Nation. cap. 8, pag. 70. Dissert. in Tertull. Apologet. cap. 27 art. I. Cic. lib. III de Natur. Deor. pag. 248, lin. 30. Apud Euseb. lib. I Praepar. Evang. cap. 10, pag. 38. Lucian. lib. de Dea Syria init. III Reg. XI. 5. IV. Reg. XVIII, 13). Vide adhuc, si velis, Varronem, et Scaligeri in ejus verba notas, Eusebium, Suidam, Gyraldum, Salmasium, et Vossium (Varr. lib. IV de Ling. lat. pag. 14. Euseb. lib. I Praepar. Evang. cap. 10, pag. 37. Suid. ad v. Astarte Gyrald. Syntag. 13, pag. 375. Salmas. exercit. in Solin. pag. 574, Voss. lib. I. de Orig. et Progres. idololatr. cap. 28. pag. 88, et lib. II, pag. 206).

Addit Caecilius divinos honores »Mercurio« a [Col. 0552B] Gallis redditos, quemadmodum his confirmatur Caesaris verbis: »Deorum maxime Mercurium colunt. Hujus sunt plurima simulacra. Hunc omnium inventorem artium faciunt; hunc viarum atque itinerum ducem, hunc ad quaestus pecuniae, mercaturasque habere vim maximam.« Caesari suffragatur Tacitus, qui narrat Gallos eidem Mercurio humanis, ut supra annotavimus, hostiis litasse (Caesar. lib. VI, de Bello Gallic. longe post init. Tacit. de Morib. German. post init.). Videre est etiam Vossium, qui a quibusdam tamen propterea arguitur, quod Titi Livii testimonio probare voluerit repertum fuisse juxta Carthaginem novam Mercurii Tentatis tumulum. Quae enim citavit ejusdem Livii verba, in vetustissimo codice Puteano non leguntur. Et id quidem obiter annotasse nemini [Col. 0552C] fortasse, qui Vossium adire cupiat, molestum erit (Vossius lib. I de Orig. idololatr. cap. 13, pag. 134. cap. 37, pag. 140 et lib. II, pag. 238, et seqq.).

Nemini denique incompertum est eam fuisse Romanorum superstitionem, ut omnes, de quibus Caecilius gloriatur, deos coluerint. Eorum quippe civitas, »cum pene omnibus, uti ait Leo Magnus, dominaretur gentibus, omnium gentium serviebat erroribus; et magnam sibi videbatur assumpsisse religionem, quia nullam respuebat falsitatem« (Leo Pap. serm. I in Natal. Apost. Pet. et Paul.). Utrum autem, hoc pio, ut loquitur contenditque Caecilius, cultu meruerint totius orbis imperium, paulo post expendemus.

Ex his porro omnibus ille concludi posse existimat [Col. 0552D] deos gentilium revera existere, ac de iis ortas a mundi exordio traditiones minime deserendas, sed in hac majorum nostrorum religione constanter perseverandum. Quonam autem modo, et quibus rationum momentis Minucius eum impugnet ac refellat, solito more nostro examinandum est.



ARTICULUS II. Quomodo Octavius Caecilii argumentum refellat ostendatque nec deorum cultum tantae esse antiquitatis, nec sectandas majorum impias ac superstitiosas traditiones, quales erant de Scylla, Chimaera, Hydra et Centauris.

Duae sunt Caecilianae argumentationis a caeteris [Col. 0553A] quoque gentilibus numquam non usurpatae partes. Prima omnes omnino gentiles spectat, secunda ipsos speciatim Romanos. Utraque autem totidem Minucii responsis, variisque ac gravissimis rationum momentis funditus evertitur. Quapropter ut recto ordine omnia tractentur, ducto a primis dicendi initio, ad alia postea veniemus.

Primum itaque nemini ea, qui hactenus dicta sunt, non iniquo prorsus animo consideranti, obscurum esse debet utramque illam Caecilianae disputationis partem jam iis argumentis prorsus infirmatam, fractamque fuisse, quibus Minucius, uti vidimus, non plures deos, sed unum solum esse, eumque omnibus et singulis rebus divina sua providentia consulere, invictissime demonstravit.

[Col. 0553B] Quamobrem posteaquam utrumque illud verae religionis fundamentum inexpugnabili rationum, ex ipsis ut plurimum gentilium philosophorum sententiis petitarum, propugnaculo munivit, tum ad primam Caecilianae ratiocinationis partem refellendam aggreditur. Dixerat autem Caecilius antiquissimis, et mundo coaevis, majorum nostrorum, qui a mundi primordio deos suos coluerunt, traditionibus, constantissime inhaerendum.

At id Minucius noster absurdum et recte rationi prorsus contrarium esse luculentissime ostendit: »Nam si providentia, inquit, mundus regitur, et unius Dei nutu gubernatur, non nos debet antiquitas imperitorum fabellis suis delectata, vel capta, ad errorem mutui rapere consensus, cum philosophorum [Col. 0553C] suorum sententiis refellatur, quibus et rationis et vetustatis assistit auctoritas.« Duplici, uti vides, ariete venditatam ab Ethnicis suae religionis, et deorum cultus antiquitatem ibi percutit ac subvertit. Primo enim philosophorum auctoritate, cui refragari nemo gentilis homo poterat, manifestam facit hujus vetustatis falsitatem. Atque in hujusce assertionis confirmationem ea non parum profecto faciebant, quae ab ipso, et a Clemente Alexandrino tradita probataque vidimus, eosdem scilicet philosophos pleraque sua placita ex sacris nostris Scripturis, sed a se postmodum depravatis ac corruptis, hausisse.

Deinde vero quantumvis antiqua esset Ethnicorum religio, nuntium nihilominus ei omnes ideo remittere debebant; quia tota fabellis, mendaciis absurdissimis, monstrosis opinionibus, delirantiumque hominum [Col. 0553D] somniis compacta fuit. Etenim quemadmodum Ambrosius, idem Symmachi argumentum refellendo, praeclare docet: »Erubescat senectus, quae emendare se non potest, non annorum canities est laudata, sed morum, nullus pudor est ad meliora transire (Ambros. epist. 18, § 7, pag. 834) Plura eam in rem legere poteris, apud Clementem Alexandrinum, Arnobium, de quo nos suo loco, et Prudentium (Clem. Alex. Cohort. ad gent pag. 57; Arnob. lib. II adv. Gent. pag. 90 et seqq; Prudent. lib. II in Symmach.).

At Tertullianum praetermittere non possumus, qui longius adhuc progressus, ethnicos scite acriterque ideo castigat, quod majorum suorum traditiones, magnis [Col. 0554A] saepiusque repetitis clamoribus jactatas, Christianis ad nauseam usque objicerent, quas ipsi pessumdabant et aspernabantur: »Ubi religio, inquit, ubi veneratio majoribus debita a vobis? Habitu, victu, instructu, censu, ipso denique sermone, proavis renuntiastis. Laudatis semper antiquos, sed nove de die in diem vivitis, per quod ostenditur dum a bonis majorum institutis deceditis, ea vos retinere et custodire quae non debuistis, cum quae debuistis, non custodistis.« Sed de iis plura nos suo loco, ubi de illius libris disseremus (Tertul Apolog. cap. 6, pag. 7; Dissert. in Tertullian. cap. 18, pag 15).

Ridiculas autem planeque absurdas fuisse gentilium antiquas opiniones, tametsi nemini incognitum esse poterat, Minucius tamen, ut omnibus cumulate satisfaceret, [Col. 0554B] pluribus id demonstrat exemplis. Gentiles enim credebant, inquit, existere Scyllam multiplicem, Chimeram multiformem, Hydram vulneribus renascentem, et Centauros equos hominibus implexos. Scyllam vero Virgilius his versibus descripsit:

At Scyllam caecis cohibet spelunca latebris,
Ora exsertantem, et naves in saxa trahentem.
Prima hominis facies, et pulchro pectore virgo
Pube tenus; postrema immani corpore Pistris,
Delphinum caudas utero commissa luporum. (Virgil., l. III Aeneid., v. 424 et seqq.)
Aliter tamen, sed non minus portentosa repraesentatur ab Homero, quem adire poteris, sicut et Ovidium, Ausonium, Natalem Comitem et Vossium (Homer., Odyss. lib. XII, pag. 172; Ovid., Metamorphos. lib. IV, fab. 1; Auson., Idyl. 4; Nat Com., lib. VIII [Col. 0554C] Mytholog., cap. 12; Voss., lib IV de Orig. de progr. idol. cap. 17, pag. 34). Chimaeram vero depinxerunt idem Homerus, Hesiodus, Lucretius, Ovidius, qui tibi si non sufficiant, adire praeterea poteris Virgilium, ac Natalem Comitem (Homer. Iliad. VI, pag. 106; Hesiod. Theogon., pag. 469; Lucret. lib. V, pag. 57; Ovid. lib. IX Metamorp., § 11; Virg., lib. IV Aeneid., 28; Natal. Com., lib. IX Myt., cap. 4).

Variae autem fuerunt de Centauris opiniones, quas his verbis refert Diodorus Siculus: »Ixion Junonis amore incensus, de stupro deam compellare non dubitavit. Jupiter ergo, , nubis spectrum Junonis loco ei subjecit, quo inito [Col. 0554D] Centauros ex parte homines procreavit . . . . . . Alii Centauros perhibent in Pelio a Nymphis educatos, adulta post aetate ex equarum incensu biforme Hipocentaurorum, ut vocant, genus proseminasse. Quidam affirmant Nephele et Ixione prognatos Centauros, quod principes equitandi studium aggressi fuerint, inde nomen hippocentaurorum retulisse, et inde figmentum de duplici natura in fabulam abiisse« (Diodor. Sicul., lib. IV Biblioth. pag. 189. Idem. pag. 153). Prius vero narraverat quomodo Hercules eosdem Centauros quarto certamine debellasse perhibeatur. Primam autem ex his opinionibus notat apud Ciceronem Cotta, ubi ait: »Una etiam nubes Centauros peperisse [Col. 0555A] dicitur« (Cic., lib. III de Natur. deor., pag. 247).

Eusebiani vero Chronici auctor: »Bellum, inquit, Lapitharum et Centaurorum sub hoc tempore; quod scribit Palaephatus libro de Incredibilibus nobiles fuisse equites Thessalorum« (Euseb. chron. ad ann. 772). Scaliger tamen in suis ad haec verba animadversionibus illum libere audacterque castigat, quod Palaephatum in opinionis hujus confirmationem citaverit, a qua longe discrepat. Alii nihilominus illam non solum Palaephati auctoritate probare conantur, sed Tzerzae etiam, et Orosii, qui insuper his adjecit Lapithas a Thessalis dictos fuisse Centauros, quia ex equis pugnantes, unum cum eis corpus efficere viderentur (Tzelz. hist. Chili. VII, cap. 99; Oros., lib. I, cap. 13). Adisis Ovidium, Natalem Comitem, [Col. 0555B] et Vossium (Ovid. lib. XII Metamorp. fab. 4; Comes, lib. VII Mythol. cap. 4; Voss., lib. I de Orig. et progr. idolol. cap. 15, pag. 62).

Addit denique Minucius ab Ethnicis decantari ex hominibus aves, flores, arbores, ex alia ejusmodi facta fuisse. Quae quidem in Ovidii libris Metamorphoseon passim occurrere nullus ignorat. At haec omnia Hieronymus, ubi de Nabuchodonosor disserit, paucis verbis complectitur: »Multo, inquit, incredibiliora, et Graecae, et Romanae historiae accidisse hominibus prodiderunt: Scyllam quoque, et Chimaeram, Hydram, atque Centauros, aves et feras, flores et arbores, stellas et lapides factos ex hominibus narrant fabulae« (Hieronym., in cap. IV Daniel. V. 1).

Vides itaque quam jure merito Minucius, ex his [Col. 0555C] et aliis pluribus, infra recensendis, concludat falsum omnino esse Caecilium, aliosque omnes errare Ethnicos, qui docebant unicuique satius esse sequi majorum nostrorum de diis ac religione traditiones, et deos ab illis agnitos magis timendos, quam familiarius nosse, atque de illis ferre sententiam.



CAPUT XV. EXPENDUNTUR ARGUMENTA QUIBUS MINUCIUS OSTENDIT FALSOS ESSE GENTILIUM DEOS.



ARTICULUS PRIMUS. Qua insulsitate Gentiles praedicabant homines ob merita virtutis, vel beneficia aliis hominibus collata factos fuisse deos.

[Col. 0555D] Falsi deorum cultus fons origoque uberior fuit insana Ethnicorum persuasio, qua non solum praedicabant, sed etiam gloriabantur deos suos fuisse quidem homines, sed qui propter collata aliis hominibus beneficia, egregiaque facinora, praemium divinitatis consecuti fuerant, sive eos, ut ait Minucius, »ob merita virtutis, aut muneris deos habitos.« Testis hujusce deorum originis, omni exceptione major, nobis est Cicero, qui illud his verbis, a Lactantio citatis, mirum in modum confirmat. »Suscepit vita hominum, inquit, consuetudoque communis, ut beneficiis excellentes viros in coelum fama ac voluntate tollerent. Hinc Hercules, hinc Castor et Pollux, hinc Aesculapius, hinc liber etiam« (Cic. lib. II de Natur. Deor., pag. 223, lin. 13; Lactant., lib. I Instit. cap. [Col. 0556A] 8 et 15, pag. 43 et 80). Rursus autem alio in libro haec a Lactantio adhuc descripta, illius verba legimus: »In plerisque civitatibus intelligi potest augendae virtutis gratia, quo libentius reipublicae causa periculum adiret optimus quisque, virorum fortium memoriam honore deorum immortalium consecratam« (Cic., lib. III de Natur. deor., pag. 247, lin. 8; Lactant. loc. cit.). Poterat certe Lactantius tertium proferre Ciceronis locum, ubi non minus clare, quam in superioribus loquitur: »Fortes, inquit, aut claros, aut potentes viros tradunt post mortem ad deos pervenisse, eosque esse ipsos, quos nos colere, precari, venerari soleamus?« (Cic., lib. I de Natur. deor. pag. 212, lin. 34.) Perpende autem, quaeso, utrum Minucius ad haec potissimum Ciceronis verba collineaverit.

[Col. 0556B] Tacuit quidem latinus iste Orator, quod fuerit perversi hujusce moris initium: sed Plinius vetustissimum esse declarat: »Hic est vetustissimus referendi bene merentibus gratiam mos, ut tales numinibus adscribant?« (Plin., lib. II Natur. Hist., cap. 7, pag. 144.) Verum quantumlibet antiquus fuerit ille mos, non in ipsius tamen mundi, uti aiebat Caecilius, natalibus ortus est. Tunc enim dumtaxat coepit, ut recte arguit Octavius, quando »quaeque natio conditorem suum, aut ducem inclytum, aut reginam pudicam, sexu suo fortiorem, aut alicujus muneris vel artis repertorem venerabatur.«

Fac tamen, si velis, illum mundo, quod fieri neutiquam potest fuisse coaevum, numquam inde conficies [Col. 0556C] hos esse veros Deos, qui nec aeterni sunt, nec immortales, quique ab hominibus sicut vitam, ita et fictitiam divinitatem acceperunt: vel quibus, ut ait Octavius, divinitas fuit, »defunctis praemium, et futuris dabatur exemplum.« Variis autem argumentis illud, quemadmodum Athanasius, et Theodoretus, probare poterat (Athanas., Orat. cont. gent., pag. 18, tom. I; Theodoret., tom. IV. serm. 3, de Angel., pag. 510): sed satius duxit Caecilium, aliosque gentiles ad nosmetipsos scriptores mittere: »Lege, inquit, Stoicorum scripta, vel scripta sapientium, eadem mecum recognosces,« ob virtutis ac fortitudinis, vel muneris sive beneficiorum »merita, deos habitos.« Sed quidam suspicantur ibi pro Stoicorum legendum esse [Col. 0556D] historicorum haud dubie, quia hoc nomen magis opponitur subsequenti sapientium. At mera est conjectura, nec sane sola sufficit ad explodendam nostri codicis lectionem, quae Ciceronis auctoritate firmari videtur. Ubi enim disputat de iis, qui »dii,« ut ipse loquitur, »rite sunt habiti,« et de magnae eorum multitudinis origine, ibidem adjecit: »Atque hic locus a Zenone tractatus, post a Cleanthe, et Chrysippo pluribus verbis explicatus est.« (Cic., lib. II de Natur. deor., pag. 223, lin. 20 et seqq.). Constat autem Zenonem Stoicorum fuisse principem, hosque illius discipulos, sicut docet Laertius, qui eorum vitam scripsit, nosque alibi animadvertimus (Laert. lib. VII de Vit. et dogmat. philosoph., § 1 et seq. Tom. I Apparat. pag. 1123).

[Col. 0557A] Duo praeterea alii testes a Minucio nostro proferuntur, et prior quidem: »Prodicus assumptos, inquit, in deos loquitur, qui errando inventis novis frugibus, utilitati hominum profecere.« Nonne autem haec ille delibavit ex hisce Ciceronis verbis: »Prodicus Chius ea, quae prodessent hominum vitae, deorum in numero habita esse dixit?« Alio adhuc in libro refert, quid de eo Xenophon tradidit, huncque Xenophontis locum alibi notavimus (Cic., lib. I de Natur. deor., pag. 212, lin. 72, et lib. I de Offic., pag. 367, lin. 19; Tom. 1. Apparat. pag. 1245).

Secundus ab auctore nostro appellatur »Perseus,« seu Persaeus, »qui in eamdem,« uti ait, »sententiam philosophatur, et annectit inventas fruges, et frugum ipsarum repertores iisdem nominibus, ut comicus [Col. 0557B] sermo est Venerem sine Libero et Cerere frigere.« Comicus autem Terentius cecinit:

Verbum, hercle, hoc verum est:
Sine Libero et Cerere friget Venus. (Terent., Ennuch. act. IV scen. 5.)
At ibi illud ab alio adhuc desumptum esse significat. A quo autem, nisi ab Euripide, cujus est hoc graecum carmen?

, .
Mortua est Venus, sine Baccho, et Cerere.
Quae autem de Perseo retulit Minucius, hausta quoque fuerant, sicut superiora, ex eodem libro Ciceronis a nobis jam citato, ubi haec legimus: »Perseus Zenonis auditor,« sicut etiam Laertius, vel sicut Athenaeus ait, famulus, »eos dicit esse habitos deos [Col. 0557C] a quibus magna utilitas ad vitae cultum esset inventa; ipsasque res utiles, et salutares deorum esse vocabulis nuncupatas, ut ne hoc quidem diceret illa inventa esse deorum, sed ipsa divina« (Cic., lib. I de Natur. deor., pag. 201, lin. 18; Laert., lib. VII, in vita Zenon., § 13 et 54; Athen., lib. IV Deipnosoph. cap. 17, pag. 162). At ex citato Latini et Graeci poetae versu facile intelligitur a Minucio nostro post Ciceronem designari potissimum Cererem et Bacchum, qui res hominum vitae omnium utilissimas invenisse ferebantur. Quapropter Athenagoras eosdem Ethnicos arguit, qui elementa, eorumque partes deificant, , ac vitis fructum Bacchum appellant, vitemque ipsam Semelem, et [Col. 0557D] fulmen aestum Solis, , , (Athenag. legat. pro Christian. pag. 24). Quam audacter vero ethnici Cereri frugum et vini Baccho, uti narrat Diodorus Siculus, aliisque aliarum rerum, hominibus utilium, inventionem tribuerint, in sequentibus nostris dissertationibus ostendemus (Diodor. Sicul., lib. III Biblioth., pag. 142, et lib. V, pag. 232; Dissert in Arnob., cap. 9, art. 2; in Lactant., cap. 30, art. 5; in Tertullian., cap. 25, art. 3). Nec minus perspicue demonstrabimus quam recte antiquissimi nostri scriptores, sicuti Minucius noster, probaverint a nullo sanae mentis homine, ex his vel aliis quibuscumque beneficiis sibi collatis, confici posse eos, a quibus reperta nec creata sunt, esse [Col. 0558A] deos, aut meruisse divinitatem. Nam ipsemet Cicero post citata a nobis paulo ante de Prodico verba, continuo subjunxit: »Quam tandem religionem,« ille Prodicus, »relinquit?« (Cic., lib. II de Natur. deor., pag. 212, lin. 34.) Rejecto siquidem vero Deo, falsisque introductis, nulla plane religio, sed vana tantum superstitio esse potest. At si rerum hominibus utilium inventores dii esse non possunt, multo minus res ab aliis inventae. »Quid,« namque »absurdius,« ait adhuc Cicero, »quam aut res sordidas, atque deformes, deorum esse vocabulis nominatas, aut homines jam morte deletos, reponere in deos, quorum omnis cultus futurus esset in luctu (Ibid. pag. 201, lin. 21).« Nihil autem ea sententia verius, quandoquidem ante quaslibet res inventas, ac quoslibet earum inventores, [Col. 0558B] creatae procul dubio ab illo fuerant, qui mundum et omnes creaturas condidit, solusque idcirco Deus esse potest. Quis ergo non mirabitur hunc in primis ex corruptissimis fontibus unum esse, ex quo manavit idololatria impiusque falsorum deorum cultus totum terrarum orbem inundavit.



ARTICULUS II. Examinatur Minucii argumentum quo falsos esse gentilium deos probat ex eorum ortu, patria, morte, sepulchris, ac praesertim Jovis Dictaei, Apollinis Delphici, Isidis Phariae, et Eleusiniae Cereris.

Alio adhuc Minucius argumento funditus evertit fictam a gentilibus omnium numinum suorum divinitatem. Ab iis autem illud rursum deprompsit, quae [Col. 0558C] illi ipsi de eorumdem deorum suorum natalibus, patria et sepulchris tradebant, ac numquam non venditabant. Necesse proculdubio non erat, ut id quo mirifice gloriabantur, probandum susciperet. Testem nihilominus vademque certissimum Euhemerum hisce todidemque verbis dedit: »Euhemerus exsequitur, et eorum natales, patrias, sepulchra dinumerat, et per provincias monstrat.« Praevium autem ibi more suo sequi videtur Ciceronem, qui »ab Euhemero,« inquit, »et mortes, et sepulturae demonstrantur deorum« (Cicer. lib. I de Natur. deor., pag. 112, lin. 37). Iste vero Euhemerus, si hoc scire aveas, graecus fuit scriptor, quem alii patria Agrigentinum, alii Messenium, quidam Coum, atque etiam Tegeatem [Col. 0558D] crediderunt. Plura autem historiarum composuit volumina, ubi ea, quae a Cicerone Minucioque memorantur, litteris mandavit. Legesis Plutarchum, Athenaeum, Aelianum, Augustinum, Theodoretum, aliosque a nobis in superiori Apparatus nostri tomo citatos (Plutarch. lib. de Isid. et Osir., pag. 360; Athen., lib. XIV, Deipnosoph., pag. 658; Aelian. lib. II Var. hist., cap. 32; Augustin., lib. I de Evangel., cap. 23; Theodor., serm. 3, de Angel., pag 506). Ibi autem observavimus hunc Euhemerum a multis atheorum numero, haud dubie propter illas deorum historias, fuisse adscriptum. Sed id non prohibuit, quominus Ennius, uti Cicero, et postea Augustinus aiunt, ejus libros interpretatus sit, eaque vera sint, quae de illorum deorum natalibus, rebus [Col. 0559A] gestis, mortibus, et sepulchris narraverat (Cicer. loc. cit.; August., lib. VII de Civit., cap. 17, § I, pag. 183).

Minucius porro ex iis, quae ille graecus scriptor de deorum ortu, patria, et sepulchris dixerat, nonnulla tantum perstringit, nimirum »Dictaei Jovis, Apollinis Delphici, Phariae Isidis, et Cereris Eleusiniae.« Dicta autem, seu Dicte mons in Creta insula est, in cujus antro Ops. seu Rhea, Saturni uxor, Jovem peperit, ac Curetibus, seu Corybantibus, et Idaeis Dactylis, ne recens natus a patre, sicut alii filii, devoraretur, custodiendum occulte tradidit (Strabo, lib. XX Geogr., pag. 478). Inde Virgilius:

Nunc age, naturas apibus, quas Jupiter ipse
Addidit, expediam; pro qua mercede canoros
Curetum strepidus crepitantiaque aera secutae,
Dictaeo coeli regem pavere sub antro. [Col. 0559B] (Virgil. Georg. lib. IV, v. 149 et seqq.)

Alium si desideres latinum poetam, tibi cito producemus Lucretium, qui similiter cecinit:

Dictaeos referunt Curetas, qui Jovis illum
Vagitum in Creta quondam occultasse feruntur,
Cum pueri circum puerum pernice choraea,
Armati in numerum, pulsarent aeribus aera,
Ne Saturnus eum malis mendaret adeptus,
Aeternumque daret matri sub pectore vulnus. (Lucret., l. II, v. 637 et seqq.)

Lege adhuc, si vacat, Servium in citatos Virgilii, et alios ejus versus, Ovidium, Diodorum Siculum, Lucanum, Strabonem, Theophilum Antiochenum, Athanasium, et quae a nobis alibi delibata sunt (Serv., in citat. versus et in lib. III Aeneid., pag. 270; Ovid., lib. IV Fast.; Diodor., lib. V Bibli., pag. 253; [Col. 0559C] Lucan., de Sacrific., pag. 183; Strab., lib. X Geogr., pag. 468; Theophil. Antiochen., lib. I ad Autolyc., pag. 75; Athanas., Orat. contr. Graec., § 10, tom. I; Tom. I Apparat., pag. 1164). Neque te moveat, quod nonnulli Jovem non in Dicta, sed in Ida monte educatum asserunt. Etenim uterque mons proximus erat, ut testatur Aratus; quamvis eos Strabo stadiis CIC distare existimaverit (Strab., lib. X Geogr., pag. 478).

Porro autem ex jam citato Diodoro Siculo discimus quam verum illud sit, quod postea auctor noster retulit, capram fuisse ejusdem Jovis infantis nutricem, vel uti ipse loquitur: »Jovis nutrix capella est.« Nymphae etenim, quemadmodum ipse Diodorus loquitur, »mellis et lactis temperamento infantem cibarunt, [Col. 0559D] et caprae Amalteae, ut vocatur, ubera ad pleniorem ei nutricationem porrexerunt . . . . . Caprae etiam nutrici cum alios tribuit honores, tum Aegiochi, id est, Capritenentis cognomentum ab illa desumpsit« (Diod., lib. V Biblioth., pag. 233). Quamobrem Ovidius:

Nascitur Oleniae sidus pluviale capellae
   Illa dati coelum praemia lactis habet.
Nais Amalthea Cretaea nobilis Ida,
. . . . . . . . . . . .
. . . . . . . . . . . .
. . . . . . . . . . . .
Cornibus aereis, atque in sua terga recurvis:
   Ubere, quod nutrix posset habere Jovis,
Lac dabat illa deo. (Ovid. lib. V Fastor., § 2.)

Ad illius autem sepulchrum, a Minucio nostro, ac [Col. 0560A] sequestre ejus Cypriano memoratum, quod spectat, Cretenses, teste Luciano, affirmabant, »Jovem non modo vixisse apud se, nutritumque fuisse; verum etiam sepulchrum ejus ostendunt: .« Tres vero Tultius distinxit Jove quorum »tertium,« inquit, numerabant »Cretensem, Saturni filium, cujus in illa insula sepulchrum ostenditur.« Varro autem, ut annotat Solinus, »in Opere, quod de littoralibus est, etiam suis temporibus affirmat sepulchrum Jovis ibi visitatum.« Callimachus tamen dubiam rem esse canit, ac Cretenses mendacii accusat: sed ibi cum Jovem semper exstitisse dicat, putide mentitur. Legesis adhuc Theophilum Antiochenum, Clementem Alexandrinum, Origenem, Tertullianum, Arnobium, Lactantium, Eusebium et [Col. 0560B] Epiphanium. Vossius tamen existimat duos fuisse Cretenses Joves, unum antiquissimum Cretae regem, a quo Creta nomen accepit; alterum juniorem, qui Europam rapuit, de quo Ciceronem et Lactantium loqui opinatur (Cypr. de Idol. Vanit., pag. 11; Lucian. de Sacrifi., pag. 185, lin. 39; Cicer., lib. III de Nat. deor., pag. 2, 7, lin. 34; Solin. Polyhist. cap. 11, pag. 29; Callimac., Hymn. in Jovem, pag. 535, tom. I poet. Graec.; Theophil., lib. II ad Autol., pag. 81; Clement., Alexandr., Admonit. pag. 24; Origen., lib. III contr. Cels., pag. 137; Tertull., Apologet., cap. 25, pag. 27; Arnob., lib. IV adv. Gent., pag. 135; Lactant., lib. I Instit., cap. 11, pag. 64; Euseb., lib. III Praepar. Evang., cap. 10, pag. 107; Epiph. Anachorat., § 108, pag. 108; Vossius, lib. I de Orig. [Col. 0560C] et prog. idolol., cap. 1, pag. 61). Nobis vero sufficit id probasse, quod ab auctore nostro traditum est. De Jove autem aliquid postea dicendum.

Quam recte etiam Minucius Jovi Apollinem Delphicum subjunxerit, ex ipso rursus Cicerone liquido confirmari potest. Plurimos enimvero recenset Apollines, quorum »tertius, ait ille, Jove tertio natus, et Latona, quem ex Hyperboreis Delphos ferunt advenisse.« Lucianus vero: »Per regiones, inquit, illos« deos »distributos colunt, eos in civitatem suam receptant. Nempe, , Apollinem Delphi Deliique, Minervam Athenienses, cives suos exhibent et faciunt.« At Diodorus Siculus magis expresse narrat plerosque deos ex Creta prodiisse: [Col. 0560D] » , , . Consimiliter multum temporis in Delo, Lycia, et Delphis Apollo exegit.« Delphi autem urbs erat Phocidis in Achaia ad Parnassum montem, oraculo Apollinis, ut nemo nescit, celeberrima. Quosdam tamen adhuc scriptores hanc in rem legere si velis, adi Pausaniam, Plutarchum, Strabonem, et alios Mythologos. Macrobio nihilominus varia Solis nomina interpretanti si credas, » , vocant, quod quae obscura sunt, claritudine lucis ostendit, , aut, ut Numenio placet, quasi unum et solum. Ait enim prisca Graecorum lingua unum vocitari. Unde et frater, inquit, dicitur, quasi non unus« (Cicer. lib. III de Natur. deor., pag. 248; Lucian., de Sacrific., [Col. 0561A] pag. 185; Diodor. Sicul., lib. V Biblioth., pag. 237; Pausan., lib. X, pag. 320 et seqq.; Plutartarch. de oracul. Defect., pag. 433; Strab., lib. IX Geogr., pag. 417 et seq.; Macrob., lib. I Saturnal. cap. 17).

Isidis Phariae Minucius postea meminit. At si Euhemeri ab eo laudati commentationes in nostras manus devenissent, sciremus utique utrum Isidis Phariae patriam, an sepulchrum, vel utrumque nobis indicaverit. Varias enim de illis fuisse opiniones Herodotus, a quo lo appellatur, Diodorus Siculus, et alii testificantur (Herodot. lib. I, et Diodor. Sicul., lib. I Biblioth., pag. 9, 14 et 17, et lib. V, pag. 32). Duobus tamen hisce verbis, Isidis Phariae, auctor noster non obscure significat sepulchrum illius in Pharo, celeberrima [Col. 0561B] Aegypti insula, conditum, ubi maximo honore colebatur. Fatetur quidem Diodorus Siculus (Idem, lib. I, pag. 16), scriptores quosdam venditasse, Isim virumque ejus Osiridem ad Nisam Arabiae tumulatos, ibique columnas, in utriusque honorem positas, in quarum una sacris litteris exarata inscriptio haec legebatur. »Ego Isis sum, regina hujus loci, a Mercurio erudita. Quae lege per me sancita sunt, nemo solvere potest. Ego Saturni novissimi dei filia sum, natu minima. Ego sum Osiridis regis uxor et soror. Ego sum illa, quae prima fruges mortalibus reperi. Ego regis Hori mater sum. Ego sum, quae in Canis sidere exoritur. Mihi Bubastos urbs aedificata. Vale, gaude, Aegypte mea nutrix.« Sed his magnam fidem se non habuisse plane non dissimulat.

[Col. 0561C] Et certe Aegyptii haud semel quotannis, teste Herodoto, frequentes agebant conventus, atque in primis, » , in urbe Bubasti in honorem Dianae. , . Secundo loco, in urbe Busiri in honorem Isidis. In qua urbe maximum est, , templum Isidis, ipsa in medio Delta Aegypti sita. Est autem Isis, quae Graeca lingua dicitur , id est, Ceres« (Herod. lib. II, § 59).

Ex Strabone autem discimus Busirim civitatem esse Busiriticae provinciae, quae portum habet ad Pharum a Bubulcis custoditum (Strab., lib. XVII Geogr., pag. 802). Nonne ergo colligi inde potest hanc esse Isim, quae ab auctore nostro nominatur Pharia, seu [Col. 0561D] Paria; sic enim in numismatibus ab Frederico Ubaldino exhibitis apellatam videbis? (Ubaldin., de Symbol. Dian. Ephes. statu., pag. 365, tom. VII Antiq. Graec.)

Caeterum cum Isis, ut citati paulo ante Herodotus, Diodorus Siculus, aliique plurimi prodiderunt, eadem sit atque Ceres, illius dubio procul Tertullianus mentionem his verbis fecit: »Quanto distinguitur a crucis stipite Pallas Attica, et Ceres Pharia« (Tertull. Apolog. cap. 17).

Solo autem cognomine, vel potius locis, ubi colebatur Isis Pharia, distincta fuit a Cerere Eleusinia, cujus adhuc auctor noster post Euhemerum meminit. Scriptum vero nobis Strabo reliquit: , , , [Col. 0562A] , , . »Sequitur urbs Eleusin, in qua templum est Eleusiniae Cereris, et mysticum delubrum, turbae, quanta in theatro solet esse, capax, opus Ictim« (Strab. lib. IX Geogr., pag. 395). Accedat et Cicero, cujus haec sunt verba: »Omitto Eleusinam sanctam illam et augustam,

Ubi initiantur gentes orarum ultimae.« (Cic., l. II de Natur. Deor., p. 12 lin. 38.)

Quis autem cum Minucio nostro fictitias illas Cereris, et Isidis, aliorumque divinitates non rideat et explodat, quos mortuos sepultosque Ethnici fatebantur?



ARTICULUS III. Examinatur Minucii argumentum, quo commentitio Gentilium deos esse probat ex Alexandri Magni aa matrem epistola, qua proditum sibi de diis secretum testificabatur, ac Vulcanum fecit illorum principem; atque de Isidis ad hirundinem sistro, et vacuo Serapidis, seu Osiridis sepulcro disputatur.
[Col. 0562B]

Mirabitur haud dubie aliquis fictitiae deorum gentilium divinitatis testem a Minucio citari Alexandrum Magnum, »qui insigni, inquit, volumine ad matrem suam scripsit, metu suae potestatis proditum sibi de diis hominibus a sacerdote secretum.« Sed id tamquam verissimum Cyprianus totidem verbis, uti jam vidimus, in suum de Vanitate idolorum librum transtulit (Cyprian. de idolor. Vanit., pag. 12. Supr., cap. 2, [Col. 0562C] art. 4, p. 35).

Prius Athenagoras dixerat: , ( , , , ), , , . »Herodotus et Alexander Philippi filius in epistola ad matrem (qui utrique in diversis civitatibus Aegypti, Heliopoli, Memphis, et Thebis in colloquium cum sacerdotibus venisse dicuntur) homines deos fuisse, ex illis se cognovisse, aiunt« (Athenagor. legat. pro Christian., pag. 31). Quod itaque Minucius, ac post eum Cyprianus, insigne volumen, hoc Athenagoras epistolam vocat. Ita etiam Augustinus, qui docet illum, sicuti loquitur idem Minucius, sacerdotem patria Aegyptium fuisse, [Col. 0562D] ac Leonem cognominatum« (August., lib. VIII de Civit., cap. 5, pag. 194, et cap. ult., pag. 218, et lib. XII, cap. 10, pag. 309, ac lib. I de Cons. Evang., cap. 3).

Contra tamen reclamant Rigaltius ac Cellarius, et Minucium, aliosque a nobis laudatos scriptores, errasse, atque ab iis Alexandrum Magnum Macedonem Alexandro Polyhistori suppositum esse contendunt. Opinionem vero suam duplici ratione stabilire conantur, tum quia Polyhistor edidit, tum quia Tertullianus dixit: »Cedo jam de vestro, quod Aegyptii narrant, et Alexander digerit, et mater legit« (Tertull. lib. de Pallio, cap. 3, pag. 134).

Verum, praeterquam quod verisimile non sit, Polyhistorem potestatis suae metu a sacerdote Aegyptio [Col. 0563A] extorquere potuisse de diis hominibus secretum, ac matri suae scripsisse ea de re librum, aut epistolam; certe Plutarchus, cui Rigaltius fortasse Cellariusque majorem, quam Ecclesiae Patribus, fidem habebant, eadem in Alexandri Magni Vita narrat: , , . . . . , , , . »Ipse in epistola ad matrem Alexander sortes quasdam sibi ait arcanas traditas, quas reversus soli ei relaturus esset . . . . . Perhibetur etiam, cum Psammonem philosophum audivisset in Aegypto, ex dictis ejus praecipue probasse omnes [Col. 0563B] mortales a Deo regi, quippe quod in quaque re imperat et dominatur, esse divinum« (Plutarch., Vit. Alexandr., tom. II, pag. 680). Qui vero a Minucio, Cypriano, Athenagora sacerdos, et ab Augustino Leo vocatur, hunc ibi Plutarchus Psammonem philosophum appellat. Non dixit quidem Alexandrum matri suae scripsisse, quae ab illo Psammone acceperat, sed neque hoc etiam inficiatur Verum quid vetat, quominus Athenagoras, Minucius, et alii aliunde hac de re certiores fieri potuerint? Tam levibus itaque conjecturis tantae auctoritatis scriptores erroris condemnandi non erant.

Quae porro apud auctorem nostrum verba proxime sequuntur, haec corruptionis multum, et plurimum obscuritatis habent. Sic autem ea legimus: »Illic [Col. 0563C] (ms. Reg. Illi) Vulcanum facit omnium principem, et postea Jovis gentem. Despice (ms. Reg. et de spicis) Isidis ad hirundinem sistrum, et dispersis (ms. Reg. adspersis) membris inanem tui Serapidis sive Osiridis (ms. Reg. Osiridis) tumulum. Ex variis hisce lectionibus cernis procul dubio, utrum immerito quibusdam haec videantur esse adeo depravata, ut absque alterius sanioris manuscripti codicis auxilio sanari posse desperaverint.

Sensus autem primorum auctoris nostri verborum, quantum ex ms. Regii, aliis haud absurde praeferenda lectione, potest colligi, hic est, Illi, seu potius ille Alexander, ac forte melius illic, id est, in citata epistola Alexander facit Vulcanum omnium, scilicet [Col. 0563D] deorum principem, et postea Jovis gentem. Et id quidem confirmari optime poterit transcriptis ab Eusebio hisce Diodori Siculi verbis: . »E sacerdotibus nonnulli volunt Vulcanum, illum ignis inventorem, primum regem numerandum esse, cui Saturnus, Jovis pater, imperio successerit« (Diodor. lib. I Biblioth pag. 8; Euseb., lib. II Praepar. Evang., cap. 1). Utrum autem istud verum sit articulo sequenti examinabimus. At certe neminem esse putamus, qui ultro non fateatur non minimas fuisse Gentilium de deorum suorum origine dissentiones. Nam alii plerique omnes illam a Saturno ductam esse opinati sunt, sicuti paulo post explicabimus. Caeterum sive a Saturno, sive a Vulcano initium sumpserit, [Col. 0564A] hi certe, neque eorum filii et nepotes veri umquam dii immortales esse potuerunt.

Quod autem postea Minucius de Iside, ejusque ad hirundinem sistro dixit, difficillimos sane habet explicatus. Quidam enim putant hunc esse Minucii sensum: Alexander sua in epistola facit de spicis Isidis sistrum ad hirundinem, id est sonum hirundinino similem. Spicae enimvero succussae, agitatae, et collisae sonum edunt, qualis concussione sistri redditur.

Salmasius vero suspicatur Minucium in aliquo graeci scriptoris libro legisse inter Isidis insignia numerari , hoc est, Chelidoniam aspidem et sistrum: quod ipse vertit, »ad hirundinem sistrum,« quasi sistrum similem hirundini sonum crepitaculo faceret, ut , et radii textorii in [Col. 0564B] graeco epigrammate dicuntur (Salmas. in Solin., pag. 343). Atque inde sic corrigendum censet auctoris nostri textum: »Aspicesis Isidis ad hirundinem sistrum.« Sed si Minucius aliquod graeci scriptoris opus legerit, non aliud sane videtur praeter citatam ab illo Alexandri Magni epistolam, vel Plutarchi, vel aliorum libros. At in illis quid ea de re scriptum fuerit, quis divinare potest? Non tam incerta itaque conjectura contra manuscripti antiquissimi, et editionum omnium fidem, textus ille emendari debet.

Quid ergo ibi sibi Minucius voluerit, a nobis si postules, nihil nos certi habere ingenue fatebimur. Quid vero conjiciamus, si roges; ut tibi morem geramus observare prius juvat quod Plutarchus tradidit, [Col. 0564C] Isidem in hirundinem mutatam (Plutarch., lib. de Isid. et Osirid. pag. 356. Ibid. pag. 376). Deinde vero sistrum depingit superiore parte rotundum, ac curvamini illius in vertice effingi felem humana specie, et imae parti, infra ea, quae quatiuntur, aliquando Isidis, aliqua do Nephtyos faciem. At non unius tantum, sed varii generis diversaeque formae sistra erant, ut recte contra Bossium Tollius (Tom. VI Antiquit. Graec. pag. 411 et seq.), aliique demonstrant. Porro autem Isidis figura repraesentabatur, dextra manu sistrum gestans. Ipsa vero, ut vidimus, eadem est ac Ceres, quae fruges invenisse ferebatur. Quibus ita explicatis, expende, quaeso, an dici possit hanc esse auctoris nostri mentem. Alexander sua in epistola [Col. 0564D] scripsit repraesentari Isidem seu Cererem frumenti, a se, uti aiebant, inventi, spicas in capite, subtus hirundinem, in quam mutata fuerat, ac dextra manu sistrum gestantem. Meliora tamen tibi in mentem si venerint, nobisque suggeras, confestim, minimeque reluctantes, sententiae tuae subscribemus. At fatendum tamen erit Minucium hinc recte concludere ridiculam omnino esse et explodendam hanc Isidis divinitatem.

Postremo in eadem Alexandri epistola, sive, ut loquitur auctor noster »volumine,« scriptum erat »dispersis,« vel »adspersis membris inanem Serapidis, sive Osiridis tumulum.« Nec prorsus sane immerito. Narrat enim Diodorus Siculus quosdam tradidisse Typhonem fratris sui Osiridis, a se crudeliter necati, [Col. 0565A] corpus in partes viginti sex desecasse, quas totidem parricidii sui sociis distribuit (Diodor. Sicul. I Bibl. pag. 12; et apud Euseb. lib. II Praepar. Evang., cap. 1, pag. 46). Postea vero eas Isis invenit, ac singulas quasque in fabricata hominis effigie inclusit. Accersitis deinde totius Aegypti sacerdotibus, unamquamque partem tributim divisit, quam suo quisque loco sepeliret. Quamobrem quaelibet Aegypti tribus Osiridis tumulum, apud se habere existimabat, sed, uti ait auctor noster, inanem et vacuum. Plutarchus vero simplicius breviusque dicit Isidem cadaver Osiridis se dare dissimulantem, singula tantum singulis urbibus dedisse simulacra, vel ut alii opinantur, singulas illius cadaveris partes, ita ut inciderant, humasse (Plutarch. lib. de Isid. et Osirid., pag. 358).

[Col. 0565B] Esto, inquiet aliquis; concedo inanem fuisse Osiridis tumulum. Sed cur Minucius addidit: »Sive Serapidis tui?« At haec percontanti Plutarchi verbis respondebimus (Idem ibid. pag. 362): »Praestat Osirim cum Baccho eumdem facere, et cum Osiride Serapim, sic dictum postquam naturam mutavit, quia omnibus communis est Serapis.« Deinde observat plerosque sacerdotes docuisse eumdem esse Osirim atque Apim, et hunc »intelligendum formosam animae Osiridis imaginem.« Nos vero alibi ostendimus quomodo ex Api factum fuerit Serapidis nomen (Tom. I Apparat. lib. III, dissert. 2, cap. 4, art. 1, pag. 1090). Quamobrem Lactantius, Plutarcho haud dubie subscripsit, ubi ait: »Est Osiris, quem Serapin et Serapidem vulgus appellat. Solent enim mortuis [Col. 0565C] consecratis nomina immutari; credo ne quis putet eos homines fuisse (Lactant. lib. I, cap. 21, pag. 118).« Utrique adjiciamus, qui prior citari debuit, Diodorum Siculum, cujus haec legimus verba: »Osirim modo Serapin, modo Dionysum, interdum Plutonem, interdum Ammonem, quandoque Jovem, non raro Pana esse putant: . . . . « (Diodor. lib. I Biblioth. pag. 15).

Cur autem Minucius addiderit tui, facile intelliges, si animadvertas illum contra Caecilium disputare, qui et ethnicus adhuc erat, et obvium Serapidis simulacrum, sicuti libri hujus in initio narratur, impio cultu salutaverat. Atqui sive plenum Osiridis vel Serapidis [Col. 0565D] ossibus, sive vacuum fuerit sepulchrum, hinc certissime conficitur neque illos, neque alios similiter mortuos divinitatis esse compotes. Deus enimvero est aeternus, qui a se ipso tantum vitam habet, quam idcirco amittere numquam potest.



CAPUT XVI. QUAM VALIDA SINT ALIA ARGUMENTA, QUIBUS OCTAVIUS CONTRA CAECILIUM PROBAT, FALSOS NULLOSQUE ESSE GENTILIUM DEOS.
[Col. 0566A]


ARTICULUS PRIMUS. Quam luculenter Octavius ex prima deorum origine ostendat eos deos non fuisse, sed meros homines; ac primo quidem eorum principem Saturnum, Creta profugum, a Jano in Italia susceptum, ubi homines plura docuit, ac praesertim nummos signare, imprimere litteras, ac cujus nomine Saturnia nuncupata est.

Intolerandam prorsus Caecilii, aliorumque gentilium, [Col. 0566B] de diis suis ostentationem ut Minucius in perpetuum comprimat, ipsos nequaquam deos, sed a prima sua origine meros homines fuisse hunc demonstrat in modum: »Saturnum principem hujus,« scilicet deorum, »generis, omnes scriptores vetustatis Graeci Romanique, hominem prodiderunt. Scit hoc Nepos et Cassius in historia, et Thallus et Diodorus hoc loquuntur.«

Eodem penitus modo Tertullianus eosdem christianae religionis hostes prosternit ac debeliat: »Ante Saturnum, inquit, Deus penes vos nemo est. Ab illo census totius, vel potioris, vel notioris divinitatis. Itaque quod de origine constiterit, id et de posteritate conveniet. Saturnum itaque, quantum litterae docent, neque Diodorus Graecus, aut Thallus, neque [Col. 0566C] Cassius Severus, aut Cornelius Nepos, neque ullus commentator ejusmodi antiquitatum, aliud quam hominem promulgaverunt« (Tertullian. Apolog. cap. 10, pag. 12). Eadem alio in libro repetit, nisi quod a nescio quo Tacitus, pro Thallus, ut suo loco annotabimus, scriptum est (Idem, lib. II ad Nation. cap. 12, pag. 75; Dissert. in Tertullian. cap. 27, art. 1). Nam Lactantius, qui eum et Minucium nostrum sequitur, haec de eodem Saturno totidem verbis dixit: »Omnes non tantum poetae, sed historiarum quoque, ac rerum antiquarum scriptores, hominem fuisse consentiunt, qui res ejus in Italia gestas memoriae prodiderunt; Graeci Diodorus et Thallus; Latini Nepos, et Cassius, et Varro« (Lactant. lib. I, cap. 13, pag. 76).

[Col. 0566D] Quatuor tamen scriptoribus a Minucio, quemadmodum a Tertulliano laudatis, quintum ille adjecit Varronem. Ita sane strenui illi pugiles, conversis in hostes propriis eorum copiis, illos penitus delent profligantque.

Verum cur, inquies, scriptores illi tanta asseveratione affirmare ausi sunt Saturnum deorum omnium primum esse et principem? Nonne Alexander a sacerdote admonitus, in epistola, paulo ante a nobis citata, scripsit deorum principem esse Vulcanum, et postea Jovis gentem? Sed quid mirum si aberrantium gentilium variae fuerint de prima falsorum deorum suorum origine opiniones? Deinde vero haec unius sacerdotis sententia, vel ut ait Minucius, secretum fuit. Quis igitur dixerit huic magis, quam tot [Col. 0567A] celeberrimis scriptoribus, ab auctore nostro citatis, credendum? Denique ex infra dicendis satis utique patebit Vulcanum dici non potuisse deorum omnium nec primum nec principem (Tom. I Apparat., pag. 755).

Tum deinde Minucius ex iisdem procul dubio scriptoribus narrat Saturnum, sicuti alibi annotavimus, Creta profugum, in Italiam metu filii confugisse. Ibi autem a Jano susceptus, »rudes homines,« quemadmodum etiam Diodorus Siculus, a Minucio laudatus, testificatur, multa docuit, ac praesertim litteras imprimere, nummos signare, et conficere instrumenta. Praeterea locum, in quo latuit, appellari voluit Saturniam, sicuti Janus Janiculum. At ea omnia Tertullianus antea, et postea Cyprianus, atque Lactantius scripto prodidere (Diodor., lib. III Biblioth., pag. 136, [Col. 0567B] et lib. V, pag. 231 et 233; Tertull., Apolog., cap. 10, pag. 12, et lib. II ad Nation., cap. 12, pag. 75; Cyprian., de Idol. vanit., pag. 11; Lactant., lib. I, cap. 13, pag. 76).

De Saturnia autem urbe et Janiculo haec cecinit Virgilius:

Haec duo praeterea disjectis oppida muris,
Relliquias veterumque vides monumenta virorum:
Hanc Janus pater, hanc Saturnus condidit urbem;
Janiculum huic, illi fuerat Saturnia nomen. (Virgil., l. VIII Aeneid., v. 354 et seqq.)
Sed de his, signatoque nummo Ovidius, a Lactantio (lib. I Institut. divin., cap. 13, p. 76) etiam laudatus, Saturnum sic interrogabat:

Multa quidem didici, sed cur navalis in aere
   Altera signata est, altera forma biceps?
[Col. 0567C] Saturnum vero sic respondentem induxit:

Noscere me duplici posses in imagine, dixit,
   Ni vetus ipse dies extenuasset opus.
Causa ratis superest: Thuscum rate venit in amnem,
   Ante peragrato falcifer orbe deus.
Hac ego Saturnum memini tellure receptum;
   Coelitibus regnis a Jove pulsus erat.
Inde diu genti mansit Saturnia nomen:
   Dicta quoque est Latium terra, latente deo.
At bona posteritas puppim formavit in aere,
   Hospitis adventum testificata sui.
Ipse solum colui, cujus placidissima laevum
   Radit arenosi Tybridis unda latus.
Hic ubi nunc Roma est, tunc ardua sylva virebat,
   Tantaque res paucis pascua bobus erat.
Arx mea collis erat, quam vulgus nomine nostro
   Nuncupat, haec aetas Janiculumque vocat. (Ovid., l. I Fastor., v. 231 et seqq.)

At qua ratione, arguet aliquis, Saturnus dicitur artem docuisse nummos signandi? Nonne Servius in [Col. 0567D] citatos Virgilii versus, illam soli Jano hacce animadversione adscribit: »Janus in Janiculo habitavit, qui quod una navi exsul venit, in pecunia ejus ex una parte Jani caput, ex altera navis signata est (Serv., pag. 509). Verum ibi Servius tam de Saturno, quam Jano, sicuti auctor ejus Virgilius, disserit. Quia ergo Saturnus, neutiquam vero Janus, »una navi exsul venit,« nonne de pecunia utriusque nomine signata intelligendus est?

Esto, urgebit alius: at certe Draco Corcyraeus, apud Athenaenum, cui Macrobius suffragatur, diserte asseverat: » , nummum aureum ab illo Jano primo signatum;« hancque esse causam cur multae in Graecia, Italia, et Sicilia urbes, [Col. 0568A] monetam ex una parte bicipiti facie, ex altera vero, vel rate, vel navigio, vel corona impressam cuderunt (Athenae., lib. XV Deiphnosoph., cap. 18, pag. 692; Macrob., Saturnal. lib. I, cap. 7). Sed cur, quaeso, in hac moneta aut ratis, aut navigii effigies excusa est? Nonne quia, ut diximus, aitque Plutarchus, » , in honorem Saturni navigio in Italia advecti?« (Plutarch., tom. II, Quaest. Rom., pag. 274.) Quid ergo si Janus nummum in honorem Saturni, et Saturnus alium in hospitis sui memoriam cuderit? Quidquid sit, Minucius certe praevium vadem habuisse videtur citatum a nobis Ovidium, et magis expresse Tertullianum, qui de eodem Saturno haec scriptis haud dubitanter mandavit: »Ab ipso primum tabulae, et imagine signatus [Col. 0568B] nummus; et inde aerario praesidet« (Tertullian. Apologet., cap. 10, pag. 12). Magistrum vero suum Cyprianus, sicuti Minucium nostrum, his verbis pone sequitur: »Hic litteras imprimere, hic signare nummos in Italia primus instituit; unde aerarium Saturni vocatur« (Cyprian., de Idolor. Vanit., pag. 11). Addamus, si lubet, Polydorium Vergilium, qui hanc opinionem Eutropii auctoritate confirmare nititur (Polyd. Vergil., lib. II de Invent., cap. 20).

Recte ergo Minucius ex dictis concludit: »Homo igitur, utique« Saturnus, »qui fugit: homo utique qui latuit.« Eadem est Lactantii conclusio: »Censetne aliquis, inquit, Deum esse, qui fugit, qui latuit? Nemo tam stultus est. Qui enim fugit, et latet, et vim, et mortem timeat necesse est« (Lactant., [Col. 0568C] lib. I Instit. divin., cap. 13, pag. 176).



ARTICULUS II. Quam praepostere Ethnici dixerint Saturnum ex coelo et terra ortum: unde nata haec opinio: utrum illius ratio, a Minucio data, recte a Lactantio redarguatur, ac inde tamen confici Saturnum non deum fuisse, sed merum hominem?

Satis abundanter in superiori articulo demonstratum est Saturnum non esse Deum, ut pote qui »natus,« sicut ait Minucius, »ex homine« fuit. Quin immo, inquit, Tertullianus, »quia ab homine, non utique de coelo et terra« genitus est, quemadmodum Ethnici passim et verbo et scripto, domi et foris, et ubi non venditabant? (Tertull., Apolog., cap. 10, pag. 12, et [Col. 0568D] lib. II ad Nation., cap. 12, pag. 75.) Cur autem inani adeo jactatione illum de coelo et terra ortum dicerent, si rationem ab auctore nostro postulas, hanc tibi dabit: »Saturnus enim dicitur terrae et coeli filius, quod apud Italos esset ignotis parentibus proditus; ut in hodiernum inopinato visos, coelo missos, ignobiles et ignotos terrae filios nominamus.« Sed haec ratio non placuit Lactantio, et ab illo sic refellitur: »Minucius Felix in eo libro, qui Octavius inscribitur, sic argumentatus est: Saturnum, cum fugatus esset a filio, in Italiamque venisset, coeli filium dictum, quod soleamus eos, quorum virtutem miremur, aut qui repentino advenerint, de coelo cecidisse dicere: terrae autem, quod ignotis parentibus [Col. 0569A] natos, terrae filios nominemus. Sunt haec quidem similia veri, non tamen vera; quia constat etiam tunc, cum regnaret, ita esse habitum. Potuit et sic argumentari: Cum potentissimus rex esset, ad retinendam patrum suorum memoriam, nomina eorum coelo terraeque indidisse, cum haec prius aliis vocabulis appellarentur: qua ratione montibus et fluminibus nomina scimus imposita« (Lactant., lib. I Instit., cap. 11, pag. 67). Tum recensitis quorumdam flumiminum nominibus, sic concludit: »Apparet ergo non ex coelo natum esse, quod fieri non potest, sed ex eo homine cui nomen Urano fuit: quod esse verum Trismegistus auctor est.« Addit vero haec incomperta fuisse Minucio, qui idcirco historiam alio traduxit. Denique verius esse censet Jovem, cum ex alto [Col. 0569B] monte terram coelumque contemplatus fuisset, aetheri qui supra mundum est, dedisse nomen coeli, sive Urani , quo avus ejus vocabatur. Sed probandum illi erat Saturni patrem, dum adhuc videbat, coeli nomine ab Italis revera fuisse appellatum. At de hac Lactantii opinione suo loco dicendum.

Vitiosam itaque censet esse Minucii argumentationem. Potius enim dicere debuisset Saturnum vocatum fuisse filium coeli et terrae, quoniam cum potentissimus rex esset, ad retinendam patrum suorum memoriam coeli ac terrae nomen eis imposuit. Probare autem id conatur auctoritate Trismegisti, qui memoriae prodiderat Saturni patrem cognominatum fuisse Uranum, sive Coelum. Sed ibi ille non ostendit utrum Trismegistus dixerit, quando et a quo Uranus [Col. 0569C] nomen suum acceperit. Verius itaque scribere potuisset rudes homines, summa regiaque Saturni potestate perculsos, credidisse illum a coelo et terra suam duxisse originem. Sybilla siquidem his carminibus, ab Athenagora (Legat. pro Christian., p. 14) citatis, hoc cecinit:

, , ,
,
, , ,
.


Porro Saturnus et Titan, Japetusque,
Regnarunt, coelo quos et tellure creatos
Dixerunt homines, terrae coelique vocantes
Nomine, quod cunctos homines, virtute praeirent. (Sibyll. III v. 48 et seqq.)
Sed Minucius hanc rationem non omnino praetermisisse videtur. Nobiles enim viros ab ignobilibus distinxit dixitque hos terrae, illos coeli filios cognominatos [Col. 0569D] ab Italis, quibus parentes illorum cogniti non erant.

Lactantio autem verisimilius, quam verius esse videtur, homines ignotis parentibus ortos, et ex inopinato advenientes, coeli et terrae unde exhorti credebantur, nuncupatos fuisse nominibus. Attamen illud aliis et ethnicis, et christianis scriptoribus probatur. Primus ex illis citari potest Titus Livius, qui narrat Romulum Urbem Romam condendo, usum esse »vetere consilio condentium urbes, qui obscuram, atque humilem consciendo ad se multitudinem, natam e terra sibi prolem ementiebantur« (Liv., lib. I, 58). At quomodo illud ementiri potuerunt, nisi obscurae multitudini in cognita fuisset eorum proles? Quis autem inficiabitur idem de [Col. 0570A] parentibus ac filiis dicendum? Si quis tamen difficilis ac morosus, illud de parentibus velit sibi probari, is audiat Servii de Acheloide verba: »Terrae filius dicitur, ut solet de iis dici, quorum, per antiquitatem latent parentes« (Serv., in lib. I Georgic. Virgil. v. 9). Magis verum ad nostrum de ipso Saturno propositum Aurelius Victor, aut quisquis libri de Origine gentis Romanae auctor: »Primus, inquit, in Italiam creditur venisse Saturnus . . . . . Tanta autem usque id tempus antiquorum hominum traditur fuisse simplicitas, ut venientes ad se advenas, qui modo consilio ac sapientia praediti, ad instruendam vitam, formandosque mores aliquid conferrent, quod eorum parentes ignorabant, coelo et terra editos non solum ipsi crederent, verum etiam posteris affirmarent, velut [Col. 0570B] hunc ipsum Saturnum, quem coeli et terrae filium dixerunt (Aurel. Vict., Orig. gent. Rom. init.).

Accedat et Tertullianus, qui non uno tantum, sed duobus in libris hoc de Saturno scriptum reliquit: »Cujus parentes ignoti erant, facile fuit eorum filium dici, quorum et omnes possumus videri. Quis enim non coelum et terram, matrem ac parentem venerationis et honoris causa appellet, vel ex consuetudine humana, qua ignoti vel ex inopinato apparentes de coelo supervenisse dicuntur? Proinde Saturno repentino ubique coelitem contigit dici. Nam et terrae filios vulgus vocat, quorum genus incertum est« (Tertull., Apologet., cap. 10, pag. 12, et lib. II ad Nation., cap. 75). Utrum autem haec ad stabiliendam Minucii nostri opinionem sufficiant, nec satis recte a [Col. 0570C] Lactantio redarguatur, peritiorum exspectabimus judicium. Lubenter enim fatemur nostrum non esse inter tantos, tamque venerandae antiquitatis viros lites componere. Quidquid porro statuatur, inde profecto invictissime conficitur hunc Saturnum, quem Ethnici aliorum deorum suorum parentem esse garriebant, neutiquam deum, sed hominem tantummodo fuisse, qui non secus ac caeteri homines ex homine genitus fuit.



ARTICULUS III. Quibus rationum momentis Caecilius demonstret falsam esse divinitatem Jovis et aliorum, qui ex hominibus geniti fuerant, vel aliorum libidine et arbitratu, ut Romulus et Juba dii renuntiati sunt.

Minucius Felix a Saturno venit ad filium ejus Jovem, eumque hominem, nequaquam vero Deum [Col. 0570D] fuisse similiter demonstrat. Saturni quippe »filius, inquit, Jupiter Cretae, excluso parente, regnavit, illic obiit, illic filios habuit; adhuc antrum Jovis visitur, et sepulchrum ejus ostenditur, et in ipsis sacris suis humanitatis arguitur.« Sed de his jam paulo antea disputavimus, atque adhuc in subsequentibus nostris dissertationibus agendum. De Jovis porro sacris, quae hominem illum fuisse adhuc ostendebant, infra disputabimus.

Is itaque Jupiter cum deus esse non possit, quia ex alio homine genitus est, inde necessario sequitur caeteros ex illo, aliisque hominibus ortos, nequaquam deos, sed mortales fuisse homines, a natura divina infinite alienatos. Quamobrem Minucius declarat descriptas [Col. 0571A] Ethnicis illorum generationes, quas proferre tam longum, quam inutile foret, silentio a se praetermitti. Nam »otiosum est, inquit, ire per singulos, et totam seriem generis istius explicare, cum in primis parentibus probata mortalitas, in caeteros ordine successionis influxerit.« Nonne vero haec delibavit ex Tertulliano, qui prius dixerat: »Otiosum est etiam titulos, persequi . . . . . quod de origine constiterit, id et de posteritate conveniet?« (Tertull., Apologet., cap. 10, pag. 12.) Hosce nimirum commentitios esse deos, merosque homines.

Sed Minucius Ethnicos acrius urget, hisque, quae pene omnia Cyprianus transcripsit, verbis insectatur: »Cur si nati sunt, non hodieque nascuntur? nisi forte jam Jupiter senuit, et partus in Junone defecit, [Col. 0571B] et Minerva canuit antequam peperit« (Cyprian., de Idolor. van., pag. 12). Prius Theophilus Antiochenus Ethnicos eodem argumento confutaverat: , , , , . »Si tum genuere, et geniti sunt, opportebat eorum generationem hucusque porrigi. Sin secus se res habet, certe infirmum deorum genus reputabitur. Aut enim senio confecti, generare desierunt, aut e viventium numero penitus sunt sublati, et in nihilum redacti« (Theoph., lib. I ad Autolyc., pag. 81). Brevius quidem Tatianus, sed non minus festive: »Si deorum generationem, inquit, memoratis, mortales eos ostenditis: [Col. 0571C] ; Cur non amplius parit Juno? Consenuitne? Aut qui rem aperiat, habetis neminem? (Tatian., Orat. contr. Graec., pag. 160.)

Sic etiam Seneca, a Lactantio laudatus, gentiles suos irridendo argumentatur: »Quid est ergo, inquit, quare apud poetas salacissimus Jupiter desierit liberos tollere? Utrum sexagenarius factus est, et illi lex Papia fibulam imposuit? An impetravit jus trium liberorum. An tandem illi venit in mentem: Ab alio exspectes, alteri quod feceris; et timet ne quis sihi faciat, quod ipse Saturno?« (Lact., lib. I, cap. 16, pag. 88.) Id est, ne sicut ille Saturnum patrem suum, ita ipsum filii ejus regno spoliarent. Sed de Lactantio, hisque Senecae verbis aliquid infra dicendum. Denique ut alios missos faciamus, Juvenalis etiam cecinit:

[Col. 0571D] Quis tamen affirmet nil actum in montibus, aut in
Speluncis? Adeo senuerunt Jupiter et Mars. (Juvenal., Satyr., VI, v. 62. et seqq.)

Instat Minucius, et falsas de diis opiniones altera adhuc ratione funditus destruit: »Si dii, inquit, creari possent, interire non possent, plures totis hominibus deos haberemus; ut jam eos nec coelum contineret, nec aer caperet, nec terra gestaret.« Sed hoc telo utique acerrimo, quo etiam Sybilla utitur, Ethnicos citatus jam a nobis Theophilus Antiochenus penitus transfixerat. Hinc enim, inquit, , , »colligitur plures esse deos, quam homines, sicut et Sibylla perhibet.« Caetera quae longiora sunt apud eum, sicut [Col. 0572A] et alia his similia, apud Arnobium, Lactantium, de quibus nos suo loco, et Eusebium quilibet legere haud difficulter poterit (Arnob., lib. III adv. Gent., pag. 104 et seqq.; Lactan., lib. I, cap. 16 et seqq.; Euseb., in Orat. Constant. ad sanct. caet., cap. 4, pag. 570).

Interea vero monitum te esse volumus tantum in hoc argumento esse virium et ponderis; ut Plinius illo plane oppressus, fateatur aut majorem esse debere coelitum, quam hominum numerum, aut vera non fuisse deorum matrimonia. Sed ipsummet loquentem audire juvat: »Major, inquit, coelitum populus etiam, quam hominum intelligi potest, cum singuli quoque ex semetipsis totidem deos faciant, Junones geniosque adoptando sibi: gentes vero quaedam animalia, et aliqua etiam obscena pro diis habeant; [Col. 0572B] ac multa dictu magis pudenda, per foetidos cibos et alia jurantes. Matrimonia quidem inter deos credi, tantoque aevo ex his neminem nasci, et alios esse grandaevos semperque canos, et alios juvenes atque pueros, aligeros, claudos, ovo genitos, et alternis diebus viventes morientesque, puerilium prope deliramentorum est« (Plin., lib. II Natur. Hist., cap. 7, pag. 142 et seq.). Quod ergo, amabo te, efficacius ad tollendas Gentilium religiones argumentum afferri poterat quam illa sincera, et publica Plinii aliorumque etiam Ethnicorum confessio?

Neque dixeris illas indoctae rudisque plebis opiniones a Plinio, quemadmodum ab illis Ethnicorum hominum doctissimis, tamquam aniles fabulas repudiari. Nam id Minucio, caeterisque christianae religionis [Col. 0572C] defensoribus, plane sufficiebat ad impios omnium Ethnicorum cultus, qui in hisce errorum monstris nitebantur, funditus evertendos. Quis enim illorum vanas superstitiones ferre quaeat, qui unicum aeternumque Deum negabant, et alios plurimos mortales, aut generantes, ac genitos deos colebant et venerabantur? Non minus autem docti quam indocti Gentiles, rejecto vero Deo, ridiculos, illos Deos colebant; vel colere se simulantes, nullum admittebant; aut aliud aliquid a vera divinitate eo magis remotum, quod creatum, vel ipsamet ratione privatum erat.

Nonne ergo a recto veritatis tramite similiter aberrabant, qui stulte praedicabant mortales quosdam homines, vel ortu suo, vel aliorum perjurio, libidine, et arbitratu, factos esse deos? Talis tamen fuit, »pejerante [Col. 0572D] Proculo,« uti Minucius ait, »Deus Romulus, quemadmodum paulo post explicabimus. Talis quoque, »Juba« pergit ille, »Mauris volentibus, deus est, et divi, caeteri reges, qui consecrantur, non ad fidem numinis, sed ad honorem emeritae potestatis?« Subscripsit auctori nostro Lactantius, scriptisque tradidit: »Privatim singuli populi gentis aut urbis suae conditores, seu viri fortitudine insignes erant, seu feminae castitate mirabiles, summa veneratione coluerunt, ut Aegyptii Isidem, Mauri Jubam (Lactan., lib. I Instit., cap. 15, pag. 81).« Antea vero Tertullianus magis generatim, ac suppresso, sed subintellecto Jubae nomine. »Unicuique provinciae, et civitati suus est deus . . . . . ut Mauritaniae reguli sui.« [Col. 0573A] Sequitur ibi Tertullianum more suo Cyprianus, aitque: »Mauri manifeste reges colunt, nec ullo velamento hoc nomen obtexunt« (Cyprian. de Idol. van., pag. 12).

Verum Cellarius suspicatur in Minucii nostri textu aliquod subesse mendum. Non enim Maurorum, inquit, sed Numidarum rex fuit Juba. Nec negare quidem possumus illud a Dione Cassio, ac Plutarcho fuisse litteris traditum. At numquid idcirco Minucius, aut ejus librarius, aut citati a nobis scriptores erraverunt (Dio., Histor. Rom., pag. 193; Plutar. in vita Caesar., pag. 732)? Numquid potius Cellarius non satis accurate libros Strabonis pervolutaverat? Ibi enim haec illius verba legere poterat: , , [Col. 0573B] , . »Nunc Mauritaniam aliasque multas partes Africae Juba obtinet, ob studium in Romanos, et amicitiam hoc consecutus« (Strab., lib. VI Geogr., sub. fin., pag. 288).

Cur ergo, inquies, Juba, a Dione, et Plutarcho, Numidarum rex dicitur? Difficultatis hujusce nodum solvit Herodianus, qui Mauritaniam, ubi imperabat Juba, quaeque Romanis erat subjecta, ab incolis suis Numidiam vocatam fuisse testificatur: , , , . »Capellianus quidam, senatorii ordinis vir, procurator Mauritaniae Romanis subjectae, quae ab ipsis Numidia appellatur« (Herodian., lib. VII Hist., p. 280).

Instat Cellarius vero non esse simile Jubam, qui a [Col. 0573C] Caesare victus violentas sibi manus intulit, in deorum numero a Mauris fuisse repositum. Sed levissimi momenti haec ratio est. Quis enim nescit morem apud Romanos pervasisse, ut Imperatores suos quantumlibet improbos ac scelestos, solemni ritu, et apotheosi, deorum albo adscriberent? Neque saepius eorum expectabant mortem, sed dum adhuc vivebant, illis etiam invitis ac reluctantibus divinos deferebant honores. Quapropter Minucius post citata a nobis verba, continenter adjecit: »Invitis his denique hoc nomen adscribitur: optant in homine perseverare, fieri se deos metuunt, et si jam senes, nolunt.« Sed haec acrius urget Tertullianus, uti in nostra de Apologeticis ejus libris dissertatione videbimus. Quid ergo mirum, si Mauri ad Romanorum instar regem [Col. 0573D] suum Jubam deum esse voluerint?



CAPUT XVII. QUANTI PONDERIS SIT ALIUD MINUCII ADVERSUS GENTILIUM DEOS ARGUMENTUM, PETITUM EX RIDICULIS EORUM FORMIS ET FIGURIS, ATQUE INDIGNIS TURPIBUSQUE ILLORUM FACTIS ET FLAGITIIS.



ARTICULUS PRIMUS. Quam absurde ab Ethnicis fingatur Vulcanus claudus, Apollo imberbis, Aesculapius barbatus, et aliquando imberbis; Neptunus glaucis oculis, caesiis Minerva, Juno bubulis, pedibus alatis Mercurius. Pan unguilatus, compeditus Saturnus, Janus bifrons et quatriformis.

Ridiculae deorum formae ac figurae aliud Minucio [Col. 0574A] ad commentitiam illorum divinitatem explodendam invictissimum suppeditant argumentum. »Nam, quid, eorum, ait Minucius, formae ipsae, et habitus? Nonne arguunt ludibria et dedecora, (mss. decora, sed male) deorum vestrorum?« Scire autem si aveas quae illae fuerint, audi Gregorium Nazianzenum, eas paucis his versibus enarrantem:

, , , ,
, .
Qui ita latine redditi sunt:

. . . . . . . . Cornuti, semidracones
Ithyphali obsceni, colli exortesque feraeque,
Aeque feris mixti variis, ridenda gereutes.
Ora. (Greg. Nazianz., Carm. LXI, p. 142, t. II.)
[Col. 0574B] Verum auctor noster hoc longe fusius prosequitur, atque ut tales deos colere Ethnicos tandem puderet, monstrosas plerasque omnes illorum formas recenset, ipsisque ponit ob oculos. Quamvis autem nullum fictae illorum aetatis, aut dignitatis ordinem sequatur; quia tamen id parum, aut nihil ad argumentationis robur, et convictionem facit, idcirco in ejus vestigiis inhaerendum esse satius duximus.

A Vulcano autem sic orditur: »Vulcanus claudus deus, et debilis est.« Eodem etiam argumento apud Ciceronem Cotta, servato tamen magis deorum suorum ordine, Velleium Epicureum refellit, illique Vulcanum haec objicit in verba: »Et quidem Athenis laudamus Vulcanum, eum quem fecit Alcamenes in quo stante atque vestito, leviter apparet claudicatio [Col. 0574C] non deformis. Claudum igitur habebimus deum, quoniam de Vulcano sic accepimus« (Cic., lib. I de Natur. deor., pag. 207, lin. 27).

Narrat vero Lucianus eum claudicasse, cum a Jove praeceps datus esset e coelo: , , , . »Quid Lemnii pro sua bonitate nisi eum, dum ferretur in aere suscepissent, perierat nobis Vulcanus, non aliter quam Astyanax e turridejectus?« (Lucian. de sacrific., p. 184; Homer., Iliad. I, v. 590 et seq.; idem, Ilia. XVIII, v. 304 et seqq.) At ibi procul dubio ad Homeri, a Clemente etiam Alexandrino citati, unam et alteram Iliadem alludit, ubi Vulcanus e coelo in Lemnum praecipitatus, atque inde claudus effectus dicitur. Athanasius vero [Col. 0574D] ubi Ethnicos, quemadmodum auctor noster, impugnat, illis objicit: , . »Vulcanum e coelo projici, eoque casu claudum fieri.« Caeterum Arnobius illum uno, Gregorius autem utroque pede claudum fuisse tradiderunt. Nec desunt, qui illum bis e coelo, et primo quidem a Junone, deinde a Jove dejectum opinentur (Clemens Alexand., Admonit. ad gent., pag. 18; Athanas., Orat. contr. gent., § 12, pag. 13, tom. I; Arnob., lib. IV adv. Gent., pag. 134; Greg. Naz., Orat. 3 adv. Julian., pag. 259 et orat. 4, pag. 308).

Secundus ab auctore nostro inducitur: »Apollo tot aetatibus laevis, et Aesculapius semper barbatus.« Ob eam certe causam ferunt a Dionysio Siciliae tyranno [Col. 0575A] detractam Aesculapio barbam, ut pote qui Apollinis semper imberbis, ut ait Cicero, esset filius. Qua de re videsis adhuc Ciceronem, Valerium Maximum, Arnobium Lactantium, et alios complures. Ipse autem Cicero, aliique barbam non cuilibet Aesculapio, sed Epidaurio demptam asserunt (Cicer., lib. I de Natur. deor., pag. 107, lin. 26; Idem ibid., lib. III. pag. 252, lin. 40; Valer. Max., lib. II, cap. 1, de Exter., § 3; Arnob., lib. VI adver. Gent., pag. 206; Lactant., lib. II Instit., cap. 4, pag. 157; Cic., lib. III deor. Nat., pag. 252, lin. 45). Pausanias vero ubi de Phliasiis, haec de Aesculapii simulacro memorat: , . »Qua ex arce descenditur, Aesculapii aedes ad dextram est, in [Col. 0575B] qua signum imberbe« (Pausan., lib. II, Corinth., pag. 56).

At si quae Luciano fides, Apollo ab omnibus imberbis, exceptis tantummodo Assyriis, repraesentabatur: , . »Caeteri, enim omnes, ut ille ait, Apollinem et juvenem putant, et cum prima lanugine effingunt: soli autem isti Apollinis barbati simulacrum effigiant« (Lucian., de Dea Syria, pag. 1071). Macrobius tamen illud non ab omnibus Assyriis, sed Hieropolitanis factum esse tradidit: »Hieropolitani, ait, quae sunt gentes Assyriorum, omnes Solis effectus, atque virtutes ad unius simulacri barbati speciem redigunt eumdemque Apollinem appellant. [Col. 0575C] Hujus facies prolixa in acutum barba figurata est« (Macrob., lib. I Saturnal. cap. 17).

Tertio Minucius: »Neptunus glaucis oculis, Minerva caesiis (Minuc., pag. 181).« Jam vero citatus a nobis Cicero: »Dicere, inquit, licebit caesios oculos Minervae, caeruleos esse Neptuni« (Cicer., lib. I de Natur. deor. pag. 207, lin. 24). Quamquam autem Diodorus Siculus illud tamquam insulsum commentum rejiciat, putetque Minervam, quia glauco aer aspectu est, glaucopin fingi (Diodor. lib. I, Biblioth. pag. 88); eam tamen Lucianus appellat , quo quidem epitheto passim ab Homero ubique nuncupatur, illudque latinus illius interpres modo »caesii,« modo »glaucis oculis reddidit« (Lucian., Dialog. Vulcan. et Jovis, pag. 74, et de sacrific., pag. [Col. 0575D] 185). Et certe Latinis scriptoribus idem est caesius, seu caeruleus, ac glaucus color, quales, inquiunt, sunt felium oculi.

Quid vero, quod Pausanias Neptunum, de quo Minucius, glaucos, sicut Minervam, habuisse oculos testificatur? »Minervae signum,« illius verba sunt, »quod glaucos habeat oculos, , Lybicam de ea re fabulam comperio: Minervam Neptuni, et Tritonidis paludis filiam esse, atque ideo glaucos illi itidem ut Neptuno oculos esse: .« Si quis autem contendat, probetque illum ibi de alia, quam citati a nobis scriptoris, Minerva loqui, non repugnabimus. Nemo tamen negabit inter [Col. 0576A] Neptuni et Minervae oculos, aliquid a Cicerone, et Minucio nostro positum fuisse discrimen, forsitan quia unius magis, quam alterius virides essent oculi. At de his Minervae oculis Arnobius, de quo nos suo loco (Dissert. in Arnob. cap. 14, art. 1).

Juno autem ab ethnicis, ut ait deinde auctor noster, dicebatur »bubulis oculis« (Hom. Iliad. IV, v. 5). At Homerum haud dubie secutus est, a quo vocatur: , bovinis oculis veneranda Juno (Iliad. XIV, v. 159). Quod Poetae interpres latine exprimit: »Pulchris oculis veneranda Juno.« Rationem si quaeras, respondebimus graecum illud nomen ab eo sic redditum; quia oculi bubuli omnium pulcherrimi videbantur. Nam a Luciano (Imag. pag. 590) peritissimus pictor habetur, [Col. 0576B] , qui Junonem »illam bovinis oculis pingebat.«

Pergit Minucius (pag. 184): »Pedibus Mercurius alatis, Pan ungulatis, Saturnus compeditis.« Nullus est sane, qui ignoret Mercurium fingi deorum nuntium, atque idcirco alas in capite et pedibus gestantem. Quapropter de illo a Jove misso haec cecinit Homerus:

, .
, ,
, ,
, . (Hom Odyss. V, v. 43 et seqq.)


Sic ait: Neque renuit internuncius Mercurius,
Statim deinde pedibus subligavit pulchra talaria,
Immortalia, aurea, quae ipsum ferebant sive per mare,
Sive per immensam terram pariter cum flamine venti. [Col. 0576C] (Hom., Odyss., V, v. 43 et seqq.)
Pan vero ungulatos sive hircinos pedes habuisse ferebatur, uti perhibet his verbis Eusebius: »Quin etiam suorum ipsi corporum speciem figuramque describunt, velut ipse Pan, qui cujusmodi fuerit, ex ejus oraculis docemur: Mortalis ergo cum sim, vota nuncupo, , , . Pani, nativo deo, cornu gemino, gemino pede, hircinisque cruribus, insigni voluptuario« (Euseb. lib. III Proepar. Evang. cap. 14, pag. 124). Fatetur quidem Herodotus illum a pictoribus et statuariis figurari caprina facie, hircinisque cruribus: quam tamen ob causam id factum fuerit, explicatu sibi jucundum non esse ingenne confitetur [Col. 0576D] (Herodot. lib. II, §. 46). Sed adire poteris Servii in Virgilium notas, et alios (Serv. in Virgil.).

De Saturni deinde »pedibus,« uti auctor noster ait, »compeditis,« haec a Cicerone litteris mandata legimus: »Vetus haec opinio Graeciam opplevit, exsectum Coelum a filio Saturno, vinctum autem Saturnum ipsum a filio Jove.« Latino autem Oratori suffragantur auctores nostri Athenagoras, Athanasius, ac praeter alios bene multos Epiphanius, qui ad Minucii nostri mentem inde sic argumentatur: »At qui in custodia detinetur, non modo potentiori alicui subjicitur, sed ob maleficium aliquod vinculis coerceri solet« (Eclog. 2. v. 31. Cic. lib. II de Natur. deor. pag. 223; Athenag. legat. pro Christian. pag. 19 [Col. 0577A] et 20; Athanas. Orat. contr. Gent. § 11, pag. 12; Epiphan. Anchorat. §. 106, pag. 107).

Apud Lucianum porro cum sacerdos ipsummet Saturnum interrogasset, num a Jove filio suo in tartarum, vinculis injectis, fuisset revera praecipitatus, respondet ille: »Senex jam et podagrosus cum essem ob aetatem, unde etiam factum est, ut plerique mihi compedes esse finxerint, , , impar eram viribus ad tam multa hujus aetatis facinora punienda . . . . . Itaque mihi consulens, Jovi locum dedi.« Alias tandem cur a Jove victus fuerit causas Cicero et Macrobius afferunt (Lucian. Saturnal. pag. 1022 et seq. Cicer. loc. cit. Macrob. lib. I Saturnal. cap. 8).

[Col. 0577B] Tum postea Minucius: »Janus vero frontes duas gestat, quasi ut aversus incedat.« Athenaeum (lib. XV Deipnosoph. p. 592) enim aliosque quam plurimos ut praetermittamus, Ovidii de illo haec sunt carmina:

Jane biceps anni tacite labentis origo,
   Solus de superis qui tua terga vides.
. . . . . . . . . . . . . . .
Quem tamen esse deum te dicam Jane biformis?
   Nam tibi par nullum Graecia numen habet. (Ovid., l. I Fast., § 4, v. 65.)
Cur autem bifrontem eum dixerint, si postules, diversas tibi rationes reddent Plutarchus, Macrobius, Cyprianus, et Vossius (Plutarch. quaest. Roman. pag. 279; Macrob. lib. I Saturnal. cap. 7 et 9; Cyprian. lib. de idol. Vanit. pag. 12; Voss. lib. I de Orig. et progr. idol., cap. 18, pag. 71 et seqq.). Denique his [Col. 0577C] adjiciemus hunc Janum, eodem Macrobio, atque etiam Augustino testibus, non solum bifrontem, sed etiam quatrifrontem, et quatriformem ab ethnicis praedicari (Macrob. lib. I Satur. cap. 9. August. lib. VII de Civit. cap. 4). Quis ergo non deplorabit horrendam illam ethnicorum caecitatem, qui nos non tam homines, quam hominum monstra, deos esse arbitrabantur, eisque divinos honores reddebant? Non ibi tamen stetit insana illorum superstitio. Sed plures adhuc non minus infames colebant aliorum deorum figuras, quae quidem quomodo ab auctore nostro explicentur et explodantur, jam investigandum est.



ARTICULUS II. Quanta dementia ab ethnicis decantata sit Diana alte succincta, venatrix, mammis multis Ephesia, ac Trivia trinis capitibus, multisque manibus: Jupiter modo barbatus, modo imberbis: Ammon cum cornibus, Capitolinus fulmina gerens, Latiaris cruore perfusus, Feretrius non auditus, cujus tot monstra, quot nomina.
[Col. 0577D]

Argumentum suum prosequitur Minucius, ac triplicem exagitat Dianae formam: »Diana, inquit, alte succincta, venatrix, et Ephesia mammis multis, et uberibus (codex »veribus«) exstructa, et trivia trinis capitibus, multis manibus horrifica.« Dianam venatricem fuisse quis nescit? Illius autem haud [Col. 0578A] semel Pausanias (lib. VII, pag. 230 et 234) aliique meminere. Eam itaque venando alte succinctam jure merito dici, ex his collige Ovidii versibus:

Per juga, per sylvas, dumosaque saxa vagatur
Nuda genu vestem ritu succincta Dianae. (Ovid., l. X Metamorph., fab. 12.)
Et rursus alibi,

Talia pinguntur succinctae crura Dianae.
   Cum sequitur fortes fortior ipsa feras. (Lib. V Amor. Eleg., 22.)
Nihil necesse est alia ejusdem Ovidii, Prudentii (epist. IV, hymn. in Rom. v. 257), aliorumque, seu carmina, seu testimonia de re satis omnibus nota citari.

Quibusdam vero corrupta videntur sequentia in [Col. 0578B] codice nostro manuscripto verba: »Ephesia, mammis multis et veribus exstructa.« In animum enim vero suum inducere quidam non potuerunt Dianam, ut pote virginem, plures habuisse mammas. Putant itaque addendam esse vocem, »Ceres,« quae mammosa vocabatur. Alii autem pro »veribus,« legendum autumant »uberibus,« aut »tuberibus.« Sed levissimae vel potius falsae sunt hae conjecturae, nec mutanda est veteris codicis nostri lectio. Hieronymus siquidem in suo in Pauli ad Ephesios Epistolam commentario haec de utraque Diana, et alte succincta, et mammosa tradidit: »Scribebat ad Ephesios Dianam colentes, non hanc venatricem, quae arcum tenet, et succincta est, sed illam multimammiam, quam Graeci vocant; ut scilicet ex [Col. 0578C] ipsa quoque effigie mentirentur omnium bestiarum et viventium esse naturam« (Hieronym. proem. ad Epist. Pauli ad Ephes.).

Neque urgeas Hieronymum ibi sequi errantem Minucium nostrum, atque in eumdem impegisse erroris scopulum. Certum quippe est neutrum errasse; quandoquidem constat Dianam Ephesiam a multis memorari, cujus celeberrimum apud Ephesios templum fuisse nullus ignorat. Atqui ejus effigies multis cum mammis illic repraesentabatur, uti patet ex variis illius simulacris et imaginibus, quae a Friderico Ubaldino in suo de symbolica Dianae Ephesiae statua exposita tractatu, exhibentur (Tom. VII, Graec. Antiquit. pag. 364).

Nec minus constat has Dianae, sicut et alias deorum [Col. 0578D] statuas rectis ac transversis sustentatas fuisse verubus, quae sustentacula, et fulcra, seu virgae ferreae erant. Nam id disertissime probat Lucas Holstenius, in sua ad Franciscum Cardinalem Barberinum epistola, »de fulcris Dianae Ephesiae simulacro appositis« (Ibid. pag. 396). Ibi autem quasdam ejusdem Dianae cum suis fulcris, pluribusque mammis imagines, in numismatibus sculptas exhibet. Ex his ergo evidenter colligitur textum auctoris nostri, et Hieronymi testimonium a nonnullis immerito vexari.

Dianam porro Triviam, trinis capitibus, ut ait Minucius, horrificam, his versibus canit Virgilius:

Tercentum tonat ore deos, creabumque, chaosque,
[Col. 0579A] Tergeminamque Hecatem, tria virginis ora Dianae. (Virgil., l. IV Aeneid., v. 518 et 511.)
Quos in versus observat Servius eam non modo Dianam, sed Lucinam quoque et Hecatem nuncupari, ac propter triplicem potestatem, fingi triplicem ac triformem, atque idcirco templa illius in triviis fuisse constructa. Varro autem ex Ennio animadvertit illam vocari Triviam, vel quia in trivio ponitur fere in oppidis graecis, vel quia lona dicitur, quae in coelo tribus viis in altitudinem, latitudinem, et longitudinem movetur (Varr. lib. VI de Ling. lat. pag. 74). Primam haud dubie propter rationem dixit Ovidius:

Ora vides Hecates in tres vergentia formas;
   Servet ut in ternas compita secta vias

[Col. 0579B] Quam sane ob causam ab illo vocatur »triceps Hecate, »et ab Horatio, et aliis »Diva triformis.« Videsis Orpheum, Pausaniam, et quae ex Porphyrio Eusebius retulit, ac si velis etiam Prudentium (Ovid. lib. I Fast. §. 3, et lib. VII Metamorp. fab. 3; Horat. lib. II, Ode 22; Orph. Argon. et voto ad Musae tom. I Graec. poet. pag. 494 et 501; Pausan. lib. II, pag. 72; Euseb. lib. IV Praepar. Evang. cap. 23, pag. 174; Prudent. lib. I in Symmac. § 174).

Non mirum itaque si triformis cum fuerit, plures quoque manus habuisse perhibeatur. Et certe Rigaltius in hunc Minucii locum testificatur se talem in numismate aereo apud Johan. Baptistam Altinum vidisse. Adi adhuc, si velis, Caelium Rhodinginum, Vossium, Verderium, Giraldum, et alios de eadem [Col. 0579C] Diana disputantes (Rhodig. lib. XX Antiq. lect. cap. 6. Vossius lib. II de Orig. et progr. idololatr. cap. 25, pag. 216 et seqq.). Tales ergo deos quis cum Minucio nostro non rideat, ac detestetur?

Nec leviori ictu Ethnicos ille ferit, qui varios esse venditabant Jovis vultus, faciesque diversas. Quid enim »ipse, inquiebat, Jupiter vester? Modo imberbis statuitur, modo barbatus locatur.« Prius vero Cotta apud Ciceronem sic urgebat Velleium: »Isto modo dicere licebit Jovem semper barbatum« (Cic. lib. I de Natur. deor. pag. 207, lin. 26). Sed Lucianus petit ubinam ethnici hunc barbatum Jovem viderint (Lucian. de Sacrific. pag. 185)? Si tu quoque id postules, respondebit Prudentius:

Ars seminandis efficax erroribus,
Barbam rigentem dum Jovis circumplicat. [Col. 0579D] (Prudent., de Roman. Martyr., v. 243.)
A Virgilio tamen Anxur dicitur:

Circaeumque jugum, queis Jupiter Anxurus arvis
Praesidet. (Virgil., l. VII Aeneid., v. 799.)
Nomen autem anxur idem ac imberbis significat, quemadmodum Servius in hos Virgilii versus nos admonuit: »Circa hunc, inquit, tractum Campaniae, colebatur puer Jupiter, qui Anxurus dicebatur, quasi , id est, sine novacula, quia barbam numquam rasisset,« eratque imberbis. Neque in illo tantum Campaniae tractu, sed alibi quoque hac juvenili forma repraesentabatur. Pausanias enimvero [Col. 0580A] duo ejusmodi Jovis simulacra juxta Pelopis templum ab Eleis posita memorat, quorum unum, »Jupiter est impuber, , inter Smicythi dona . . . . . Paululum hinc recta progressis aliud est Jovis impuberis signum: dedicarunt Elcitae (Pausan. lib. V Eliacor. pag. 173). Huc accedit et Naso, a quo Jupiter juvenis ita describitur:

Jupiter et juvenis, juveniles aspice vultus;
   Aspice deinde manus, fulmina nulla tenet. (Ovid., l. III Fas., § 6, v. 437.)
Posthaec Minucius alias recenset ridiculas ejusdem Jovis figuras, quas venerari ethnicos non pudebat: »Cum Ammon, inquit, dicitur, habet cornua, et cum Capitolinus, tunc gerit fulmina.« At Cicero antea dixerat: »et quidem alia (species) nobis Capitolini, alia Afris Ammonis Jovis« [Col. 0580B] (Cicer. lib. I de Natur. deor. pag. 207. lin. 23). Cur vero Jupiter Ammon cornua habere aestimabatur, his Herodotus edisserit verbis: »Thebani et quicumque propter illos ovibus parcunt, cum ab Hercule, cernere eum volente, cerni nollet, tandem exoratus, hoc commentus sit; ut, amputato arietis capite, pelleque villosa, quam ei detraxerat, induta sibi, ita sese Herculi ostenderet, et ob id Aegyptios instituisse Jovis simulacrum facere arietina facie, , et ab Aegyptiis Ammonios accepisse, qui sunt Aegyptiorum, atque Aethiopum coloni, et linguam inter utrosque usurpantes. Qui etiam mihi videntur ideo se Ammonios cognominasse, [Col. 0580C] quod Aegyptii Jovem Ammonem appellent« (Herodot. lib. II, § 42). Inde profecto a Graecis , et a Luciano , a Macrobio, et Arnobio, »arietinis cornibus,« atque a poetis Ovidio Claudiano aliisque corniger Ammon vocatur (Lucian. de Sacrific. pag. 186. Macrob. lib. I Saturnal. cap. 21. Arnob. lib. VI adv. Gent. pag. 197).

De eodem porro Ammone, atque etiam de Capitolino, haec legimus Lucani carmina:

Ventum erat ad templum, Lybicis quod gentibus unum
Inculti Grammates habent, stat corniger illic
Jupiter, ut memorant, sed non ut fulmina vibrant.
Aut similis nostro, sed tortis cornibus Ammon. (Lucan. l. IX, v. 517.)
Frequentissima Jovis Capitolini apud varios et [Col. 0580D] maxime Romanae historiae scriptores mentio. Eo autem nomine nuncupatus est, quia aedes ejus et imago in Capitolio collocata fuit. Illius meminere Titus Livius, Suetonius, Dion Cassius, Plutarchus, Plinius, Valerius Maximus. Denique simulacrum ejus visitur in pervetusto numismate Aureliae Quirinae Vestalis, in quo sedet superne nudus media corporis parte, inferne amictus, dextera fulmen, sinistra sceptrum gerens, ac circumscriptum nomen habet: Jup. Opt. Max. Capitolinus (Liv. lib. II, § 21; Sueton. lib. II, pag. 344; Cass. lib. LIV Rom. hist. pag. 598 et seqq.; Plutarch. in Vita Publicol. pag. 104; Plin. lib. III Hist. natur. cap. [Col. 0581A] 2 et 8, pag. 91, et 125; Valer. lib. I, cap. 2, § 2; Lescalop. in lib. I Cic. de Natur. deor. § 83. pag. 118).

Duplex adhuc Jupiter ab auctore nostro memoratur: »Latiaris, inquit, cruore perfunditur;« quia nimirum humanae hostiae, uti ostendimus, illi immolabantur: »Et Feretrius non auditur.« Refert Plutarchus varias hujus cognominis rationes, easque his exponit verbis: , , , . , , , , , [Col. 0581B] , , . »Jupiter Feretrius vocatur a tropaeo, quod feretro gestabatur, deducto nomine a graeca lingua, quae passim sermoni latino erat etiam confusa. Alii cognomen esse fulminantis affirmant, a feriendo dictum. Sunt qui deductum volunt ab ictibus, qui in bello inferuntur. Nam nunc etiam in conflictibus, cum hostibus instant ad feriendum, crebro adhortantur se mutuo« (Plutarch. in Vita Marcelli, pag. 302). Addit quorumdam esse opinionem Numam jussisse, ut prima et opima spolia Jovi Feretrio consecrarentur.

Testatum autem Titus Livius facit hoc cognomen illi datum a Romulo, qui victo et obtrunccato Acrone, Caeniensium rege, spolia ejus »fabricato [Col. 0581C] ad id apto ferculo,« Livii ipsa sunt verba, »gerens in Capitolium ascendit; ibique ea cum ad quercum pastoribus sacram deposuisset, simul cum dono designavit templo Jovis fines, cognomenque addidit Deo: Jupiter Feretri, inquit, haec tibi victor Romulus rex regia arma fero, templumque iis regionibus, quas modo animo metatus sum, dedico sedem opimis spoliis, quae regibus ducibusque hostium caesis, me auctorem sequentes, posteri ferent« (Liv. lib. I, § 10). Eamdem historiam memoriae commendarunt non solum Dionysius Halicarnassaeus, Dion Cassius, Florus, Messala Corvinus, aliique (Diony. Hal. lib. II, pag. 182; Dion Cass. lib. XLIV Hist. Rom. pag. 274; Florus, lib. I, cap. 1; Mess. Corv. lib de August. prog. pag. 531). [Col. 0581D] At jam citatus a nobis ipsemet etiam Plutarchus, aperte significat inde manasse morem, ut opima occisorum ducum spolia eidem Jovi Feretrio ferrentur (Plutarch. in Vita Romuli. pag. 27). Hinc etiam Propertius canebat:

. . . . . . . . Causa Feretri,
   Omne quod certo dux ferit ense ducem.
Seu quia victa suis humeris haec arma ferebant,
   Hinc Feretri ducta est ara superba Jovis. (Propert. l. IV.)
Quidam vero in hoc Minucii textu, »Feretrius non auditur,« corruptum esse putant ultimum verbum »auditur,« ac legendum »aditur.« Numa enim Pompilius post Romuli mortem jussit opima hostium [Col. 0582A] spolia Marti, aut Quirino, non Jovi Feretrio deferri. Deinde vero quid significare potest verbum »non auditur.« Numquid Feretrium Jovem esse mutum? At nonne etiam mutus pariter erat Jupiter Latiaris? Alii tamen scriptum in codice nostro manuscripto, »non auditur,« retinendum censent, atque adverbium »non« ibi sumi pro voce »nomen« Perinde ac si Minucius dixisset, Feretrii nomen cujus nullum erat simulacrum, amplius »non auditur.« Quibusdam autem exemplis id probare nituntur, sed quae non magni sunt momenti. Quid ergo, si haec verba »non auditur,« suo nativo sensu accipias, pro relinquitur, spernitur, contemnitur? Nonne satis aperta claraque erit Minucii sententia, Jovem Latiarem suo adhuc [Col. 0582B] tempore cruore perfundi, sed non amplius audiri Feretrium? Caeterum sive legas »auditur,« sive »aditur,« nec multum diversa eorum significatio, nec a Minucii mente valde aliena videbitur.

Denique »tot, inquit adhuc Minucius, Jovis monstra, quot nomina.« Et ideo certe Theophilus in suo ad Autolycum libro: »Te, aiebat, interrogare lubet, o homo, et quot tandem inveniantur Joves. , , , , , , , : Jupiter primum Olympius, deinde Latiaris, Cassius, Fulminator, Propater, Pervigil, urbium Defensor, Capitolinus. Et quidem Jupiter, Saturni filius, Cretensium rex, in Creta sepultus [Col. 0582C] est« (Theophil. lib. II ad Autolych. pag. 76). Caeteros autem Joves nulla sepultura dignos fuisse arbitratur.

Porro autem de infinita propemodum illorum, quos trecentos quidam fingebant, Jovium turba et multitudine, aut ut recte auctor noster dixit, monstris et portentis videsis Lilium Giraldum, ac si lubet et vacat, quae alibi disputavimus (Girald. Hist. deor. Syntag. 2, pag. 72 et seqq. Tom. I Apparat. lib. III, dissert 1, cap. 9, pag. 752).



ARTICULUS III. Exponitur aliud ejusdem momenti argumentum, quod deprompsit Minucius ex indignis, et turpissimis deorum factis, quibus ferebatur Erigone laqueo suspensa, Castor et Pollux alternis ac morientes, Aesculapius fulmine percussus, Oeteis ignibus crematus Hercules.
[Col. 0582D]

Ab absurdissimis planeque ridiculis deorum formis transit Minucius ad turpissima nelandaque illorum facinora, quibus illos non modo deorum, sed hominum etiam ratione praeditorum nomine prorsus indignos esse evidentissime demonstrat. Ad id autem probandum plura ex iis singillatim recenset, eumque in hac, quemadmodum in superiori argumentatione, sequemur.

Ab Erigone autem dicendi sumit initium: »Quae suspensa, sicut ille ait, de laqueo est; ut virgo inter astra ignita sit.« Duplex vero est Scriptorum [Col. 0583A] ethnicorum de illa Erigone opinio, seu potius fabula. A quibusdam enim dicitur filia Icari Atheniensis, quem cum rustici temulenti occidissent, illa paternae necis a cane admonita, visoque illius cadavere, laqueo se suspendit. Post mortem vero ipsa virgo, ac canis monitor suo nomine sedem inter astra habere finguntur.

Fabulantur alii Erigonem fuisse Aegysti, et Clytemnestrae filiam, quae ut Orestem accusaret, Athenas cum Tyndaro avo suo profecta ubi de illius absolutione certior facta est, laqueo vitam sibi ademit.

Minucius vero magis spectasse videtur ad primam opinionem, qua Erigonem canemque illum inter astra censeri garriebant, quemadmodum Statius [Col. 0583B] cantaverat:

. . . . Vim coeptis indulgent astra, meaeque
Aestifer Erigones spumat canis. (Stat., l. IV Thebaid., v. 538.)
Plura si desideres, Nonnium, Servium, aliosque adire licet (Nonn. lib. XLVII Diony. V. 600, et seqq. Serv. in lib. II Georg. Virgil. v. 388). Quamobrem Tatianus ethnicis objecerat: , »Canis Erigones in coelo ostenditur« (Tatiat. Orat. cont. Graec. pag. 149).

Observare porro hic juvat in nostro ms. codice legit, »ut in astra ignata sit« proculdubio librarii lapsu. Quapropter in editis scriptum est »ignita sit,« id est, ut Erigone inter astra ignea collocaretur. [Col. 0583C] Nec plane rejicienda haec emendatio, quae citatis Statii et Tatiani verbis haud inepte stabiliri potest. Gronovio tamen non placuit, corrigique maluit »signata sit,« id est locata. Sed prius ostendere debebat ubinam Minucius hoc loquendi modo utatur. Caeterum quaecumque sit genuina illius lectio, apertissime significat absurdam omnino esse gentilium de diis suis opinionem, qui Erigonem posteaquam laqueo vitam finivit, et deam, et inter astra positam serio praedicabant.

Post haec Minucius, et sequester ejus Cyprianus: »Castores,« hoc est, Castor et Pollux, »alternis moriuntur, ut vivant« (Cyprian. lib. de Idol. Vanit. pag. 11). Quae quidem paulo uberius a Lactantio [Col. 0583D] sic exponuntur: »Castor et Pollux dum alienas sponsas rapiunt, esse gemini desierunt. Nam dolore injuriae concitatus Idas alterum gladio transverberavit, et eosdem poetae alternis vivere, alternis mori narrant« (Lactant. lib. I. cap. 10, pag. 150). Fingebant enim Castorem et Pollucem, Phaebes et Talaitae filiarum Leucippi, quae Lynceo et Idae desponsatae fuerant, amore captos. Quamobrem Castor a Lynceo, ut quidam autumant, vel ab Ida, vel a Meleagro, vel a Policine, ut alii opinantur, interfectus est. Pollux vero a Jove patre suo petiit, ut Castorem immortalitate donaret. Sed id impetrare cum non potuisset, obtinuit ut immortalitatis dimidium uni, et alteri dimidium impertiretur. Alternis [Col. 0584A] itaque diebus vivere dicti sunt, vel, ut ait Plinius, »alternis diebus viventes morientesque« (Plin. lib. II Natur. Hist. cap. 7, pag. 143). Eam autem in rem habemus citatos ab Origene hos Homeri versus:

, ,
, .
»Interdum quidem vivunt alternis diebus, interdumque rursus moriuntur, honorem autem sortiti aequalem diis« (Origen., l. III contr. Cels., p. 123; Homer., Odyss., t. XI. v. 331 et seqq). Inde a Tatiano post eumdem Homerum vocantur (Tati. Orat. cont. Graec. pag. 150). Denique, ut alios complures omittamus, de iis canit Virgilius:

[Col. 0584B] Si fratrem Pollux alterna morte redemit,
Itque, reditque viam toties. (Virgil., l. VI Aeneid., v. 121.)
Sed id omnibus persuasum non fuisse alibi videbimus.

Dehinc vero Minucius, atque etiam totidem verbis Cyprianus: »Aesculapius ut in Deum surgat, fulminatur« (Cyprian. lib. de Idol. Vanit. pag. 11). Quis iste sit, si a Cicerone postulabis, responsum ab eo accipies: »Aesculapius secundus, secundi Mercurii frater: is fulmine percussus, dicitur humatus esse Cynosuris« (Cicer. lib. III de Natur. deor. pag. 248).

[Col. 0584C] Cur autem fulmine percussus fuerit, si rursum scisciteris, respondet Diodorus Siculus: »Pluto querelam de Aesculapio, quod videlicet medicatione ejus mortuorum numerus subinde decresceret, apud Jovem instituit, eumque de diminuta regni inferni potentia accusavit. Hoc iratus Jupiter fulminis ictu Aesculapium necavit. , « (Diodor. Sicul. lib. IV Biblioth. pag. 190). At Plato scribit illum ideo fulmine ictum, quia avaritia auroque corruptus, »opulentum quemdam virum lethali morbo laborantem, et animam agentem curaverit« (Plato. lib. III de Repub. tom. II. pag. 408). Aut sicuti Virgilius cecinit: Quia Hippolytum, novercae suae arte occisum, ad vitam revocaverit (Virgil. lib. VII Aeneid. v. 765 et seqq). [Col. 0584D] Eadem dixit Pindarus laudatus a Tertulliano, Arnobio, Athenagora, qui secundum testem Hesiodum accivit, a quo tamen hominis a mortuis excitatis nomen recitatur (Tertullian. Apologet. cap. 14, et lib. II ad Nation. cap. 14; Arnob. lib. IV, pag. 143; Athenag. Legat. pro Christian. pag. 33; Pindar. Ode 3). Legesis praeterea Lucianum, Origenem, Arnobium, Lactantium, Theodoretum, ac si grave non sit, quae a nobis in superiori tomo annotata sunt (Lucian. Dial. deor. pag. 78. Orig. lib. III cont. Cels. pag. 123; Arnob. lib. IV, pag. 143; Lactant. lib. I Instit. cap. 17, pag. 84; Theodoret. Serm. 8, de Martyr. pag. 595, Tom. I Appar. lib. III, Dissertat. I, cap. 9, art. 1. pag. 754). Recte igitur, Plato, Tertullianus, et Lactantius, [Col. 0585A] uti suo loco videbimus, inde cum auctore nostro concludunt Aesculapium dici non posse Dei filium.

Quid plura? »Hercules,« auctoris adhuc nostri, totidemque Cypriani verba sunt, »ut hominem exuat, Oeteis (ms. Reg. Henneis, sed male) ignibus concrematur.« Res tota, seu haec fabula a Diodoro Siculo, quem Servius sequitur, hunc narratur in modum. Postquam Hercules interulam, a Dejanira philtro Centauri, ad perniciem comparato, perunctam induisset, in exitialem, vel ut narrat Arnobius, in comitialem morbum statim incidit. Dehinc morbo ingravescente, et omni recuperandae salutis spe abjecta, pyram, ut Delphico oraculo obtemperaret, conscendit. Huic ignem subjecit Philoctetes, moxque fulminibus tacta in cineres cum Herculis corpore [Col. 0585B] redacta est. Postea vero cum ossa illius frustra Iolaus conquisivisset, fama percrebuit illum ad deos convolasse. Augustinus vero indicat ubi, et quo tempore id factum, et quis ille Hercules fuerit. Tum inde et ad auctoris nostri mentem apposite, ita argumentatur: »Quomodo nunc quidem est, non video quo pacto ille Hercules, cui in monte Oetaeo allatae lampades fuerunt, ut ait Acius, in domum aeternam patris, Jovis, ex illo ardore pervenerit.« Adisis Ovidium, lib. IX Metamorph. fabula 3; Sophoclem in Trachiniis, tom. II Poet. Graec.; Ciceronem lib. II Tusculan. pag. 138; Senecam in Hercule Oetaeo; Justinum Martyrem, Apolog. I, pag. 76; Athenagoram, Legat. pro Christian. pag. 53; Theodoretum, Serm. 3, de Angel., pag. 510, et fusius Sermon. [Col. 0585C] 8 de Martyr., pag. 594, et seqq.; Lactantium lib. I Institut. divin., cap. 9; atque Hyginum et Apollodorum, qui de his aliisque memoratis gentilium opinionibus plura scripto tradiderunt.



ARTICULUS IV. Cur ac quomodo Minucius ostendat falsos esse Gentilium deos, lectitatis ab omnibus ad vitae morumque institutionem libris Homeri, quibus decantantur Venus sauciata, Mars vinctus et vulneratus; Jupiter a Briareo liberatus, Sarpedonem deflens, illectusque Veneris loro, Hercules stercora egerens, Admeti pecus pascens Apollo, Neptunus muros reficiens Laomedontis, fulmen Jovis cum Aeneae armis fabricatum, Martis Venerisque adulterium, Ganymedes a Jove raptus, ac quam merito Homerus a Platone ex civitate sua ejectus sit.
[Col. 0585D]

Deplorat Minucius miseram prorsus et infelicem ethnicorum conditionem, qui aniles de diis suis fabulas a parentibus edocti, pene cum lacte suxerant. Quin etiam grandiores facti, »ipsis studiis et disciplinis,« eas poetarum ac potissimum Homeri didicerant carminibus. In iis enim quae jucunda sibi videbantur, venena bibentes, auditis deorum suorum flagitiis, mores suos corruperunt. Quid enim non fecissent, audientes Homerum illum, ut ait Minucius, »inclytum, laudatum, coronatum,« ab omnibus populis, qui »bello Troico deos, etsi ludos facit, tamen in hominum rebus et actibus miscuit? Hic eorum [Col. 0586A] paria composuit, sauciavit Venerem, Martem vinxit, vulneravit, fugavit. Jovem narrat a Briareo liberatum, ne a diis caeteris ligaretur, et Sarpedonem filium, quoniam morti non poterat eripere, cruentis imbribus flevisse, et loro Veneris illectum, flagrantius quam in adulteras soleat, cum Junone uxore concumbere.« Eadem plane, sed aliis verbis scripserat Tertullianus: »Sed conversus ad litteras vestras, quibus informamini ad prudentiam, et liberalia officia, quanta invenio ludibria? Deos inter se propter Trojanos et Achivos, ut gladiatorum paria, congressos depugnasse: Venerem humana sagitta sauciatam; Martem tredecim mensibus in vinculis pene consumptum; Jovem ne eamdem vim a caeteris coelitibus experiretur, opera cujusdam monstri liberatum; et [Col. 0586B] nunc flentem Sarpedonis casum, nunc foede subantem in sororem, sub commemoratione non ita dilectarum jampridem amicarum« (Tertul. Apolog., cap. 14). Integra Minucii nostri ac Tertulliani loca simul retulimus; tum quia sibi invicem mutuo lucem afferunt; tum quia adeo similia sunt, ut sua Minucius a Tertulliano mutuatus videatur.

Quae autem Tertullianus ex ethnicorum litteris generaliter tantum, haec Minucius noster ex Homero deprompta esse declarat. Atque hinc intelligimus cur illi, aliique christianae religionis defensores hasce absurdissimas, vixque ulli sanae mentis homini credibiles fabulas, ethnicis omnibus ad falsas illorum religiones destruendas objecerint. Tanto enim in honore apud illos erat Homerus, ut pueros decantata ab illo [Col. 0586C] deorum ludibria docerent, aliique illius carminibus »ad prudentiam,« ut ait Tertullianus, »et liberalia officia« informarentar. Itaque his a prima aetate imbuti, tantoque, uti putabant, viro fidem derogare nefas ducentes, facile crediderunt tales esse deos suos quales ab eo et aliis poetis ficti, in theatris postmodum, ac mysteriis, ut infra ostendemus, publice repraesentabantur. Quamobrem« his, ait Minucius, atque hujusmodi figmentis, et mendaciis dulcioribus corrumpuntur ingenia puerorum, et iisdem fabulis inhaerentibus, ad usque summae aetatis robur consenescunt, cum sit veritas obvia, sed requirentibus.« Ad haec vero tametsi Homerus, aliique poetae tam nefanda turpiaque de diis carmina fecerint, ipsi tamen, sicut ait Augustinus, ethnicorum theologi dicebantur [Col. 0586D] (Augustin., lib. XVIII, de Civit., cap. 14, pag. 498). Non mirum igitur, si Minucius noster, aliique vetustissimi Ecclesiae Patres hanc Homeri caeterorumque poetarum auctoritatem, licet ridiculis adeo fabulis fundatam, serio saepiusque profligaverint.

Quia vero Minucius et Tertullianus Homeri nec libros, nec loca, ubi haec quae narrant, scripta sint, citaverunt, nostri idcirco officii esse duximus, ea singillatim indicare, aliosque appellare, quibus, au similiter laudantur, aut confirmantur. De Venere autem sauciata, nimirum a Diomede, quod primum Minucius memorat, illud legimus in quinta Homeri Iliad. v. 335, et seqq. citatumque fuit a Platone, lib. IX Sympos. Quaest. 4, pag. 739; Virgilio, lib. II Aeneid. v. 277; Justino Martyre, Cohort. ad Graec. pag. 3; Athenagora, Legat. pro Christian., pag. 21; Clemente Alexandrino, Admonit. ad Graec., pag. 23; Athanasio, Orat. contr. Graec., § 12, pag. 112.

De Marte etiam vincto et vulnerato quod Minucius narravit, decantatum invenies eadem Homeri Iliade v. 385, et seqq. de quo etiam Clemens Alexandr. et Athanasius citatis locis, ac Gregorius Nazianzenus Orat. 3, contr. Julianum, pag. 258, et Orat. 4, pag. 308.

Cecinit adhuc Homerus, quem Minucius subinde notat, Jovem a Briareo liberatum, Iliade I, v. 399, et seqq.; de quo postea Justinus Martyr Cohort. ad Graec., pag. 3; et Servius in lib. VI Aeneid. pag. 415.

Dehinc vero apud eumdem Homerum Iliade XVI, [Col. 0587B] v. 667, et seqq. id reperies, quod de eodem Jove et Sarpedone narrat non solum Minucius, verum etiam Athenagoras, Legat. pro Christian. pag. 21, et Clemens Alexandrinus, Cohort. ad Graec.; a quibus duo Homeri carmina transcripta sunt.

Denique de loro seu cingulo, quo Venus, sicut ait auctor noster, Jovem illexit, cantantem audies Homerum Iliad. XIV, v. 204 et seqq. Gregorius autem Nazianzenus illud in ethnicos, sicuti Minucius, vertit Orat. 3, adversus Julianum, pag. 258. Videsis ibi notas Billii, qui hujus poetae carmina, de illo Veneris loro, latinis versibus reddidit.

Age vero, atque alia videamus non minus absurda, aliis pariter Homeri versibus haud dubie descripta, quae Minucius non designavit: »Hercules,« inquit, [Col. 0587C] »stercora egerit, et Apollo Admeto pecus pascit, Laomedonti muros Neptunus instituit.« At quintus a Diodoro Siculo perhibetur Herculis labor, quo Augiae regis stabulum stercoribus purgavit. Pluribus haec ille explicat, non secus ac Pausanias, Natalis Comes et alii bene multi (Diodor. Sicul., lib. IV Biblioth., pag. 154, et seqq.; Pausan., lib. V, pag. 148). Vide autem utrum auctor noster ad Homeri Iliad. II, v. 695, et seqq. collineare voluerit.

Longe autem clarius ille cecinit memoratos ab auctore nostro Apollinem, qui pecus pavit Admeti; et Neptunum, qui Trojano Laomedonti muros construxit. Primum enimvero occurrit Iliade secunda v. 780 et seqq.; secundum vero Iliade XXI, v. 443, quas Pausanias citasse legitur (Pausan., lib. VII, pag. [Col. 0587D] 226). De utroque autem Apolline, et Neptuno Lucianus, de Sacrificiis pag. 188. Arnobius lib. IV advers. Gent., pag. 144; Lactantius lib. I, cap. 10; Tertullianus Apolog., cap. 14; Cyprianus, lib. de idolorum Vanitate pag. 11; Augustinus, lib. III de Civit., cap. 2, et lib. XVIII, cap. 13; Servius in lib. III. Georg. Virgilii v. 2, atque in lib. I. Aeneid., v. 554; Vossius lib. I de Orig. et progr. Idol., cap. 15, pag. 16, et lib. II, cap. 12, pag. 187. De Apolline tandem Callimachus Ode 2, in Apollinem; Euripides prologo in Alcestim; Nonnius lib. I. Dionys. v. 323; Ovidius, lib. II de Arte amandi, pag. 447; Athenagoras, Legat. pro Christian., pag. 22; Tatianus Orat. contr. Graec., pag. 159; Eusebius in Chron. lib. I, pag. 19. Atque [Col. 0588A] ex jam citato, et alio Augustini loco lux aliqua praeferri potest his, quae de eadem Apollinis servitute a Clemente Alexandrino scriptis tradita alibi annotavimus (Tom. I Apparat., lib. III, dissert. 2, cap. 14, art. 1, pag. 1090).

Pergit Minucius, ethnicisque exprobrat: »Jovis fulmen cum Aeneae armis in incude fabricatum.« Vulcani de incude procul dubio loquitur. At Homerus narrat quomodo in illa idem Vulcanus, non Aeneae quidem, sed Achillis arma fabricaverit (Hom. Iliad. XVIII, v. 454 et seqq.). Expende igitur num auctor noster ibi non solum ad Homerum respexerit, sed etiam ad Virgilium, qui quidem cecinit Vulcanum Cyclopibus fulmina Jovi fabricantibus, praecepisse, ut iis relictis arma quae Venus poscebat, [Col. 0588B] Aeneae conficerent (Virgil., lib. VIII. Aeneid., v. 422, et seqq.).

At deprehensum, sicuti adhuc Minucius noster loquitur, ab Vulcano, Martis et Veneris adulterium Homerus et Ovidius cantaverant (Homer. Odysse. 8, v. 267; Ovid., lib. II de Art. amand. ante fin.). Si Luciano autem credimus, saltator quidam per se sine strepitibus et tibiis, sed saltu tantum ac gestu illud nefarium deorum adulterium expressit (Lucian. de Saltat, pag. 515). Inde Porro Clemens Alexandrinus dicebat: , »Venus propter Martem est probro et dedecore affecta.« De eo Arnobius et Lactantius, uti nos infra notabimus (Clem. Alex. Admonit. ad gent. pag. 21. Dissertat. in Arnob., cap. 10, art. 1, et in Lactant., cap. 31, art. 1).

[Col. 0588C] Postremo apud Homerum legitur, quod ait Minucius: »In Ganimedem, Jovis stuprum, coelo consecratum.« Et certe Pausanias: , . »Homerus carminibus mandavit suis raptum a diis Ganymedem, Jovi ut pocula ministraret, pro eo vero equos Troi,« ejus scilicet patri, »datos« (Minuc., pag. 208. Hom. Illiad. 20, v. 231 et seqq. et Hymn. in Venerem; Pausan., lib. V, pag. 173). Sed Graecum ipsummet apud poetam, si lubet, poteris loco a nobis citato adire, et Ovidium, lib. X Metam., fab. 5; Theocritum, Idyl. 12, v. 35, et seqq.; Apollonium, Argonaut. lib. III, v. 114 et seqq. ac Nonnum Dionys., lib. I, v. 316.

Ex tota porro illa auctoris nostri argumentatione, [Col. 0588D] vides sane quam merito ipsi probetur sententia Platonis, qui Homerum, inclytum, ut diximus, »laudatum et coronatum,« quo etiam verbo Tertullianus usus est, propter illa exsecranda detestabiliaque commenta e civitate sua ejecit, tamquam licentiae et impietatis magistrum, ut ait Theodoretus, vel tamquam juventutis pestem, sicut Origenes recte arguit. Sed ipse Plato omnesque omnino ethnici hosce decantatos ab Homero scelestos, aliosque Gentilium deos non una, sed omni civitate ac parte mundi ejicere debebant (Tertull., lib. II, ad Nat. cap. 7; Theodor., serm. 2 de Principio, pag. 486; Origen. lib. IV contr. Cels., pag. 186).



CAPUT XVIII. EXAMINATUR CAECILII ARGUMENTUM QUO GENTILIUM DEOS EXSISTERE EO PROBARE NITITUR, QUIA ROMANI PIO EORUM CULTU IMPERIUM TOTIUS MUNDI MERUERINT.
[Col. 0589A]


ARTICULUS PRIMUS. Exponitur illud Caecilii argumentum.

Contendit Caecilius Romanorum imperium ideo »ultra solis vias, et ipsius Oceani limites« propagatum, quia non aliquos tantum, sed omnes deos, universaque numina pio semper cultu ac vera religione coluerunt. Neque id solus ille Caecilius asseruit venditavitque, sed alii etiam plerique omnes ethnici, atque imprimis Valerius Maximus. Haec enim ipsa [Col. 0589B] sunt illius verba: »Non mirum, si pro eo imperio augendo custodiendoque pertinax deorum indulgentia semper excubuit, quod tam scrupulosa cura, parvula quoque momenta religionis examinare videtur; quia numquam remotos ab exactissimo cultu caeremoniarum oculos habuisse nostra civitas existimanda est« (Valer. Max. Exempl. memorab., cap. 1, § 8, pag. 8). Tantam autem Romani sua in deos pietate mercedem accipere non potuerunt, quin hi dii revera exstiterint, summaque fuerit eorum potestas.

Sed quid sibi, inquies, voluit Caecilius, qui dum varia Romanae illius pietatis officia insolentius praedicat, haud dubitanter asseverat eosdem Romanos non sola sua pietate, sed virtute etiam bellica maximum illud ab diis suis impetrasse beneficium? At mentem [Col. 0589C] sensumque illius haud magna proculdubio difficultate intelliges, si prius observare velis: »In oppugnationibus« urbium, quemadmodum post Verrium Flaccum scribit Plinius, »solitum a Romanis sacerdotibus evocari deum, cujus in tutela oppidum esset, promittique illi eumdem, aut ampliorem apud Romanos cultum. Et durat,« pergit ille, »in pontificum disciplina id sacrum, constatque ideo occultatum, in cujus tutela Roma esset, ne qui hostium simili modo agerent« (Plin. lib. XXVIII Natur. Hist. cap. 2, pag. 559). Eadem narrat Macrobius, formulamque exhibet, qua Romani in urbium obsidionibus tutelares earum deos evocare, ipsisque templa ac ludos vovere consueverant (Macrob. lib. III Saturnal. cap. 9). Itaque hunc procul dubio ob bellicum morem asserit Caecilius Romanos [Col. 0589D] a diis obstinuisse totius mundi imperium. Quomodo autem id probare conatus sit, attendamus, si placet. Primum, »dum exercent,« inquit, »in armis virtutem religiosam«, deorum scilicet pia, uti diximus, evocatione, factisque solemnibus votis, precibus, et sacrificiis. Secundo, »dum urbem, Romam, muniunt sacrorum religionibus,« tam suis, quam aliarum a se devictarum gentium. Nam iis debellatis, illarum cum deos, tum sacrum, seu potius prophanum nefandumque cultum Romam asportabant. Atque eamdem ob causam subjecit Caecilius: »Dum undique hospites deos quaerunt, et suos faciunt.«

Prosequitur ille, aitque Romanos non his tantummodo piis sacrisque ritibus urbem suam munivisse, [Col. 0590A] verum etiam, »castis virginibus, nimirum Vestalibus, multisque honoribus ac nominibus sacerdotum«, id est, stipendiis, reditibus, immunitatibus, ac privilegiis. Et hunc quidem esse auctoris nostri sensum, a quibusdam minime perceptum, confirmari potest Symmachi itidem gentilis, atque Ambrosii ei respondentis auctoritate. In sua enimvero Symmachus ad Valentinianum Imperatorem Relatione his eum compellat verbis: »Honoraverat lex parentum Vestales virgines, ac ministros deorum victu modico, justisque privilegiis« (Symmach. apud Ambr. Relat. § 14, pag. 831). Cui respondet Ambrosius: »Sacerdotibus suis et ministris queruntur alimenta publica non deberi . . . . . Nemo tamen donaria delubris, et legata aruspicibus denegavit: sola sublata sunt praedia, [Col. 0590B] quia non religiose utebantur iis, quae religionis jure defenderent« (Ambros. Epist. 18, § 13-16).

Audacter adhuc Caecilius contestatur deos tulisse certissimum Romanis auxilium, »dum obsessi, et citra Capitolium capti, colunt deos, quos alius jam sprevisset iratos, et per Gallorum acies, mirantium superstitionis audaciam, pergunt telis inermes, sed cultu religionis armati, dum captis hostilibus moenibus, adhuc ferociente victoria, numina victa venerantur.« De Senonibus procul dubio loquitur, qui capta urbe Roma, Capitolium obsidebant. Nec dubitavit Symmachus hebes obtusumque illud telum in Christianos his paucioribus verbis adhuc torquere: »Haec sacra Annibalem a moenibus, a Capitolio Senonas repulerunt« (Symmach. Relat. § 9, pag. 830, et Ambros. Epist. [Col. 0590C] 18, § 4, pag. 834).

At Gronovius post aliquos alios in auctoris nostri textu, ac contra manuscripti nostri codicis fidem pro »iratos«, legendum ominatur, »iratus.« Non enim Romani,« inquit, »contempserunt deos iratos, a quibus se castigari sentiebant. Minucii itaque hunc opinatur esse sensum: Romani colunt deos suos, quos alius iis opem suam negantibus »iratus,« jam sprevisset. Verum melior proculdubio erit sensus, si legas: »Quos alius jam sprevisset iratos«, sibique idcirco auxilium non ferentes. Quid namque, si ibi nomen »iratos« opponatur »diis propitiis,« de quibus plura apud Brissonium legi possunt?« (Brisson. lib. I de Form. pag. 120 et seqq.) Quae porro Caecilius de Capitolio a Senonibus obsesso, atque Romanorum in deos [Col. 0590D] religione enarrat, haec a Tito Livio, Valerio Maximo, Floro, aliisque explicata invenies (Liv. lib. V, § 46, et seqq. Valer. Max. lib. I, cap. I, § 10, et 11; Flor. lib. I, cap. 13; ibid. pag. 51).

Ad haec vero Caecilius aliud religionis Romanorum certum esse putat argumentum, »dum aras extruunt ignotis numinibus et Manibus.« De primis haec sunt Tertulliani verba: »Invenio plane ignotis diis aras prostitutas. Sed attica idololatria est. Item incertis diis, sed superstitio Romana est. Porro incerti dii minus noti, ut minus certi; et proinde ignoti, quia minus certi (Tertull. lib. cont. Marc. cap. 9). Quibus autem verbis ignoti illi dii invocarentur, si scire aveas, Gellius, Macrobius, ac Brissonius te docebunt (Gell. [Col. 0591A] lib. II, Noct. Attic. cap. 28; Macrob. lib. III, Saturnal. cap. 9; Brisson. lib. I, de Formul. pag. 120).

Miraberis forsitan in mentem quibusdam venisse adulteratum esse illud Caecilii verbum, et »Manibus,« ac pro illo scribendum »inanibus.« Nihil quippe magis contra auctoritatem ms. codicis regii, et auctoris mentem fingi potuit. Quis enim nisi somniando suspicatus est Caecilium, qui ibi ethnici hominis contra Christianum partes agit, serio dixisse a Romanis aras diis »inanibus« fuisse exstructas?

At quorsum, inquiunt, ibi »Manium« mentio, aut cui incogniti esse poterant? Quid ergo, si adjectivum »ignotis«, ad solum substantivum »numinibus« referatur? Manium autem ibi Caecilius idcirco meminit, quia ethnici saepius eos invocabant, sacrificiaque illis [Col. 0591B] faciebant. Neque etiam adeo erant, sicuti volunt, omnibus cogniti. Nam alii, quemadmodum observat Servius, illos coelestes, alii infernos deos, alii nocturnos, atque inter coelum et terram vagari arbitrabantur. De his plura Servius, et Lilius Gyraldus (Serv. in lib. III, Aeneid. Virg. pag. 266, Gyrald. Syntagm. 7, de Hist. deor. pag. 205). Nihil igitur mutandum in auctoris nostri textu, sive cognitos, sive incognitos Manes dixeris.

Denique concludit Caecilius: »Sic dum, Romani, universarum gentium sacra suscipiunt, etiam regna meruerunt.« Verum quidem est universa gentium sacra a Romanis suscepta fuisse. Nam Ovidius id unico hoc versu cecinit:

Dignus Roma locus, quo Deus omnis eat. [Col. 0591C] (Ovid., l. I, Fast., § 3,
Sed de his alius nobis dicendi locus erit.

Caecilius porro aliique gentiles ex hactenus dictis confici posse putabant deos suos revera existere, quia Romani, »dum universarum,« uti ille garriebat, »gentium sacra suscipiunt, etiam regna meruerunt.« Negari autem non potest, hanc argumentationem non minimi profecto esse ponderis, si tanta veritate, quanta falsitate niteretur. Vim illius plane sensit Tertullianus, eamque hisce nihil utique dissimulando proposuit verbis: »Non omittam congressionem, quam provocat illa praesumptio dicentium, Romanos pro merito religiositatis diligentissimae in tantum sublimitatis elatos, ut orbem occuparint, et adeo dignos esse, ut praeter caeteros floreant, qui illis officium [Col. 0591D] praeter caeteros faciunt (Tertull. Apolog. cap. 25). Sed hoc eruditissimus ille Africanus scriptor falso, sicut suo loco videbimus, falsius esse demonstrat. Nunc autem quomodo hoc ipsum argumentum a Minucio nostro refellatur, examinandum est.



ARTICULUS II. Quomodo Minucius Caecilii refellat argumentum, ac demonstret Romanorum imperium, neutiquam illorum in deos religione, sed impietate et sceleribus esse fundatum, nullumque iisdem Romanis ad propagandos regni fines auxilium deos tulisse, nec primo quidem peregrinos, et advenas, Martem Thracium, Jovem Creticum, Junonem Argivam, Samiam, et Poenam, nec Dianam Tauricam, aut Idaeam Matrem.
[Col. 0592A]

Ridiculam Romanorum in deos suos pietatis jactantiam tanta facilitate Minucius reprimit, quanta temeritate venditabant se singulari castissimoque eorumdem deorum cultu meruisse totius mundi imperium. Nullius enim gentis sive ejus primordia, sive progressus [Col. 0592B] spectes, major fuit, quam Romanorum impietas. Sciunt sane omnes primam illorum originem non aliunde ductam, quam a perditorum, facinorosorum, incestorum, sicariorum, et grassatorum multitudine, in asylum congregata, ac Romulum parricidio jecisse urbis suae fundamenta (August. lib. III, de Civit. cap. 6, pag. 62. Livius et alii). Mox ille »alienas,« uti Minucius ait, »Virgines sine more«, id est, sine ullo exemplo, aut bono more, »rapuit.« Quo loquendi modo ad illud Virgilianum alludit:

. . . Et raptas sine more Sabinas. (Virgil., VIII Aeneid., v. 655.)

Tum deinde Romulus bellum intulit, »earum parentibus, id est, soceris suis.« Quae quidem verba in regio codice leguntur. Cur ergo illa quidam praepostere [Col. 0592C] textui inserta ariolentur, non videmus. Adde vero haec confirmari Cypriani testimonio, qui ea omnia, hactenus memorata, ex hoc ipso auctoris loco delibavit (Cypr. lib. de Idol. van. pag. 16). Cum autem haec nemine reclamante sint certissima, ex his recte Minucius contra Caecilium concludit nihil esse his Romanorum initiis »irreligiosius«, magisque sceleratum et impium.

Pergit ille, et ostendit Romanos eadem, qua coeperant, impietate imperium suum propagasse, proximas videlicet civitates, cum suis templis et altaribus evertendo, captos hostes cogendo suis sceleribus sociari, »templaque omnia de manubiis, id est, de ruinis urbium,« Minucii verba sunt, »de spoliis deorum, de coedibus sacerdotum, construendo.« Quamobrem, [Col. 0592D] »toties,« ut ille adhuc ait, »Romanis impiatum est, quoties triumphatum. Tot de diis spolia, quot de gentibus et tropaea.« Unde hanc meritissimo jure elicit conclusionem: »Igitur Romani non ideo tanti, quod religiosi, sed quod impune sacrilegi.«

Perpendas autem velim, utrum Minucius, cum haec scriberet, ad Tertulliani Apologeticum non respexerit. Nam in hoc libro postquam eamdem ethnicorum jactationem exagitavit, atque oppressit, argumentum suum hac simili conclusione absolvit: »Ergo non ante religiosi Romani, quam magni, ideoque non ob hoc magni, quia religiosi. Atqui quomodo ob religionem magni, quibus magnitudo de irreligiositate provenit? Ni fallor enim, omne regnum vel imperium [Col. 0593A] bellis quaeritur, et victoriis propagatur. Porro bella et victoriae captis et eversis plurimum urbibus constant. Id negotium sine deorum injuria non est. Eaedem strages moenium et templorum, pares caedes civium et sacerdotum, nec dissimiles rapinae sacrarum divitiarum et profanarum. Tot igitur sacrilegia Romanorum, quot tropaea: tot de diis, quot de gentibus triumphi: tot manubiae, quot manent adhuc simulacra captivorum deorum« (Tertull. Apol. cap. 25, pag. 28).

Quod autem Minucius ex hostium urbiumque captarum manubiis templa deorum a Romanis victoribus constructa refert, id Flori testimonio luculenter confirmatur. De Tarquinio etenim Superbo haec ab eo memoriae mandata legimus: »De manubiis captarum [Col. 0593B] urbium templum erexit« (Flor. lib. I Rer. a Rom. gestar. cap. 7). Tertullianum vero mox audivimus dicentem Romanorum manubias esse captivorum deorum simulacra At hoc quidem non minus aperte his Prudentii versibus asseritur:

Innumeros post deinde deos, virtute subactis
Urbibus, ex claris peperit sibi Roma triumphis,
Inter fumantes templorum armata ruinas
Dextera victoris, simulacra hostilia cepit,
Et captiva domum, venerans seu numina vexit.
. . . . . . . . . . . . . . . .
Roma triumphantis quoties ducis inclyta currum
Plausibus excepit, toties altaria divum
Addidit, et spoliis sibimet nova numina fecit. (Prudent., l. II, Symmach., § 2.)
At brevius Lactantius et templa, et simulacra significasse videtur. Ubi enim hostium urbes armis Romanorum [Col. 0593C] subversas memorat, ibi continenter subjungit: »Consecrant diis manubias, et rapinas suas« (Lact. lib. I Instit. cap. 6, pag. 170. Dissert. in Lactant. cap. 33, art. 4). Ex manubiis siquidem, id est, pecuniis ex vendita hostium suorum, ut alibi explicabimus, praeda coactis, nova deorum aedificabant templa; ac rapta, secumque Romam asportata deorum simulacra, et in templis suis collocata denuo consecrabant ornabantque.

Testis quoque nobis est Cicero detractum a Dionysio tyranno amiculum, quo Jovem ornarat ex manubiis Carthaginensium tyrannus Gelo. Quadam insuper in Oratione: Qui cum Aetolis, ait, Ennio comite, bellavit Fulvius, non dubitavit manubias Musis consecrare (Cicer. lib. III de Natur. deor. pag. 252, lin. [Col. 0593D] 87, et Orat. pro Archia, pag. 390, lin. 25).

Pergit Octavius, atque suo et Christianorum nomine ab adversario suo, aliisque ethnicis, petit quinam dii Romanis propitii, atque in bellis ad propagandos fines imperii sui adjutores venerint, num peregrini et advenae, vel proprii ac vernaculi? Atqui nulli ex iis opem Romanis ferre potuerunt. Non primi quidem. Nam quomodo Romanis propitii adjutoresque fuissent, qui numquam potuere clientes cultoresque suos contra hostium suorum impetus tueri: »Neque enim eos,« ait Minucius, »adversus suos homines, a quibus colebantur, vel Mars Thracius, vel Jupiter Creticus, vel Juno Argiva, nunc Poena, nunc Diana Taurica, vel mater Idaea, vel Aegyptia, illa non [Col. 0594A] numina, sed portenta, juverant.« Eos enimvero Romanorum armis victos, profligatosque fuisse nemo est qui nesciat. Quamobrem Cyprianus, qui eadem ex hoc auctore nostro repetit, continenter adjecit: »Quae utique si quid potestatis habuissent, sua ac suorum regna servassent« (Cypr. lib. de Idolor. Vanit. pag. 13).

Scire autem si quis cupiat, qui sint illi, quos Minucius portenta numinum appellavit, dicemus Martem ideo Thracium cognominari, quia nonnulli eum ex Thracia oriundum putaverunt, uti a nobis alibi observatum est (Tom. I Apparat, lib. III, dissertat, I, cap. 9, art. I, pag. 753). Ad haec vero Ammianus Marcellinus (Ammian. lib. XXVII, cap. 4, pag. 482) Martem Thracibus maximo honori cultuique fuisse testificatur.

De Jove autem Cretico, quem scilicet in Creta [Col. 0594B] natum et sepultum ferebant, quemadmodum Junone, tum Argiva, cum Samia haud semel disputavimus (Tom. I Apparat. lib. III, cap. 7, art. 4, pag. 730, et cap. 8, art. I, pag. 735, et cap. 14, art. 5, pag. 827).

Huc accedat Cicero (Cicer. lib. I de Natur. deor. pag. 207), qui de prima Junone haec posteris tradidit: »At non est talis, ac Sospita, Argiva, nec Romana Juno. Ergo alia species Junonis Argivis, alia Latinis.« De hac autem Junone illud Virgilii carmen legimus:

Junoni Argivae justos adolemus honores.

Videsis Pausaniam (Pausan. lib. II, pag. 59, et lib. III, pag. 95), Lucianum (Lucian. de Sacrific. pag. 185), et Strabonem (Strab. lib. V, pag. 215, et lib. VI, pag. 252), qui mentionem illius haud semel fecerunt, sicut et alii recentiores bene multi.

[Col. 0594C] De Junone vero Samia haec narrat Aethlius apud Clementem Alexandrinum (Clemens Alexandr. Admonit. ad Gent. pag. 30): , , , . »Samiae Junonis prius quidem erat tabula, postea autem, Archonte Procleo, in formam statuae efficta est.« Unde patet quam antiqua fuit illius apud ethnicos veneratio. Lege adhuc, si velis, Pausaniam (Pausan. lib. VII, pag. 209), et Origenem (Orig. lib. IV, contr. Cels. pag. 196). Utriusque porro illius Junonis, ac tertiae, quae Poena, seu Carthaginensis vocabatur, his Virgilius carminibus meminit:

Urbs antiqua fuit (Tyrii tenuere coloni)
Carthago. . . . . . . . .
[Col. 0594D] . . . . . . . . . . .
Quam Juno fertur terris magis omnibus unam
Posthabita coluisse Samo: hic illius arma
Hic currus fuit: hoc regnum dea gentibus esse,
Si qua fata sinant, jam tum tenditque fovetque.
. . . . . . . . . . . .
Prima quod ad Trojam pro charis gesserat Argis. (Virg., l. I Aeneid., v. 16.)

Denique de Matre Idaea infra dicetur, sicut et de monstrosis Aegyptiorum numinibus superius disseruimus. Et hi quidem dii deaeque sunt, quos sicut alium quemlibet, nullam omnino opem Romanis tulisse Minucius recte asseruit. Nec longe aliter adversus Symmachum Ambrosius postea argumentatus est. »Utrum volunt, eligant. Si in Romanis vicerunt sacra, in Carthaginensibus ergo superata sunt: si in [Col. 0595A] Carthaginensibus triumphata, nec Romanis utique profuerunt« (Ambros. Epist. 18, § 6, pag. 834).

Recte ergo Minucius ex dictis concludit nihil magis dictu absurdum, quam ab hujuscemodi diis et deabus desertos oppressosque cultores suos, ut Romani imperii fines dilatarentur. Eumdem plane in modum idem Ambrosius adversus Symmachum disputavit: »Nam de Senonibus,« supra a Minucio, sicut vidimus, tacito tamen nomine, designatis, »quid loquar, quos Capitolii secreta penetrantes Romanae reliquiae non tulissent, nisi eos pavido anser strepitu prodidisset? En quales templa Romana praesules habebant. Ubi tunc erat Jupiter? An in ansere loquebatur?« (Idem § 5, Supr. art. 1.) Ex Annibalis victoriis simili modo gentiles premebat: »Annibal diu sacris insultavit [Col. 0595B] Romanis, et diis contra se dimicantibus, usque ad muros urbis vincendos pervenit. Cur se obsideri passi sunt, pro quibus deorum suorum arma pugnabant?« (Ambr. ibid. § 4.) Adi, si lubet et vacat, quae ibidem annotavimus. Nullum igitur Romani subsidium, quo imperium suum augeretur, a peregrinis diis nec comparare, nec sperare potuerunt. Neque etiam ab vernaculis ac propriis, quod jam excutiendum est.



ARTICULUS III. Nulli a Romanis ad propagandos imperii fines auxilio fuisse vernaculos deos, Romulum, pejerante Proculo, diis adscriptum, Picum, Tiberinum, Pilumnum, Picumnum, Consum, Cloacinam, Pavorem, Pallorem, Febrem, Morbum, Accam Laurentiam, et Floram: ubi de sacris Larentialibus, et ludis Consualibus, atque Floralibus.
[Col. 0595C]

Transit Minucius ad vernaculos Romanorum deos, planeque asseverat hos non ad majus, quam peregrinos, praesidium praesto iisdem Romanis fuisse. Tam certum vero illud esse putavit, ut nulla probatione indigeret, nec aliud agendum, quam deos illos suis appellare nominibus. Primi itaque ab illo, ac postea a Cypriano, non observato tamen temporis ordine, recensentur Romulus, Picus, Tiberinus, Consus, Pilumnus, et Picumnus (Cypr. lib. de Idol. Vanit. pag. 11).

Romulum autem Romanae gentis et Urbis, uti nemo nescit, conditorem, deorum numero ascriptum Ennius apud Ciceronem uno hoc versu decantavit:

[Col. 0595D] Romulus in coelo cum diis agit aevum. (Cic., l. I Tuscnl., p. 119, lin. 33.)
At non nisi »pejerante« Proculo, ut auctor noster antea dixerat, »Deus Romulus.« Rem sic narrat Titus Livius. Cum varii de Romuli morte rumores manarent, ac quidam illum senatorum manibus discerptum tacito murmure disseminarent: »Proculus,« uti ille ait, »Julius sollicita civitate desiderio regis, et infensa Patribus, gravis, ut traditur, quamvis magnae rei auctor in concionem prodit: Romulus, inquit, Quirites, parens urbis hujus, prima hodierna luce, coelo repente delapsus, se mihi obvium dedit. Cum perfusus horrore venerabundusque astitissem, petens precibus, ut contra intueri fas esset: Abi, nuntia, [Col. 0596A] inquit, Romanis coelites ita velle, ut mea Roma caput orbis terrarum sit. Proinde rem militarem colant, sciantque et ita posteris tradant, nullas opes humanas armis Romanis resistere posse. Haec, inquit, locutus, sublimis abiit. Mirum quantum illi viro nun tianti haec fides fuerit, quamque desiderium Romuli apud plebem exercitumque, facta fide immortalitatis, lenitum sit« (Liv. Decad. I, lib. 1, § 16). Sed haec Ovidius (Ovid. lib. II Fastor. pag. 492, et seqq.), Dionysius Halicarnasseus (Dionys. lib. II Antiquit. Rom. pag. 118, et 124), Plutarchus (Plutarch. in Vita Romul. pag. 35) paulo fusius, brevius vero Florus (Florus lib. I, cap. 1), Lactantius (Lactan. lib. I, cap. 15, pag. 87), et Augustinus (August. lib. III, de Civit. cap. 15, pag. 70) retulerunt. Cyprianus (Cyprian. de [Col. 0596B] Idol. vanit, pag. 13) pro more sequitur auctoris nostri vestigia. Quamobrem Tertullianus (Tertull. Apolog. cap. 21) de Christi in coelum ascensu loquens: »Multo melius,« ait, »quam apud vos asseverare de Proculis solent.« Quapropter Tatianus (Tatian. Orat. contr. Graec. pag. 149) suppresso Romuli nomine dicebat: , , , . »Reges olim quosdam mercede nimirum conductus, et pejerans (eos in coelum ascendisse) homines qui id crederent invenit.«

Ad alios autem Romanorum deos quod attinet, ab Augustino discimus in falsum fictumque eorum ordinem serio aggregatos Picum, et Tiberinum (August. lib. IV de Civit. cap. 23, pag. 104, lib. VI, cap. 10, [Col. 0596C] pag. 159, lib. XVIII, cap. 15, pag. 499). Quod quidem ab illo postea his confirmatur Varronis verbis: »Picum, Tiberinumque Romulus consecravit.« Quis autem Picus, et quo tempore regnaverit, atque in deorum album relatus, ipse alio in libro hunc narrat in modum: »Laurentum Saturni filius Picus regnum primus accepit, judicante apud Hebraeos femina Debora . . . . . . De hujus Pici patre Saturno viderint, quid sentiant talium deorum cultores, qui negant hominem fuisse; de quo alii scripserunt, quod ante Picum filium suum in Italia ipse regnaverit (Idem ibid.).« Monitos autem nos facit hanc secundam opinionem ab illius patronis, Virgilioque, a nobis mox citando, probari. Denique haec addidit: »Picus Faunum genuit, Laurentum regem secundum: etiam iste deus [Col. 0596D] illis est, vel fuit. Hos ante Trojanum bellum divinos honores mortuis hominibus detulerunt.«

Laudatus autem ab Augustino Virgilius de Pico haec cecinit:

. . . Fauno Picus pater, isque parentem
Te, Saturne, refert. (Virgil., Aeneid., l. VII, v. 48.)
Rursus vero:

Ipse Quirinali lituo parvaque sedebat
Succinctus trabea, laevaque ancyle gerebat
Picus equum domitor, quem capta cupidine conjux
Aurea percussum virga, versumque venenis
Fecit avem Circe, sparsitque coloribus alas. (Idem, v. 187, et seqq)
Plura de hac Pici in avem transmutatione Ovidius, [Col. 0597A] quem legere poteris, sicut et Servium in illa Virgilii carmina (Ovid. lib. XIV Metam. § 7, pag. 517, et seqq. Serv. in Virgil. pag. 457).

De Tiberino quoque idem poeta hos fecit versus:

Huic Deus ipse loci fluvius Tyberinus amaeno
Populeas inter senior se attollere frondes. (Virgil., l. VIII Aeneid., v. 31, et seqq.)
Qui de illo plura desiderabit, is consulat Dionysium Halicarnasseum lib. I Antiquitat. Rom. pag. 57; Livium lib. I, pag. 2; Auctorem lib. de Origene gent. Rom. et alias.

De Pilumno autem Virgilium adhuc audiamus, haec canentem:

. . . . . Luco tum forte parentis
   Pilumni Turnus sacrata valle sedebat. (Lib. IX Aeneid., v. 3 et 4.)
Atque iterum libro sequente:

Indignum est Italos Trojam circumdare flammis
Nascentem, et patria Turnum consistere terra,
Cui Pilumnus avus, cui diva Venilia mater. (Lib. X, v. 74, et seqq.)
Porro autem Servius in priores hos versus animadvertit Pilumnum, qui idem proculdubio est atque Picumnus, et ab auctore nostro parvula immutatione ita vocatur, fratrem fuisse Pithumni. Hic autem fertur, inquit idem Servius, usum invenisse agrorum stercorandorum, atque idcirco impositum illi Sterquilinii nomen. Primus quoque dicitur excogitasse »pinsendi frumenti« artem, ideoque a pistoribus coli. Adjecit tamen Servius utrumque Pithumnum et [Col. 0597C] Pilumnum quibusdam eosdem censeri ac Castorem et Pollucem, ab aliis vero Laudum deos, quos etiam Varro conjugales deos esse suspicatur. In posteriores deinde poetae versus, denuo Servius observat utrumque ab eodem Varrone dici infantium deos, eisque pro puerpera lectum sterni, dum exploretur, an utilis sit, qui natus est. Denique ille nos admonet quosdam opinari Pilumno nomen idcirco datum, quia mala infantiae pellit: sed huic nomenclationi tam aperte refragatur, quam alteri libentius subscribit.

Ad Consum tandem Deum quod spectat, litteris a Plutarcho traditum legimus solemnes ludos, in quibus Sabinae virgines raptae sunt, indictos fuisse a Romulo, postquam invenisset defossam sub terra cujusdam dei aram, quem Consum vocabant. Eum autem esse [Col. 0597D] putat sive consiliorum praesidem, a consilio, vel a consulibus sic cognominatum, sive Neptunum equestrem (Plutarch. in Vita Romuli. pag. 25). Et Livius quidem eosdem ludos, qui consualia appellantur, in Neptuni Equestris honorem a Romulo paratos declarat (Livius lib. I, § 9). Verumtamen Varro: »Consualia, inquit, dicta, a Conso, quod tum feriae publicae ei deo, et in circo ad aram ejus a sacerdotibus fiunt ludi illi, quibus virgines Sabinae raptae (Varr. de Ling. lat., pag. 50). In animum tamen tuum non ita facile inducas magnam fuisse hos inter scriptores dissensionem. Testis siquidem nobis est Dionysius Halicarnasseus, quem Consum Romani vocabant, hunc a Graecis , Neptunum terrae [Col. 0598A] quassatorem nuncupari, eumque ipsum esse, in cujus honorem ludos supra memoratos Romulus instituit (Dionys. Halyc. lib. II Antiquit. Rom. pag. 100).

Magis autem Tertullianus eosdem scriptores his verbis inter se conciliat: »Exinde ludi Consualia dicti, qui initio Neptunum honorabant . . . . Consualia Romulo defendunt, quod ea Conso dicaverit deo, ut volunt, consilii, ejus scilicet, quo tunc Sabinarum virginum rapinam militibus suis in matrimonia excogitavit . . . . Et nunc ara Conso illi in circo defossa est ad primas metas sub terra, cum inscriptione hujus modi: Consus consilio, Mars Duello, Lares coillo potentes. Sacrificant apud eam Nonis Julii sacerdotes publici, 12 calend. septembres; flamen Quirinalis et virgines (Tertul. lib. De Spect. cap. 5, pag, 92).« [Col. 0598B] Lege adhuc, si lubeat, Arnobium lib. III adv. Gent. pag. 113; Hieronymum in Vita Hilarionis pag. 81; Augustinum lib. IV, de Civit. cap. 11, pag. 97; et Servium in lib. VIII. Aeneid. Virgil. pag. 525.

Age vero, atque iterum prodeat Tertullianus, qui alios Romanorum deos a Minucio appellatos, Conso adjungit: »Sic,« inquit, »homo deum commentabitur, quomodo Romulus Consum, et Tatius Cloacinam, et Hostilius Pavorem« (Idem lib. I cont. Marcion. cap. 18). Minucius siquidem dixit: »Cloacinam Tatius et invenit et coluit, Pavorem Hostilius, atque Pallorem: mox a nescio quo Febris dedicata.« Quae quidem totidem verbis a Cypriano transcripta sunt (Cypr. lib. de Idolor. Vanit. pag. 10). Horum autem ridiculorum numinum, atque etiam supradictorum [Col. 0598C] Pici, et Tyberini, Varro (Varr. lib. IV, de Ling. lat. pag. 18, et seq.) apud Augustinum (lib. IV de Civit. cap. 10, pag. 159) mentionem facit. At nominatim de Cloacina Lactantius: »Cloacinae,« inquit, »simulacrum, in Cloaca maxima repertum, Tatius consecravit, et quia cujus esse effigies ignorabat, ex loco ille nomen imposuit« (Lactant. lib. I de Fals. Relig. cap. 20, pag. 104). Adi adhuc, si velis, Tertullianum loco proxime citato (Tertullian. loc cit. et lib. de Pall. cap. 4), alioque in libro, et Augustinum (lib. IV de Civit. cap. 8, pag. 93, et cap. 23, pag. 104), qui non solum de Cloacina, sed notatis insuper a Minucio nostro Pavore, Pallore, et Febre disputat.

Non desunt porro, qui existimant illam Cloacinam [Col. 0598D] esse eamdem, quae a Plinio Venus Cloacina his appellatur verbis: »Traditur myrtea verbena Romanos Sabinosque, cum propter raptas virgines dimicare voluissent, depositis armis purgatos in eo loco, quo nunc signa Veneris Cloacinae habet. Cluere enim antiqui purgare dicebant (Plin. lib. XV. Natur. Hist. cap. 29, pag. 212). Sed cum haec Venus purgatrix fuerit, male cum ea, de qua agimus, Cloacina confundi videtur.

De aliis autem portentosis numinibus a Minucio et Lactantio ibidem memoratis, Pavore, Pallore, Febre et Morbo alibi disseruimus (Tom. I Apparat. lib. III, dissert. I, cap. 9, art. 4, pag. 764 et seq.), ostendimusque illa ab ethnicis in deorum Averruncorum, [Col. 0599A] sive mali depulsorum grege non sine maxima insulsitate annumeratos.

Totum autem tam ridiculorum deorum agmen claudunt: »Acca Laurentia et Flora, meretrices, ut ait auctor noster, propudiosae, inter morbos Romanorum et deos computandae.« Quae quidem ut intelligantur observandum est, aut memoria repetendum quod veteres tradiderunt Romulum et Remum adulterino Martis concubitu a Rhea Sylvia Vestali editos, atque, ut quidam aiunt, a lupa, aut sicuti alii verius [Col. 0599B] narrant, a Laurentia educatos, quam, inquit Livius, vulgato corpore lupam inter pastores vocatam putaverunt (Liv. Decad. I, lib. 1, § 4). Quapropter publicum scortum a Tertulliano vocatur (Tertullian. Apologet. cap. 13, pag. 15). Sed id non prohibuit quominus in dearum aggregata fuerit numerum, atque in ejus honorem festum et sacra, quae Laurentialia vocabantur, instituta sint. Horum omnium si testes produci postules, tibi praeter Livium dabimus Dionysium Halicarnasseum lib. I Antiq. Roman. pag. 26, et 70; Plutarchum in Vita Romuli pag. 19, et Quaest. Roman. pag. 272; Ovidium lib. III Fastor, init.; Servium in lib. I Aeneid. Virgil. v. 278, et seqq. et ipsum Virgilium lib. VIII Aeneid. v. 630, et seqq.; Plinium lib. VIII, cap. 17, pag. 163; et lib. XV, cap. 18, pag. 197. Macrobium lib. I Saturn. cap. 10; A. Gellium, lib. VI Noct. Attic. cap. 7; Lactantium lib. II, cap. 20, pag. 101 et 102, sicuti suo loco ostendemus; Augustinum lib. XVIII de Civit. cap. 21, [Col. 0599C] pag. 503; Aurelium Victorem seu Auctorem lib. de Orig. Gent. Rom. ante finem, et de Viris illustribus cap. 1.

Flora, inquit Minucius, altera fuit propudiosa meretrix, quae teste apud Gellium, M. Catone, »palam corpore pecuniam« quaesivit (Gell. lib. IX. Noct. Attic. cap. 20, pag. 485). Turpissimo autem illo quaestu cum magnas, ait Lactantius, opes comparasset, earum haeredem populum Romanum ea conditione instituit, ut illarum reditu ipsa natalis dies sua quotannis ludorum, quos Fiorales, sive Floralia nuncupaverunt, editione celebraretur (Lactant. lib. I Institut. cap. 10, pag. 103). Sed quia temporis lapsu haec ludorum origo turpissima, et infamis visa est, finxerunt illam esse deam, quae floribus, velut [Col. 0599D] ait Augustinus, florentibus frumentis praesidebat, ac mutato priori Chloridis nomine Floram appellaverunt (August. lib. IV de Civit. cap. 8, pag. 94). Meretriciae vero illius artis memoriam cum penitus abolere non possent, commenti sunt eam non ab aliquo homine, sed a Zephyro deo fuisse constupratam. Quasi vero stuprum dei minus, quam hominis, probrosum dici queat? Ab Ovidio tamen haec, non secus atque alia diis suis per quam dignissima decantantur:

Chloris eram, quae Flora vocor, corrupta latino
   Nominis est nostri littera graeca sono.
Chloris eram Nymphe campi felicis, ubi audis
   Rem fortunatis ante fuisse viris.
Quae fuerit mihi forma, grave est narrare modestae:
   Sed generum matri repperit illa deum.
Ver erat: Errabam. Zephyrus conspexit: abibam:
   [Col. 0600A] Insequitur; fugio: fortior ille fuit. (Ovid., l. V Fastor. v. 195, et seqq.)
Neque dubites famosam illam meretricem in dearum grege a Gentilibus annumeratam imploratamque ejus opem, ne fruges aliquando corrumperentur. Nam Varro haec de se ipso litteris mandavit: »Quarto invoco Robigum, ac Floram, quibus propitiis, neque rubigo frumenta atque arbores corrumpit, neque non tempestive florent. Itaque publicae Robigo feriae Robigalia, Florae ludi Floralia instituti« (Varr. lib. I de [Col. 0600B] Re rustica, init.). de quibus in sequenti dissertatione agendum. Denique Cornelius Tacitus memoriae prodidit dedicatam a Tiberio Caesare juxta circum maximum: »Florae aedem, ab Lucio et Marco publicis aedilibus constitutam« (Tacit. lib. II, post med.).

Quis ergo, si quid sanae mentis habeat, audita illa deorum ac dearum non ridicula prorsus et infami caterva, statim non fatebitur quam recte Minucius illorum enumerationem hac non ineleganti ironia concludat? »Isti scilicet adversus caeteros, qui in Gentibus colebantur, Romanum imperium protulerunt?« Sed age, et videamus quibus ille aliis rationum momentis hanc absurdam eorumdem Romanorum opinationem convellat et dissipet.



ARTICULUS IV. Quam falsum sit ob concessos Vestalibus et sacerdotibus honores, dataque privilegia, amplificatos a diis Romani imperii fines: quanta fuerint utrorumque incontinentia ac flagitia; atque in ipsis templis adulteria et sacrilegia.
[Col. 0600C]

Non molliori brachio illud Minucius propulsat, quod venditatum a Caecilio animadvertimus deos subsidio venisse Romanis, totiusque orbis terrae dedisse imperium ob concessos Vestalibus sacerdotibusque honores, dataque privilegia. Quo enim titulo, arguit Minucius, id Vestales aut sacerdotes meruerunt? Numquid apud illas major caeteris castitas, aut apud istos religio sanctior? Minime gentium. Plurimae enimvero Vestales violatae pudicitiae dederunt poenas, quas aliae earum gregales non minus quidem, sed occultius impudicae effugerunt.

Rhea siquidem Sylvia Vestalis, uti paulo ante observabamus, et scite Augustinus post alios memorat, [Col. 0600D] turpi adulterio Remum atque Romulum edidisse ferebatur (August. lib. XVIII, de Civit. cap. 21, pag. 503). Quidni ergo et aliae Vestales pravum illius exemplum impune se imitari posse crediderint? Suetonius vero narrat Domitianum incesta Vestalium, a patre suo et fratre neglecta varie, ac severe coercuisse, priora capitali supplicio, posteriora more veteri. »Nam cum Ocellatis, addit ille, sororibus, item Varonillae liberum mortis permisisset arbitrium, corruptoresque earum relegasset, mox Corneliam virginem maximam,« id est, aliis Vestalibus praefectam, »absolutam olim, dehinc longo intervallo repetitam, atque convictam, defodi imperavit, strupratoresque virgis in comitio ad necem caedi« (Sueton. lib. VIII, in Vita Domit. § 8). Hinc Eusebius notat, Domitiano [Col. 0601A] imperante, »tres virgines Vestales ob stuprum damnatas« (Euseb. Chron. ad ann. 2099). De Cornelia autem Plinius ad Minucianum scribit: »Ad supplicium nescio an innocens, certe tamquam nocens ducta est« (Plin. Epist. lib. IV, Epist. 11). Sed de illius stupro, justaque condemnatione nullo plane modo Suetonius dubitavit. Tres alias Plutarchus Vestales memorat, videlicet Aemiliam, Liciniam, et Martiam, quae incestus poenas luisse perhibet, postquam nefariam cum viris consuetudinem jam diu habuissent« (Plutarch. Quaest. Romam. pag. 284). At Lipsium praeterea, si vacat, adire poteris (Lips. Synt. de Vesta et Vestal. cap. III, tom. III, pag. 606).

Addamus, si lubet, Ambrosium, qui Symmacho, eodem modo atque Caecilius, adversus Christianos, [Col. 0601B] ac pro ethnicis argumentanti, respondet septem tantum suo tempore superfuisse Vestales, quarum »non est,« inquit, »virginitas, quae pretio emitur, non virtutis studio possidetur« (Ambros. Epist. 18, cont. Symmach. pag. 836).

Neque minorem asserit auctor noster fuisse ethnicorum sacerdotum, quam Vestalium impudicitiam: »Ubi enim,« inquit ille, »magis a sacerdotibus, quam inter aras et delubra conducuntur stupra, tractantur lenocinia, adulteria meditantur? Frequentius in aedituorum cellulis, quam in ipsis lupanaribus flagrans libido defungitur.« At expende, quaeso, utrum ibi ad haec non respexerit, quae a Tertulliano dicta legimus: »In templis adulteria componi, inter aras lenocinia tractari, in ipsis plerumque aedituorum et sacerdotum [Col. 0601C] tabernaculis, sub iisdem vitiis, et apicibus, et purpuris thure flagrante, libidinem expungi« (Tertull. Apolog. cap. 15, pag. 16). Quapropter alio in libro ipsammet idololatriam ita loquentem induxit: »Ego quidem idololatria saepissime moechiae occasionem subministro. Sciunt luci mei, et mei montes, et vivae aquae, ipsaque in urbibus templa, quantum evertendae pudicitiae procuremus« (Tertull. lib. de Pudicit. cap. 5, pag. 719). Quid, quod Phoenissae mulieres, ut ait Athanasius, putabant vulgato ante idola corpore, deos fore sibi propitios (Athanas. Orat. contr. Gent. § 26, pag. 24). At de Tertulliano adhuc suo loco dicendum (Dissert. in Tertull. Apologet. cap. 24, art. 3).

Neque dixeris haec fortasse a Christianis scriptoribus, [Col. 0601D] implacabili ethnicorum odio ductis, aut gratis conficta, aut malitiose amplificata. Nam infinitis propemodum ipsorummet Gentilium testimoniis, quae brevitatis causa omittimus, probari possunt. Quaedam itaque huc retulisse sufficiat, ac primum quidem haec Ovidii carmina:

Luminis exigui fuerat prope templa recessus,
Speluncae similis, nativo pumice tectus,
Relligione sacer prisca, quo multa sacerdos
Lignea contulerat veterum simulacra deorum;
Hunc init, et vetito temerat sacraria probro. (Ovid., l. X Metamorp., § penult.)
Acrius vero Juvenalis in haec turpissima flagitia, et sacrilegia, sicque invehitur:

Nuper enim, ut repeto, fanum Isidis, et Ganymedem,
[Col. 0602A] Pacis et advecta secreta palatia Matris,
Et Cererem, nam quo non prostat femina templo?
Notior Aufidio moechus celebrare solebas
Quod taceo, atque ipsos etiam inclinare maritos. (Juvenal., Satyr. IX, v. 22 et seqq.)
Plura adhuc legere poteris in sexta illius Satyra, ubi praeter alia bene multa dixit:

. . . . Jamque expectatur in hortis
Aut apud Isiacae potius sacraria lenae. (Idem, Satyr., VI, v. 485.)

Neque poetae tantum, sed alii etiam scriptores ethnici tantorum scelerum testes sunt certissimi. Nonne enim Cicero queritur Clodium esse »hominem illum,« qui pulvinaribus »Bonae deae stuprum intulerit, eaque sacra, quae viri oculis, ne imprudentis quidem, aspici fas est, non solum aspectu [Col. 0602B] virili, sed flagitio stuproque violarit?« (Cicer. Orat. 30, de Aruspic. Respon. pag. 429, lin. 34.) Nonne Suetonius haec de Tiberio Imperatore litteris consignavit? »Fertur etiam in sacrificando quondam captus facie ministri, acerram praeferentis, nequisse abstinere, quin pene vixdum re divina paracta, ibidem statim seductum constupraret, simulque fratrem ejus tibicinem: atque utrique mox, quod mutuo flagitium exprobrabant, crura fregisse« (Sueton. lib. III, in Vita Tiber. § 4). Dicendi finem certe non faceremus, si omnia describenda essent, quae uterque et alii de his detestandis sceleribus saepe saepius tradiderunt.

At si ea omnia ab ipsismet sacerdotibus, uti ab illo, de quo infra disserendum, qui Herculis personam [Col. 0602C] agebat, non perpetrabantur, ii certe plerique omnes illorum conscii erant. Vide ergo quam falso et impudenter ethnici venditarent propter concessos his sacerdotibus ac Vestalibus honores, dataque privilegia, Romanos totius terrarum orbis adeptos esse imperium.



ARTICULUS V. Quomodo Minucius ostendat Romanorum imperium pietate in deos nec fundatum nec auctum, quia Assyrii, Medi, Persae, Graeci, Aegyptii regnaverunt ante illos, et ante eorum Pontifices, Arvales, Salios, Vestales, atque Augures.

Pergit Minucius, alioque non minoris ponderis argumento ea omnia refellit, quae Caecilius ac gentiles [Col. 0602D] Romani de tradito sibi propter summam in deos suos pietatem totius mundi imperio stulte jactitabant. Non hi enimvero dii, quos falsos esse ostendimus, aut regna suis cultoribus dederunt, aut propagaverunt eorum fines: sed haec solus verus omnipotensque Deus quibus, ac quando vult, largitur. Neque id probatu difficile est. Nam quemadmodum recte arguit Minucius, omnesque noverunt: »Ante illos, Romanos, Deo dispensante, diu regna tenuerunt Assyrii, Medi, Persae, Graeci etiam, et Aegyptii, cum Pontifices, et Arvales, et Salios, et Vestales, et Augures non haberent.« Prius vero dixerat Tertullianus regna ab illo summo Deo dispensari, nec sua Romanos a fictitiis diis suis accepisse. Etenim »regnarunt Babylonii,« [Col. 0603A] inquit, »ante Pontifices, et Medi ante Quindecim viros, et Aegyptii ante Salios, et Assyrii ante Lupercos, et Amazones ante virgines Vestales« (Tertullian. Apologet. cap. 26, pag. 28; et lib. II, ad Nation. cap. 17, pag. 79).

Paulo tamen aliter Cyprianus: »Regna,« inquit, »non merito accidunt, sed sorte variantur. Caeterum imperium ante Romanos, tenuerunt et Assyrii, et Medi, et Persae; et Graecos, et Aegyptios regnasse cognovimus. Ita vicibus potestatum Romanis quoque, ut caeteris, imperandi tempus obvenit« (Cyprian. de Idolor. van. pag. 13), id est, regna inconstantiam et vicissitudinem rerum humanarum sortita sunt, ac sicut principium, ita finem habuerunt. Romanum autem imperium longo post plura alia tempore coepit, [Col. 0603B] atque bellis, ut diximus, impietate, sceleribus, sacrilegiis fundatum ac propagatum est. At haec Deus omnipotens et aequissimus justissimis de causis permittit, atque illo permittente, quibus, et quando vult, regna omnia dispensantur.

Cum nullus autem ne minimus quidem dubitandi locus sit, quin Assyrii, aliaeque a scriptoribus nostris nominatae gentes, ante Romanos regna sua habuerint, certum esse debet nec imperium Romanorum, nec aliorum populorum regna ab ipsorum diis donata umquam fuisse. Ut quid enim ea dedissent, quae postmodum ablata sunt, aut in quae Romani, et alii non sine summa impietate, maximoque deorum contemptu invaserunt? Plura si quis adhuc desideret, is adeat Ambrosium, et Prudentium, qui funditus [Col. 0603C] evertunt eamdem Romanorum argumentationem, a Symmacho gentili absurde repetitam. Videsis etiam Augustinum, qui haec fusius prosequitur, et insulsam eorumdem ethnicorum jactationem opprimit ac profligat (Ambros. Epist. 18, pag. 834, et seqq. Prudent. lib. II, cont. Symmach. § 4. Aug. lib. III, de Civ. cap. 8, 9 et seqq; et lib. IV, cap. 3 et seqq.).

Sed a nobis aliquis haud dubie sciscitabitur, qui sint illi Arvales et Salii, quorum mentionem Minucius noster fecit. Quamobrem huic respondebimus his totidemque Plinii verbis: »Arvorum sacerdotes Romulus in primis instituit, seque duodecimum fratrem appellavit inter illos, ab Acca Laurentia nutrice sua genitos, spicea corona, quae vitta alba colligaretur, in sacerdotio eis pro religiosissimo insigni data, [Col. 0603D] quae prima apud Romanos corona fuit« (Plin. lib. XVIII Hist. Nat. cap. 2, pag. 433). Alium testem si postules, cito aderit Sabinus Massurius, cujus verba ab A. Gellio sic transcripta sunt: »Ea mulier ex duodecim filiis maribus unum morte amisit. In illius locum Romulus Accae Laurentiae sese filium dedit, seque et caeteros ejus filios fratres Arvales appellavit. Eo tempore collegium mansit fratrum Arvalium numero duodecim, cujus sacerdotii insigne est spicea corona, et albae infulae« (Gell. lib. I Noct. Attic. cap. 7, pag. 377). Varro autem illos Arvales fratres nuncupatos esse dixit, quia publica sacra faciebant, ut arva ferrent fruges, atque idcirco mactatae ab illis hostiae Ambarvales, ut ait Festus, [Col. 0604A] appellabantur« (Var. lib. IV de Ling. lat. pag. 21. Fest. cap. 20 de Verb. Signific. et in Fragm.).

Qui autem fuerint Salii, docebit te Livius, ubi de Numa Pompilio haec scripto tradidit: »Salios duodecim Marti Gradivo legit, tunicaeque pictae insigne dedit, et super tunicam aeneum pectori tegumen, coelestiaque arma, quae ancilia appellantur, ferre, ac per urbem ire, canentes carmina cum tripudiis solemnique saltatu jussit« (Liv. lib. I, § 20). At longe plura de iis Servius, atque inter Graecos Plutarchus, et Dionysius Halicarnasseus, atque alii, quos adire cuilibet promptum est. Nobis vero alia postmodum occurret de his adhuc disserendi occasio (Serv. in lib. VII Aeneid. pag. 503. Plutarch. in Vit. Numae. pag. 66. Dionys. Halicar. lib. II, pag. 29).

[Col. 0604B] Ab iisdem porro scriptoribus litteris mandatum est, quomodo idem Numa Pompilius Pontifices et Vestales instituerit, ac quales fuerint, quemadmodum Augures, qui cibo, ut ait Cicero, pullorum ore aut sumpto, aut rejecto, vel in terram cadente, se futura praesagire ac praenuntiare mentiebantur. Sed id a nobis in sequenti capite enodatius explicandum est (Cic. lib. II de Divinit. pag. 289).

Satis autem inter omnes constat hanc fuisse primam illorum sacerdotum pontificumque Romanorum, ac proinde eorum religionis, et publici deorum cultus institutionem. At Minucius recte hinc concludit falsum esse Romanos sua in hosce deos pietate meruisse totius mundi imperium. Nam antequam eos colerent, regnabant Assyrii, aliaeque gentes, superius nominatae, [Col. 0604C] quae suos pariter deos venerabantur, et illorum cultui sacerdotes praefecerant. Atqui isti ab his diis suis regna non acceperunt, quibus eos adhuc colentibus ademptum est. Ergo nec Romani eorum sive suorum, sive alienorum favore, vel auxilio adepti sunt imperium, quod summis sceleribus fundatum ac propagatum ostendimus. Sed de his adhuc alia in dissertatione agendum nobis erit.



CAPUT XIX. EXPENDUNTUR ARGUMENTA, QUIBUS CAECILIUS EX MIRACULIS, ORACULIS, AUSPICIIS, AUGURIIS, SOMNIIS, ATQUE ALIIS PRAEDICTIONIBUS DEOS EXSISTERE PROBARI POSSE ARBITRATUS EST.



ARTICULUS PRIMUS. Utrum Caecilius deos exsistere probaverit ex miraculis Claudiae Quintiae, quae navim, qua Idaeae matris simulacrum vehebatur, solo suo cingulo traxisse ferebatur: Castoris et Pollucis, qui a Romanis reportatam de Perse rege victoriam annuntiarunt; Latinii somnio, quo ludi instaurati; Deciorum devotione, qua hostes fusi et victi; ac simili Curtii devotione, qua hiatus terrae mirabiliter completus narratur.
[Col. 0604D]

Omnium argumentorum, quibus ethnici deos suos revera exsistere probandum susceperant, illud profecto videtur praecipuum, quod ex eorum miraculis, oraculis, auspiciis, auguriis, aliisque hujuscemodi [Col. 0605A] praedictionibus elicere conabantur. Nemo enim jure umquam merito negabit hanc argumentationem, si veritate niteretur, et ea omnia, quae ethnici venditare solebant, si creaturae vires superassent, maximi esse ponderis ac momenti. Quamobrem illa sedulo et more nostro ita examinanda sunt, ut nihil quidquam ex iis dissimuletur, quae vel gentilis Caecilius profert, vel respondet christianus Octavius, ac singula, quoad fieri poterit, et augeantur, et majori perfundantur lumine.

Cum Caecilio itaque a miraculis incipiamus. Quo majori, inquiebat, miraculo deos exsistere, et suis opem ferre probari potest, quam eo, quo Mater Idaea »adventu suo et probavit matronae castitatem, et Urbem metu hostili liberavit?« Paucis his verbis, quae [Col. 0605B] nonnullis obscura esse possunt, designat celebre apud ethnicos scriptores Claudiae Quintiae factum. Narrant enimvero lapideum Idaeae, seu deorum matris, hoc est, Cybeles, seu Cereris simulacrum Pessinunte Romam, ut Annibal Punico bello ex Italia pelleretur, quodam vate suadente, advectum. Ad ostia autem Tiberina cum navis, qua simulacrum ferebatur, appulisset, ita immotum permansit, ut nulla hominum vi potuerit loco suo dimoveri. Tum vero Claudia, cui hactenus dubia pudicitiae fama fuerat, eam evidentissime probavit, cum post fusas ad deam, ut aiebant, preces simulacrum illius cum ipsa navi sola, suoque tantum cingulo, quo Romani volebant, in terram deduxit. Et haec quidem posteris mandaverunt Livius, Ovidius, ac paulo obscurius Cicero: atque etiam [Col. 0605C] Christiani scriptores, Arnobius, Lactantius, Augustinus et alii (Liv. Decad. 3, lib. IX, post initium. Ovid. lib. IV Fast. § 3. Cicer. Orat. 30, pro Arusp. Respon. pag. 438. Tertullian. Apologet. cap. 22. Arnob. lib. VII adv. Gent. pag 253, et seqq. Lactant. lib. II, cap. 7. Aug. lib. II de Civit. cap. 7; lib. III, cap. 12; et lib. X, cap. 16).

Sed Arnobius respondet hoc si verum sit, Romanos frustra credidisse hujus simulacri, seu Pessinuntii lapidis, in quo nullum inerat numen, opera vel auxilio partam, uti venditabant ethnici, victoriam, decus Urbis restitutum, ac porrectos imperii Romani fines. Nam postea caesis profligatisque tot tantisque Romanorum exercitibus, illa sane eximia deum mater maximos belli impetus nec fregit, nec repulit. Jam [Col. 0605D] vero a nobis observatum est simili modo Minucium dixisse tutelares urbium et gentium deos nullam ipsis, aut Romanis adversus hostes suos opem tulisse. Nunc autem respondet haec non vera, sed falsa esse miracula, utpote quae non virtute aliqua divina, sed daemonum artibus, potentia et praestigiis facta fuerint. Quod ab illo, ut paulo post ostendemus, copiose ac perspicue demonstratur.

Eadem quoque responsione id ab ipso exploditur, quod Caecilius deinde sic objicit: »Testes Equestrium fratrum in lacu, sicut ostenderant, statuae consecratae, qui anheli, spumantibus equis atque fumantibus, de Perse victoriam ea die, qua fecerant nuntiaverunt.« Equestres autem fratres appellat Castorem et [Col. 0606A] Pollucem, quos alii Tyndaridas vocant (Cicer. lib. II de Natur. pag. 214; et Tuscul. I, pag. 119, lin. 36). Audacter vero asseverat facta ab illis duo miracula, ac primo quidem eorum praesidio. Persem regem a Romanis victum et captum; atque victoriam Romae ipso die, quo reportata fuerat, senatui nuntiatam; denique in tanti miraculi memoriam erectas eorum statuas. Eadem narrant Valerius Maximus (Valer. Max. lib. I, cap. 8, § 1, pag. 62, et seqq.), Florus (Florus lib. I, cap. 11), Ammianus Marcellinus (Marcell. lib. XXVIII, cap. 4, pag. 528), Dionysius Halicarnasseus (Dionys. Halic. lib. VI, Antiq. Rom. pag 350), Plutarchus (Plutarch. in Vit. Coriolan. pag. 215), et alii plures. Verum ex illis aliqui illud nobis tradidere non tamquam omnino certum, sed [Col. 0606B] rumore publico venditatum. Quin immo Cicero duos personatos homines induxit, Balbum Stoicum, qui hoc exemplo probare conatur deorum suorum praesentiam, deinde vero Cottam Academicum, haec ad aniles fabulas rejicientem (Cicer. lib. II de Natur. Deor. pag. 214, lin. 28; et lib. III, pag. 241, lin. 30).

Aliud Caecilius urget miraculum: »Testis ludorum,« inquit, »offensi Jovis, de somnio plebeii hominis iteratio.« Si cui vero haec quo breviora, eo obscuriora videantur, explicata inveniet hisce Ciceronis verbis: »Cum bello latino ludi votivi maximi primum fierent, civitas repente ad arma est excitata. Itaque ludis intermissis, instaurativi constituti sunt. Qui antequam fierent, cumque jam populus consedisset, servus per circum cum virgis caederetur, furcam ferens, [Col. 0606C] ductus est. Exin cuidam rustico Romano dormienti visus est venire, qui diceret praesultorem sibi non placuisse ludis, idque ab eo jussum esse eum senatui nuntiare, illum autem non ausum; iterum esse idem jussum, et monitum, ne vim suam experiri vellet, ne tum quidem esse ausum; exin filium ejus esse mortuum; eamdem in somniis admonitionem fuisse tertiam: tum illum etiam debilem factum, rem ad amicos detulisse, quorum de sententia lecticula in curiam esse delatum, cumque senatui somnium enarravisset, pedibus suis domum revertisse. Itaque somnio comprobato a senatu, ludos illos iterum instauratos memoriae proditum est« (Cic. lib. I de Divin. pag. 264, lin. 49).

Rem adhuc paulo uberius describit Livius (Liv. [Col. 0606D] lib. II, cap. 36), et quem Orator, et Arnobius (Arnob. lib. VII, adv. Gent. pag. 244, et seqq.) rusticum dumtaxat vocant, ab illo, atque ab Augustino T. Latinius (August. lib. IV, de Civit. cap. 26, pag. 207) in quadam hujus editione Tib. Atinius, plebeius homo, qui a Dionysio Halicarnassaeo (Dionys. Halic. lib. VII Antiq. Rom. pag. 472), et Plutarcho, (Plutarch. in Vita Coriolan, tom. I, pag. 225), satis dives. a Valerio autem Maximo (Valer. Max. lib. I, cap. 7, § 4), nisi in ejus editis ac manuscriptis erratum sit, Ti. Atinius, et a Lactantio Tib. Attinius (Lactant. lib. II, cap. 7, pag. 176), a Macrobio (Macrob. lib. I Saturnal. cap. 11), qui id anno [Col. 0607A] ab urbe condita 473 contigisse scribit, Annius appellatur.

Verum citati a nobis Lactantius et Augustinus, quemadmodum Minucius, contendunt, haec daemonum dolis ac praestigiis esse tribuenda: »De ipsis,« inquit Minucius, »illa quae paulo ante dicta sunt, ut Jupiter ludos repeteret ex somnio, ut cum equis Castores viderentur, ut cingulum matronae navicula sequeretur. Haec omnia sciunt plerique pars vestrum ipsos daemones de se ipsis confiteri, quoties a nobis tormentis verborum, et orationis incendiis de corporibus exiguntur.« Quae quidem infra explicabimus clarius, et quam vera sint, demonstrabimus.

Quid deinde Caecilius: »Et Deciorum,« inquit, »devotio rata.« His ille, nec pluribus verbis innuit [Col. 0607B] Decios patrem et filium, quibus aliqui nepotem adjungunt, postquam se pro Romanis excercitibus devovissent, armatos irruisse medios in hostes, ac desperatam gloriosa morte victoriam fuisse consecutos. Atque haec varii scriptores, ac in primis Cicero, Valerius Maximus, Florus, Plinius, et Livius narraverunt.

Verum Balbo Stoico haec apud Ciceronem objicienti, Cotta tamquam caeteris omnibus ethnicis, adversus Christianos postea pugnaturis, obviam ire voluisset, his respondit verbis: »Tu autem Deciorum devotionibus placatos esse deos censes. Quae fuit eorum tanta iniquitas ut placari populo Romano non possent, nisi viri tales occidissent? Consilium illud Imperatorum fuit, qui patriae consulerent, vitae non parcerent. Rebantur [Col. 0607C] enim fore ut exercitus Imperatorem, equo incitato se in hostes immittentem persequerentur. Id quod evenit (Cicer. lib. II de Finib., pag. 61; lib. I Tuscul, pag. 130; lib. III, pag. 146; de Senect., pag. 416; Parad. 2, pag. 434. Valer. Max. lib. V, cap. 6, § 5 et 6. Florus lib II, cap. 14 et 17. Plin. lib. XXII, Hist. natur., pag. 180; cap. 2, pag. 557. Liv. Decad. I, lib. XVIII, pag. 121. Cic. lib. II de Natur. Deor., pag. 215; et lib. III, pag. 242).« Tantum igitur abest, ut in hac victoria quidpiam miraculi, aut deorum praesentium auxilii fuisse putaverit; quin potius maximam illorum, si id fecissent, iniquitatem haud immerito coarguat. Docet itaque hanc Deciorum devotionem nihil aliud fuisse nisi Imperatorum , consuetasque artes et dolos, quibus hostes [Col. 0607D] fuderunt, ac de iis reportarunt victoriam. Cui quidem Cottae, seu malis, Ciceronis sententiae Zonaras subscripsisse visus est (Zonar. lib. VII Annal. §. 26, pag. 363).

Postremo addit Caecilius: »Testis et Curtius, qui equitis sui vel mole, vel honore hiatum profundae voraginis coaequavit.« Quidam putant ibi duplex esse librarii mendum, ac pro »equitis . . . . . honore,« scribendum »equi . . . . . . . onere.« Sed nequicquam. Etenim scribit Livius Curtium »equo quam maxime poterat ornato insedisse.« Observat autem Servius »equitem,« aliquando apud Virgilium idem atque equum significare (Liv. Decad. I, lib. VII, pag. 106. Virgil. lib. III Georg. v. 116).

[Col. 0608A] Apud eumdem porro Livium legimus, cum repentinus medio in urbis foro hiatus terrae expleri a nemine potuisset, M. Curtium, bellicosum juvenem, sese diis devovisse, atque armatum, equo conscenso, eam in specum se dedisse praecipitem, ac continuo, ut loquitur Valerius Maximus (Valer. Max., lib. V, cap. 6, §. 2), terram injectis honoris gratia frugibus, pristinum recuperasse habitum. Quod Livio quemadmodum Caecilio non mediocre prodigium videbatur. Sed Varro (Varr., lib. IV de Ling. lat., pag. 36 et seqq.) triplicem ea de re historiam a Procilio, Pisone, et Aelio Stilone, diversa narrantibus, proditam perhibet. Quid vero, quod Zonaras (Zonar., lib. VII Annal., §. 25, pag. 360) iis se minime refragaturum esse profitetur, qui haec a fide veri aliena existimabunt. [Col. 0608B] Orosius vero quoscumque sive deos, sive homines corripit, qui terrae hiatum, nisi vivus homo sorbeatur, compleri non posse opinati sunt (Oros., lib. III Hist., cap. 5). Denique ne Hieronymum omnino praetereamus, observare juvat eum aperte docuisse his Curtii, Deciorum, aliorumque similium factis, quamvis vera esse probentur, fidem Christianorum non modo non minui, sed iis fieri certiorem: »Si historiis,« inquit, »gentilium credimus, quod Codrus, et Curtius, et Decii mures pestilentias urbium, et fames, et bella suis mortibus represserint, quanto magis hoc Dei filio possibile credendum est, quod cruore suo non urbem unam, sed totum purgaret orbem« (Hieronym. in cap. I Epist. ad Ephes. V. 7). Plura de his insolitis effectibus, quae miracula [Col. 0608C] ethnicis videbantur, disputat Augustinus, quem facile adire poteris (August. lib. X de Civ., pag. 252; et lib. XXI, cap. 6 et seqq., pag. 624 et seqq).

Caeterum ea omnia Christianis objecta a Caecilio aliisve gentilibus exempla, sive argumenta, jam Minucius invictissimis illis rationibus funditus subverterat, quibus unum tantummodo Deum, nec plures esse demonstravit. Verum hac responsione non contentus, palam cuilibet facit ea omnia, ut paulo ante diximus, ac sequenti capite ostendemus, facta fuisse daemonum fraudulentis artibus et praestigiis.



ARTICULUS II. Deorum praesentiam a Caecilio non probari oraculis, vatumque responsis, quibus Minucius opponit Amphiarai, Tiresiae, Apollinis Pythii exempla, atque oraculorum Amphibologiam, et defectum.
[Col. 0608D]

Tametsi ad probandam deorum praesentiam non infimi momenti sint oracula, quibus res futurae modo aliquo rerum creatarum vim superante praenuntiantur; Caecilius nihilominus: »Praedicta,« inquit, »de oraculis fata transilio.« Rationem autem continenter reddit, cur tanti ponderis argumentum praetermittat. »Ne vobis,« ait ille, »antiquitas nimium fabulosa videatur: et recte quidem. Nam quanto validius ex veris sacrisque Prophetarum nostrorum oraculis, quae effectum suum sortita sunt, ad asserendam christianae religionis veritatem argumentum, ut alibi videbimus, eruitur, tanto levius et debilius est, si oracula fabulosa, [Col. 0609A] dubia, et amphibologiae plena sint. At talia fuisse ethnicorum oracula sic eventus probavit, ut id Caecilius non potuerit inficiari.

Ad aliud itaque confugit propugnaculum, unde contra Christianorum impetus deos suos, eorumque superstitiosos cultus felicius se defensurum arbitratur. Urget ergo responsa, quae vates in templis reddere solebant. Contendit enim illos in iisdem suis templis, ubi deos habitare opinabantur, divino eorum afflatu ac numine plenos futura praedixisse, ac dedisse cautelam periculis, morbis medelam, spem afflictis, et aliis solatium aut levamen. Verum quomodo dii illi haec praestare potuissent, quos Minucius plane fictitios, nullosque esse perquam evidentissime demonstraverat?

[Col. 0609B] Ne tamen petitam ex vaticiniis, illorum uti putabant ethnici, afflatu editis, argumentationem, quamvis jam eversam, declinari Caecilius causaretur, plura idcirco atque celebriora vatum responsa singillatim confutat, ac Christianis perperam objici ostendit: »Quae vero, et quanta de oraculis prosequar? Post mortem Amphiaraus ventura respondit, qui proditum iri se ob monile ab uxore nescivit.« Eriphylae nomen huic fuit Amphiarai uxori, de qua Cicero: »Eriphylam accepimus in fabulis ea cupiditate, ut cum vidisset monile, ut opinor, ex auro et gemmis,« a Polynice oblatum, »pulchritudine ejus incensa, salutem viri proderet« (Cicer. lib. IX, in Verrem., pag. 167, lin. 3). Sed de Amphiarao jam disputavimus [Col. 0609C] (Tom. I Apparat. lib. III, dissert. 2, cap. 20, art. 2, pag. 1117). Citatis porro ibi scriptoribus adjungemus Hieronymum, qui Ciceronis, Minuciique nostri sententiam sic comprobat: »Eriphyle dicitur prodidisse Amphiaraum, et saluti viri monile aureum praetulisse« (Hieronym., lib. I adv. Jovinian. circ. fin.). Vide adhuc, si lubeat, in Odyss. Homeri lib. XI, v. 325 scholia; et in Virgilii lib. VI Aeneid. V. 44 Servii annotationes.

Deinde vero »Tiresias,« ait auctor noster, »caecus futura videbat, qui praesentia non videbat.« Prius autem Cicero, ex quo sua ille videtur delibasse, diserte affirmat: »Augurem Tiresiam, quem sapientem fingunt poetae, numquam inducunt deplorantem caecitatem suam« (Cic. lib. V Tuscul., pag. 194, lin. [Col. 0609D] 17). Poetarum autem nomine si graecos comprehendit, Homerum eorum principem haud dubie designat, qui Tiresiae caecitatem Odyss. X, V. 492 cecinit. Hujus in commentario duae illius caecitatis causae proferuntur. Tertiam Ovidius suppeditat, quia cum sententiam de mulieris virique voluptate contra Junonis opinionem tulisset, ab ea excaecatus dicitur (Ovid. lib. III Metamorp., § 4, pag. 106 et seqq.). Quartam alii, quod lavantem Minervam vidisset. De illo alibi disseruimus (Tom. I Apparat. lib. III, dissert. 2, cap. 20, art. 4, p. 1186). At hinc certe intelliges quo jure Minucius noster illum irrideat, qui gloria batur futura praevidere, qui praesentia non videbat.

Magis serium, nec minus verum illud est, quod continenter adjecit: De Pyrrho »Ennius Apollinis [Col. 0610A] Pythii responsa confinxit, cum jam Apollo versus facere desiisset.« Quae procul dubio desumpta sunt ex his Ciceronis verbis: »Herodotum an veraciorem ducam Ennio? Num minus ille potuit de Craeso, quam de Pyrrho fingere Ennius? Quis enim est, qui credat Apollinis ex oraculo hoc esse responsum:

Àio te, Aeacida, Romanos vincere posse.
Primum latine numquam Apollo locutus est. Deinde ista sors inaudita Graecis est. Praeterea Pyrrhi temporibus jam Apollo versus facere desierat. Postremo, quamquam semper fuit, ut apud Ennium est, stolidum Aeacidarum genus . . . . . tamen hanc amphibologiam versus intelligere potuisset, vincere te Romanos, nihilo magis in se, quam in Romanos valere . . . . [Col. 0610B] Sed quod caput est, cur isto modo jam oracula Delphis non eduntur, non modo nostra aetate, sed jam diu; jam ut nihil possit esse contemptius« (Cicer. lib. II de Divin., pag. 296, lin. 21).

Intelligis sane quantum deducta ex ethnicorum oraculis in illorum religionis gratiam argumentatio ab ipsomet Cicerone infirmetur. Et certe praeter rationes ab eo allatas, solus ille oraculorum ante et multo magis post Oratoris aetatem defectus, atque eorum amphibologia, manifeste demonstrat nihil ex illis in ethnicorum religionis gratiam posse confici. Recte igitur inde contra Caecilium aliosque ethnicos non solum Minucius, sed alii etiam antiquissimi nostri scriptores argumentati sunt, uti alibi patefecimus. Consule adhuc, si lubet, atque attente, si vacat, lege [Col. 0610C] quae Eusebius de oraculis, eorumque amphibologia ex ipsismet ethnicis scriptoribus retulit (Tom. I Apparat., pag. 770. Euseb. lib. V Praepar. Evang., cap. 18, 19 et pag. 208 et seqq. lib VI, cap. 1, pag. 256 et seqq.).

Unum his adjicere nobis liceat, ex eodem adhuc Cicerone decerpta fuisse, quae continuo dixit Minucius: Demosthenes quod sciret responsa simulata, Pythiam querebatur.« Apud latinum enimvero Oratorem litteris mandatum legimus: »Demosthenes quidem, qui ab hinc annos prope CCC fuit, jam tum Pythiam dicebat, id est, quasi cum Philippo facere. Hoc autem eo spectabat, ut eam a Philippo corruptam diceret (Cicer. lib. II de Divin., pag. 296, lin. 38). Quid autem ad explicandam [Col. 0610D] auctoris nostri mentem clarius, et ad refellendos Gentiles validius proferri potest?



ARTICULUS III. Proponitur Caecilii argumentum, quo probare nititur ob auspicia et auguria a Sulpitio, Claudio, Junio, Flaminio et Crasso contempta, Romanorum exercitus, diis vindicantibus, atque adeo exsistentibus, caesos, ac profligatos.

Instat adhuc Caecilius, et argumento ex auspiciis et auguriis deducto, deos reapse exsistere evidenter probari posse opinatus, illud variis exemplis firmare ac stabilire molitur: »Frequentius« etenim, quemadmodum ille loquitur, »quam volebamus, deorum praesentiam contempta auspicia contestata sunt. Sic [Col. 0611A] Allia nomen infaustum.« Celeberrimam ibi notat Alliensem cladem, qua Romanus exercitus, cui Sulpitius tribunus militum praepositus fuerat, ad Alliam flumen, et lapidem undecimum, a Gallis, Brenno duce, caesus fususque, et Urbs ab iis capta est. Quamobrem diem illum, de quo tamen non una scriptorum omnium est sententia, inter infaustos, atros, nefastosque deinceps habuerunt. Et certe Cicero ad Atticum scripsit: »Majores nostri funestiorem diem esse voluerunt Alliensis pugnae, quam Urbis captae; quia hoc malum ex alio.« Plura qui desiderabit, adeat Livium Decade 1, lib. V, pag. 85 et seq.; et lib. VI, init. pag. 92. Cornelium Tacitum lib. XV Annal. pag. 193, et lib. II Hist., cap. 230. Gellium lib. V, cap. 17. Macrobium lib. I Saturnal. cap. 17. [Col. 0611B] Plutarchum tom. II in Vita Camilli pag. 137 et tom. II Quaest. Rom. pag. 269.

Alia deinde funesta spretorum auspiciorum, atque auguriorum exempla proponit urgetque Caecilius: »Claudii et Junii non praelium in Poenos, sed ferale naufragium est: et ut Thrasymenus Romanorum sanguine major esset, et decolor, sprevit auguria Flaminius.« Quae quidem omnia Cicero paulo explicatius ac dilucidius, ubi Balbum Stoicum eodem, ac Caecilius, modo pro diis suis disputantem introducit: »Nihil nos P. Claudii, bello Punico primo, temeritas movebit, qui etiam per jocum deos irridens, cum cavea liberati pulli non pascerentur, mergi eos in aquam jussit, ut biberent quoniam esse nollent. Qui risus, classe devicta, multas ipsi lacrymas, magnam [Col. 0611C] populo Romano cladem attulit. Quid collega ejus Junius eodem bello? Nonne tempestate classem amisit, cum auspiciis non paruisset? Itaque P. Claudius a populo condemnatus est; Junius necem ipse sibi conscivit. C. Flaminium Caecilius, religione neglecta, cecidisse apud Thrasymenum scribit, cum magno reipublicae vulnere. Quorum exitio intelligi potest eorum imperiis Rempublicam amplificatam, qui religionibus paruissent« (Cicer. lib. II de Nat. deor. pag. 214, lin. 43). Numquid vero auditis his Tullii verbis, quibus omnia a Caecilio dicta simul continentur, ei prorsus refragaberis, qui ad illa eumdem Caecilium respexisse suspicabitur? Quod si tamen persuasum habeas eum ad alia spectasse ejusdem Ciceronis [Col. 0611D] loca, ubi rursus de tribus illis ducibus, sed brevius retulit, vel ubi seorsum de Junio et Claudio, et alibi de Flaminio eadem copiosus narravit, tibi non omnino repugnabimus (Idem, lib. II de Divinat., pag. 281 et 289, ac lib. I, pag. 268). De illis autem agunt quoque Valerius Maximus, quemadmodum de Flaminio Livius, Plutarchus, Florus, atque in primis Ovidius, qui hanc in rem expresse cecinit:

Sint tibi Flaminius Thrasymenaque littora testes,
   Per volucres aequos multa monere deos. (Ovid., I. VI Fast. p. 685.)

Sed de hac historia adhuc in sequenti dissertatione, aliquid nobis dicendum.

Postremo Caecilius: »Et ut Parthos signa repetamus, dirarum imprecationes Crassus et meruit et [Col. 0612A] irrisit.« Quis horum verborum sensus sit, ut percipiatur, observandum est quod Suetonius in Vita Octavii Augusti tradidit: »Parthi,« inquit, »Armeniam vindicanti facile cesserunt, et signa militaria, quae M. Crasso, et M. Antonio ademerant, reposcenti reddiderunt« (Suet. in Vita Octavia. Aug. §. 21). Ex his quippe verbis colligi potest hunc esse auctoris nostri sensum: Et ut a Parthis signa militaria Augustus reposceret, ea Crassus, spretis dirarum imprecationibus, amiserat. Inde Cicero paucioribus verbis idem memoriae mandaverat: »M. Crasso quid acciderit videmus, dirarum obnuntiatione neglecta« (Cic. lib. II de Divin., pag. 260, lin. 26). Sed fusius totam hanc historiam descripserunt Plutarchus in Vita Crassi tom. I, pag. 552 et seqq. Dion Cassius lib. XXXIX [Col. 0612B] Histor. Rom., pag. 121 et seqq. Florus lib. IV de Gestis Rom., cap. 11. Eutropius lib. VI Histor. Rom., ante finem. Velleius Paterculus lib. II Hist. ante medium, atque alii quibus adjungendus est Valerius Maximus, qui eam sicuti Caecilius his verbis absolvit: »Sic dii spreti excandescunt, sic humana consilia castigantur ubi se coelestibus praeferunt« (Val. Max. lib. I, c. § 11).



ARTICULUS IV. Quomodo Minucius superius Caecilii argumentum aliis Reguli, Mancini, Pauli, ac Julii Caesaris exemplis, funditus evertat, ubi de solistimo tripudio.

Superius Caecilii argumentum priusquam solvat Minucius, illud sic repetit: »Claudius et Flaminius, et Junius ideo exercitus perdiderunt, quod pullorum [Col. 0612C] solistimum tripudium exspectandum non putaverunt.« Quid sit autem solistimum tripudium ex Cicerone, qui illud divinandi genus repudiat, discere quivis poterit. Sic autem Orator: »Attulit in cavea pullos is, qui ex eo ipso nominatur pullarius. Hae sunt igitur aves internuntiae Jovis, quae pascantur necne quid refert? Nihil ad auspicia. Sed quia cum pascuntur necesse est aliquid ex ore cadere, et terram pavire, terripavium primo, post terripudium dictum est; hoc quidem jam tripudium dicitur. Cum igitur offa jam cadit ex ore pulli, tum auspicanti tripudium solistimum nuntiavit« (Cicer. lib. II de Divin., pag. 289, lin. 33). Frustra igitur quidam in auctoris nostri textu, solemnissimum pro solistimum, [Col. 0612D] corrigi voluerunt. Nam hoc nomine proprie illud significabant, quod ex ore pulli in solidum cadebat. Neque ibi tantum, sed prius Cicero dixerat: »Nostri quidem magistratus auspiciis utuntur coactis; necesse enim est, offa objecta, cadere frustum ex pulli ore, cum pascitur. Quod autem scriptum habetis, aut tripudium fieri, si ex ea quid in solidum ceciderit, hoc quoque quod dixi coactum, tripudium solistimum dicitis« (Ibidem, pag. 260, lin. 13). Sed de his plura Brissonius, quae te legisse proculdubio non poenitebit (Brisson. lib. I Formul., pag. 137).

Posthaec Minucius objecta a Caecilio exempla aliis plane oppositis, quae a Cypriano totidem pene verbis pro more descripta sunt, infirmat penitusque destruit (Cyprian. lib. de Idol. vanit., pag. 13). Nam [Col. 0613A] iis perspicue demonstrat sive servatis hujuscemodi auspiciis et auguriis, sive spretis ac neglectis, res non minus feliciter, aut infeliciter ducibus quibusdam cessisse. Recte ergo inde arguit ex iis non posse deorum praesentiam demonstrari. Ac primum quidem: »Quid,« inquit, »Regulus? Nonne auguria servavit, et captus est?« Jam vero ostendimus M. Attilium Regulum a Poenis, quos haud semel vicerat, captum, crudelissimaque morte interemptum fuisse. Atqui ab illo ante hanc pugnam auguria more solito observata, ex hisce colligi potest Valerii Maximi verbis, quibus palam profitetur se nescire utrum ille »in his, quae ad custodiam religionis pertinent, omnes non praecesserit« (Valer. Max., lib. I, cap. 1, § 14). Quocirca Augustinus inde cum auctore nostro [Col. 0613B] concludit Regulum exemplo suo docuisse: »Nihil deos ad istam temporalem felicitatem suis prodesse cultoribus; quandoquidem ille eorum deditus cultui, et victus, et captivus abductus: et qui noluit aliter, quam per eos juraverat, facere, novo ac prius inaudito, nimiumque horribili supplicii genere cruciatus, exstinctus est« (August. lib. I de Civit., cap. 15, pag. 15).

Secundum Minucius exemplum statuit in Mancino: »Qui religionem,« ut ille loquitur, »tenuit, et sub jugum missus est, et deditus.« At sane quo certius est Mancinum post infausta adversus Numantinos praelia, in eorum adductum fuisse servitutem, eo dictu difficilius, qua ratione religionem tenuisse dicatur. [Col. 0613C] Ethnici siquidem scriptores haud obscure testificantur illum idcirco tantis calamitatibus afflictum, quia invitis ac reluctantibus auspiciis diisque suis, bellum susceperat. Audi, quaeso, Titum Livium: »C. Hostilio Mancino consule sacrificante, pulli ex cavea evolaverunt; conscendenti in navem, ut in Hispaniam proficisceretur, accidit audiri: Mane, mane, Mancine; quae auspicia tristia fuisse eventu probatum est« (Liv. epit., lib. LV). Valerius autem Maximus haec paulo uberius, hisque verbis enarrat, »Consuli Mancino, in Hispaniam ituro, haec prodigia acciderunt. Cum Lavinii sacrificium facere vellet, pulli cavea emissi, in proximam sylvam fugerunt, summaque diligentia quaesiti, reperiri nequiverunt. Cumque ab Herculis portu, quo pedibus [Col. 0613D] pervenerat, navem conscenderet, talis vox sine ullo auctore ad aures ejus pervenit: Mancine, mane. Qua territus cum itinere converso, Genuam petisset, et in scapham esset ingressus, anguis eximiae magnitudinis visus, e conspectu abiit. Ergo numerum prodigiorum numero calamitatum aequavit, infelici pugna, turpi foedere, deditione funesta« (Valer. Max., lib. I, cap. 6, § 7). Praecipitem itaque, addit ille, Flaminii, de quo paulo ante disseruimus, vesanamque perseverantiam subsecutus est.

Quomodo igitur religionem servavit, qui »adversum Numantinos,« sicut Aurelius Victor adhuc perhibet, »vetantibus avibus, et nescio qua voce revocante profectus . . . . in leges hostium foedus percussit, quo per senatum improbato, Numantinis deditus est?« [Col. 0614A] (Aurel. Vict. de Viris illustr., cap. 59.) Etenim »senatus« teste etiam Paulo Orosio, »dissolvi foedus, et Mancinum dedi Numantinis praecepit, qui nudato corpore, manibus post tergum revinctis, ante portas Numantinorum expositus, ibique usque in noctem manens, a suis desertus, ab hostibus autem non susceptus, lacrymabile utrisque spectaculum praebuit« (Oros. lib. V Hist., cap. 4). Nonne ergo tam miserabilis consulis exemplum magis facit pro Caecilio, qui eo conficere poterat Mancinum tantis caesum fuisse plagis, quia deorum auspicia et religionem spreverat?

Verum Orosius ibidem nos admonet hunc ex illis unum esse, a quibus »quantum in ipsis fuit, prodigia ex more curata sunt« (Ibid.), et tamen ab aruspicibus [Col. 0614B] fallaciarum structoribus deceptus est. Quamobrem Augustinus ridet haec ipsa auguria, petitque an alii pulli contra Numantiam processerant (Augustin. lib. III de Civit., cap. 21, pag. 80). Perpende ergo an Mancinus eo sensu religionem tenuisse dicatur, quia more solito sacrificaverat, ac fallentibus auguribus, auspicia sibi propitia esse crediderit.

Certius itaque est propositum deinde a Minucio exemplum Pauli, qui sicut ille ait, »pullos edaces habuit,« atque ideo felicem exitum praesagientes, »tamen cum majore reipublicae parte prostratus est.« De Cannensi pugna loquitur, quam omnes Romanae historiae, aliique scriptores et Paulo, et Romanis funestissimam fuisse fatentur, ac Livius Alliensi nobilitate [Col. 0614C] parem esse asseverat (Liv. lib. XXII, §. 50). Rei igitur certae neminique incognitae plures dari testes nihil necesse est. Sed audiendus Cotta, qui apud Ciceronem inde arguit nullam esse deorum providentiam: Si enim »hominum, generi,« inquit, consulebant, »cur Paulum Cannae sustulerunt? cur Poenorum crudelitati Reguli, de quo mox loquebamur, corpus est praebitum?« (Cic. lib III de Nat. Deor., pag. 252, lin. 7 et seqq.) Quin etiam ipsemet Cicero hinc concludit nulla esse deorum auspicia, quibus Paulus paruit, nec minus cecidit in Cannensi pugna cum exercitu (Idem, lib. II de divinat., pag. 289, lin. 24).

Eodem adhuc modo ea ibidem confirmat, quae ultimo loco de Julio Caesare auctor memorat, eum [Col. 0614D] renitentibus spretisque auguriis et auspiciis, ante brumam in Africam feliciter navigasse ac vicisse. Hanc enimvero in rem haec ipsissima sunt illius Oratoris verba: »Quid ipse Caesar? Cum a summo haruspice moneretur, ne in Africam ante brumam transmitteret, nonne transmisit? Quod ni fecisset, unum in locum omnes adversariorum copiae convenissent« (Cicer. ibid., pag. 286, lin. 15 et seqq.). Tum ille continenter haec, quae ad auctoris nostri propositum maxime faciunt, adjecit: »Quid ego haruspicum responsae commemorem (possem equidem innumerabilia) quae aut nullos habuerunt exitus aut contrarios?« Totus porro hic et alius describendus esset Ciceronis liber, si omnia referre vellemus, quibus hujusmodi auspiciorum, aliarumque divinationum [Col. 0615A] vanitatem demonstrat. Sed quia id longius foret, ad hunc librum, eamdemque ob causam ad Eusebium, et Augustinum, adversus illa similiter disputantes, mittendum te esse satius duximus (Euseb. lib. II Praepar. Evang., cap. 4 et seqq., cap. 13 et seqq.; Augustin. lib. IV de Civit., cap 29, pag. 109 et seqq. et lib. de Div., tom. VI, pag. 505 et seqq.). Ex iis autem, atque ex hactenus disputatis, cito facileque perspicies quam infirma sit Caecilii et aliorum gentilium ad probandam deorum suorum praesentiam deducta ex auguriis et auspiciis argumentatio.



CAPUT XX. EXPENDITUR GENERALIS MINUCII RESPONSIO, QUA MIRACULA, ORACULA, AUSPICIA, AUGURIA, SOMNIA, ET ALIA EXTRAORDINARIA APUD ETHNICOS FACTA, NON EX DEORUM SUORUM POTESTATE, SED DAEMONUM FRAUDIBUS AC PRAESTIGIIS PROFECTA ESSE DEMONSTRAT.
[Col. 0615B]


ARTICULUS PRIMUS. Qualem Minucius putaverit esse daemonum naturam, et quam recte dixit illos poetis, philosophis, ac in primis Platoni et Socrati, atque etiam Magis ac praecipue Holstani fuisse cognitos.

Quas Minucius singillatim everterat Caecilii caeterorumque gentilium argumentationes, has ipsas sive ex auspiciis et auguriis, sive ex oraculis et praedictionibus, sive ex somniis et aliis quibuscumque extraordinariis effectis, prodigiis, atque veris, uti putabant, miraculis desumptas, generali responsione [Col. 0615C] dissolvit ac penitus conficit. Omissis autem bene multis, quae etiamsi prorsus insolita videbantur, solo tamen casu facta fuerant, in ipsummet invadit erroris, totiusque pravitatis caput, vel ut ipse loquitur, ad illius fontem, unde omnis caligo manavit, aperiendum aggreditur. Docet itaque omnium, quae extra consuetum rerum ordinem apud ethnicos facta perhibebantur, non ipsorum deos, sed malos daemones esse revera auctores. Quidquid autem ibi ille refert, id Cyprianus (Cyprian. de Idolor. vanit., pag. 13 et seqq.) suo, ut saepe vidimus, more in suum »de Idolorum vanitate« librum transtulit. Lactantius (Lactan. lib. II, cap. 14 et seqq., pag. 216 et seqq.) quoque idem argumentum fusius prosecutus, plura [Col. 0615D] etiam ex auctore nostro mutuatus est; quemadmodum, ipse Minucius ex Tertulliano (Tertull. Apologet., cap. 22 et seqq.) sua desumpsisse haud immerito videtur. Nec desunt etiam alii illo adhuc antiquiores Ecclesiae Patres, qui his similia scriptis tradidere, quos infra suo loco citabimus.

Quae autem ab ipso dicenda erant, ut ab omnibus facilius intelligi possent, prius explicandum esse duxit quinam, cujusve naturae sint daemones, ac de illis sic statuit: »Spiritus sunt,« inquit, »insinceri, vagi, a coelesti vigore terrenis labibus et cupiditatibus degravati. Isti igitur spiritus simplicitatem substantiae suae, onusti et immersi vitiis, perdiderunt.« Nonne autem his verbis bonorum angelorum, malorumque sive daemonum naturam distinguit? [Col. 0616A] Nonne satis aperte declarare videtur prioribus, qui in ea, qua creati fuerant, sanctitate et gratia perseverarunt, simplicem omnino fuisse, spiritualem, et ab omni prorsus re corporea secretam substantiam? Quae enim alia a mali, qui ejusdem cum illis naturae erant, nisi simplicitas sanctitatis amissa dici potest? Nam eos post peccatum vocat adhuc »spiritus,« sed terrenis labibus et cupiditatibus degravatos. Non plura ibi ille tradidit de illorum natura, de qua nos in priori Apparatus tomo, et in sequentibus dissertationibus (Tom. I Apparat., pag. 491-535 et seqq. 988 et seqq.). Nec magis enucleate edisseruit, quae sint illae terrenae labes, quibus pristinam substantiae simplicitatem amiserunt. Nulli tamen mirum id esse debet, quandoquidem ad refellenda vana [Col. 0616B] Ethnicorum argumenta sibi satis esse putavit indicare quantae subtilitatis, agilitatis ac tenuitatis sit daemonum natura, idque non modo philosophorum ac poetarum, verum etiam Magorum, quibus refragari non poterant, confirmare testimonio.

Plato autem, ait ille, »in Symposio naturam daemonum exprimere connititur. Vult enim esse substantiam inter mortalem immortalemque, id est, inter corpus et spiritum mediam, terreni ponderis, et coelestis levitatis admixtione concretam.« Et re quidem vera haec sunt illius in citato Symposio verba: »Vides te eo devenisse, ut Amorem deum esse minime existimes? Quid ergo, inquam? Num mortalis est Amor? Nequaquam. Ecquidnam igitur? Sicuti in superioribus diximus, aliquid intermedium [Col. 0616C] inter mortale et immortale. Quid ergo, Diotime Magnus, ô Socrates, daemon: , : Omnis enim daemonum natura inter deum et mortalem intermedia (Plat. Sympos. tom. I, pag. 202).« Ab Augustino autem discimus daemonia ab Apuleio Platonico definiri, »animalia animo passiva, mente rationalia, corpore aeria, tempore aeterna,« post suam nempe creationem, si ibi ille Platonis magistri sui opinionem sequitur. (August. lib. IX de Civit. cap. 8, pag. 224.)

Non minus autem noti erant daemones Socrati, »qui ad nutum,« ait Minucius, »et arbitrium, assidentis sibi daemonis, vel declinabat negotia vel petebat,« aut sicut postea dixit Cyprianus, »instrui se [Col. 0616D] et regi ad daemonis arbitrium praedicabat« (Cyprian. de Idol. Vanit. pag. 13 et 14). Augustinus vero rursus narrat quid de illo Apuleius Platonicus scripserit (August. lib. VII de Civit. cap. 14, pag. 202). At de hoc bello tanti philosophi comite ac custode, vel sicut ait Tertullianus, paedagogo, alibi disseruimus. Alios porro philosophos auctor noster non citat, haud dubie quia nemini ethnico ignota erat illorum de daemonibus opinio, nec ulla erat magna fusiusque explicanda contentio (Tom. I Apparat. pag. 1113 et 1115).

Idem sane dicendum de poetis, quos his tantum duobus verbis, »Poetae sciunt,« nec ullius nomine designato, testes adhibet. Sed de poetarum, atque etiam philosophorum de natura daemonum [Col. 0617A] opinionibus, in superiori Apparatus tomo actum est, et in sequentibus adhuc agetur (Ibid. pag. 991 et seq. dissertat. in Lactant. cap. 20, art. 4; et in Tertullian. cap. 10, art. 3).

Denique Magis, uti Minucius noster, atque Tertullianus, et Lactantius aiunt, cogniti sunt daemones. Ecquis vero eos melius cognoscere poterat, quam Magi, qui sicuti citati a nobis scriptores testificantur, eorumdem daemonum impiis artibus ac praestigiis ea faciunt, quibus illudunt incautis hominibus, ac miracula se edere persuadent? Quin immo si Clementi Alexandrino credimus, Magi illi palam jactitabant ministros famulosque se habere daemones, quos carminibus suis fecerant necessitate adactos. Vide, si lubet, quae in hunc Clementis [Col. 0617B] Alexandrini locum annotavimus, et citatum ibi a nobis Eusebium, qui ex variis scriptoribus plurima de daemonibus congessit. De Lactantio autem et Tertulliano nos suo loco disputabimus (Tertul. Apolog. cap. 22; Lactant. lib. II. Institut. cap. 14, pag. 216; Clemens Alexandr. Admonit. ad gent. pag. 39; Tom. 1. Apparat. pag. 1239).

Daemones porro Magis cognitos fuisse probat Minucius noster, Ostanis, seu Hostanis illorum principis auctoritate. Haec autem sunt ejus verba: »Eorum, videlicet daemonum, Magorum eloquio et negotio primus Hostanes (ms. reg. Sostanes) et verum Deum merita majestate prosequitur; et Angelos, id est, ministros et nuntios Dei, sed veri, ejusque venerationi novit assistere, ut et nutu ipso, et vultu [Col. 0617C] domini territi contremiscant. Idem etiam daemones prodidit terrenos, vagos, humanitatis inimicos.« Is ergo Hostanes dicitur Magorum primus »eloquio,« id est, doctrina, sive magiam docendi peritia; »et negotio,« hoc est, opere et artibus. At Plinius scripsit hunc Ostanem seu Hostanem, dum in Persarum bello Xerxem comitaretur, artis magicae semina sparsisse quocumque commeabat, sed a quibusdam Zoroastrem, ab aliis Proconnesium illo paulo antiquiores censeri (Plin. lib. XXX Natur. Hist. cap. I, pag. 726.) Eusebius vero nobis exhibet citata a Porphyrio Apollinis carmina, quibus Ostanes appellatur: , »Magorum maximus.« Prius vero ipse Eusebius dixerat scriptum ab Ostane Octateuchum volumen, in quo de Deo, uti annotat [Col. 0617D] Minucius, ac de ipsis haud dubie daemonibus disputaverat, ac cujus de rerum natura doctrinam reliqui omnes secuti sunt (Euseb. lib. V, Praepar. Evang. cap. 14, pag. 202. Idem lib. I, cap. ultim. pag. 42). Et certe Augustinus haec de eodem Hostane citat Cypriani verba: »Quorum (Magorum) praecipuus Hostanes, et formam veri Dei negat conspici posse, et Angelos veros sedi ejus dicit assistere.« Sed haec Cyprianus ex Minucio nostro, uti assolet, proculdubio mutuatus fuerat. Ejusdem porro Hostanis mentionem faciunt Laertius, Apuleius et alii, nosque alibi de illo audivimus Tatianum disserentem (August. lib. VII de Baptis. cap. 44, pag. 185, tom. IX; Cypr., lib. de Idol. Van. pag. 14; [Col. 0618A] Laert. Proc. § I, Apulei; Apolog. pag. 100, tom. I. Apparat, pag. 550.

Exposuimus hactenus quid Minucius noster de natura daemonum, non tam ex sua, uti videtur, quam gentilium philosophorum, poetarum, et Magorum opinionibus traditum fuisse docuerit. Quomodo autem ex iis ille ostendat, non fictorum ab Ethnicis deorum opera, sed eorumdem daemonum praestigiis ea facta esse, quae extra naturae ordinem contigisse ferebantur, jam examinandum est.



ARTICULUS II. Exponuntur Minucii argumenta, quibus demonstrat, cur et quomodo daemonum artibus ac praestigiis ea omnia facta sint, quae supra consuetas naturae vires effecta videbantur; ubi plura de somniis, variis sortibus, ac vatum furore.
[Col. 0618B]

Vidimus in superiori articulo qua ratione Minucius dixerit daemones amisisse »substantiae suae simplicitatem«, vel sicut mitiori verbo interpres ejus Lactantius effatur, »substantiae coelestis dignitatem,« id est, praestantiam et excellentiam, quam suis nimirum peccatis foedaverunt (Lactant. lib. II. Institut. cap. 14, pag. 216). Cum igitur merito damnati eorum poenas luunt, »ad solatium calamitatis suae« ut ait Auctor noster, et nos infra explicabimus, »non desinunt perditi« jam homines perdere, eosque a veri Dei cultu avocant, ac praecipitant in omne erroris scelerisque genus (Dissert. in Lactant., cap. 20, art. 6). Eadem iisdem pene verbis [Col. 0618C] dixit Cyprianus, et uterque sequitur Tertullianum, iisque Lactantius, ac Prudentius suffragantur. Omnibus autem illis praeiverat Tatianus, quem legere poteris, atque in primis Augustinum, qui haec fusius prosequitur (Cyprian. lib. de Idol. Vanit. pag. 13; Tertull. Apolog. cap. 22; Lactan. lib. II Institut. cap. 14, pag. 218; Prudent. hymn. in S. Vincent. strop. 20 et 21; Tatian. Orat. contr. Graec. pag. 155; August. lib. II. de Civit. cap. 23, et seqq., pag. 53, et seqq.).

Quamvis autem daemones amiserint substantiae suae simplicitatem et dignitatem, remanserunt tamen »spiritus insinceri,« ut loquitur Minucius, »et vagi,« quae Cypriani quoque verba sunt, sed »tenues,« aut sicut ait Lactantius, »spiritus tenues [Col. 0618D] et incomprehensibiles.« Sua autem tenuitate, subtilitate, atque agilitate »vitam turbant,« pergit Minucius noster, ac post eum Cyprianus, »somnos inquietant, irrepentes etiam corporibus occulte, morbos fingunt, terrent mentes, membra distorquent, ut ad sui cultum cogant,« et ab hominibus tamquam veri dii colantur et adorentur, atque sanasse eos videantur, quorum valetudinem vitiaverant. Eadem verbis paulo diversis Lactantius tradidit. Sed hi omnes praecursorem magistrumque habuerunt Tertullianum, qui illis facem his verbis praetulerat: »Suppetit illis,« daemonibus, »ad utramque substantiam hominis,« hoc est, corpus et animum, »adeundam subtilitas, et tenuitas sua. [Col. 0619A] Multum spiritualibus viribus licet; ut invisibiles et insensibiles in effectu, potius quam in actu suo appareant« (Cypr. lib. de Idolor. vanit. pag. 13 et 14; Lactant. lib. II. Institut. cap. 14, pag. 218; Tertullian. Apologet. cap. 22, pag. 23). Ea igitur invisibili naturae et virium subtilitate miracula edere videbantur, quae minime miracula sunt.

Incauti enimvero ac creduli Gentiles »prodesse eos putant, ait Lactantius, cum nocere desinunt, qui nihil aliud possunt quam nocere. (Lactant., loc. cit. p. 219.) Nam uti mox diximus, atque Tertullianus, antea vero Tatianus, et postea Eusebius asseruerant, laedunt homines, morbis affligunt, ac cum desinunt laedere, ab aegris avolantes, remotisque maleficiis, curasse creduntur. Similibus quoque machinis, ac dolis alia [Col. 0619B] prodigia et miracula facere credebantur, de quibus supra disseruimus (Tertullian. loc. cit.; Tatian. Orat. contr. Graec. pag. 157; Euseb. lib. V Praepar. evang., cap. 2, pag. 181; Supr. cap. 19, art. 1 et seqq.).

Praeterea »Magi, ait Minucius, quidquid miraculi ludunt, per daemones faciunt; illis aspirantibus et infundentibus, praestigias edunt, vel quae non sunt videri, vel quae sunt non videri.« Nonne autem ad hunc illius locum tum respiciebat Lactantius, cum scripsit: »Magorum ars omnis ac potentia horum, daemonum, aspirationibus constat, a quibus invocati, visus hominum praestigiis obcaecantibus fallunt, ut non videant ea quae sunt, et videre se putent illa, quae non sunt? (Lactant. lib. II, cap. 14, pag. 218). At utrumque his verbis anteverterat Tertullianus: [Col. 0619C] »Magi multa circulationis praestigiis ludunt . . . . habentes semel invitatorum angelorum et daemonum assistentem sibi potestatem.« (Tertull. Apolog. cap. 23, pag. 24). Jam vero Clementem Alexandrinum audivimus dicentem, Magos gloriari impietatis suae ministros habere daemonas, quos advocabant suis carminibus, sibique praesto esse compellebant, atque, ut ait adhuc Lactantius, suis ipsis ciebant nominibus, quibus scilicet in sacris Scripturis appellantur. Alios vero praeter Christianos testes si desideras, adi Eusebium, ac plures tibi ille suppeditabit, ex quibus ostendit non alios, quam daemones maleficae artis ab initio fuisse magistros. (Lactant. lib. cit. cap. 16, pag. 223; Euseb. lib. V, Praepar. evang., cap. 8, pag. 193 et seqq.; Ibid. [Col. 0619D] cap. 10, pag. 199).

Satis jam ex his patet quam vana falsaque eloquentiae pompa Caecilius Christianis objecerit: »Per quietem deos videmus, audimus, agnoscimus quos impie per diem negamus, nolumus, pejeramus.« Quamobrem Octavius Minucii et caeterorum Christianorum nomine, ac postea Cyprianus simpliciter respondent, non deos, sed daemonas esse, qui »somnos inquietant,« vel sicuti Lactantius loquitur, »somniis animos terrent,« et antea Tertullianus, »somnia immittunt« (Cyprian. de Idolor. Vanit. pag. 13: Lactant. lib. II. Instit. cap. 14, pag. 219; Tertull. Apolog. cap. 23, pag. 24). Quin etiam ipse Cicero ferre non potuit gentiles suos, somnia [Col. 0620A] divinitus inspirata esse garrientes. Nam »multa sunt, inquit, ex historiis prolata somnia, matris Phalaridis, Cyri superioris, matris Dionysii, Poeni Amilcaris, Annibalis, P. Decii . . . . Sed haec externa, ob eamque causam ignota nobis sunt, nonnulla etiam ficta fortasse.« Post longam vero de quibuslibet somniis disputationem, concludit nullum deum esse illorum effectorem, ac ductam ex iis divinationem cum caeteris prorsus explodendam esse pronuntiat. (Cic. lib. II, de Divinat., pag. 299, lin. 25; Ibid. pag. 301, lin. 10 et seqq.) Nihil igitur Caecilii ratione futilius, qua ex Ethnicorum somniis praesentiam deorum suorum probari posse ipse aliique gentiles somniaverant. Si quid enim in illis, de quibus disputant, extraordinarii fuerit, hoc Minucius, [Col. 0620B] atque alii antiquissimi Ecclesiae patres, daemonum fraudibus ac fallaciis tribuendum esse haud dubitanter asseverant.

At iisdem dolis praestigiisque »sortes,« ait Minucius ac similiter Cyprianus, »regunt« (Cyprian. lib. de Idol. Vanit. pag. 13). Sed quae sunt istae sortes, si a nobis aliquis requirat, huic respondebimus ipsismet Ciceronis verbis, quibus sortes »idem propemodum esse docet, quod micare, quod talos jacere, quod tesseras. Quibus temeritas et casus, non ratio nec consilium valet. Tota res est inventa fallaciis, aut ad quaestum, aut ad superstitiones, aut ad errorem.« (Cicer. lib. cit. pag. 291, lin. 17.) Quae igitur major amentia, quam effutire has sortes ab aliquo regi deo, qui si deus verus est, [Col. 0620C] aut mentiri, aut fallere numquam potuit?

Eumdem vero Ciceronem ne sibi ipsi, quaeso, opponas, qui prius dixerat sortem non contemnendam, »si et auctoritatem habet vetustatis, et eae sunt sortes, quas e terra editas accepimus, quae tamen ductae, ut in rem apte cadant, fieri posse credo divinitus.« (Ibid. lib. I, pag. 291, lin. 21.) Priore siquidem de Divinatione in libro fratrem suum haec proferentem inducit. At illum in posteriore confutat, contenditque nullam sortibus habendam fidem. Si quas vero divinitus ductas esse credidit, in hoc erroris arguitur cum suis gentilibus, qui falsis diis ea adscripsere, quae daemonum, uti dictum est, fallaciis facta erant. De his porro aliisque sortibus Danielem Classenium, et Caesarem Bulengerum consulere [Col. 0620D] poteris (Classen. lib. I, Theolog. gent., cap. 5; Buleng. lib. de Sortibus, etc.).

Aliae autem sunt sortes, »quae,« sicut idem Cicero observat, »vaticinatione funduntur, quae oracula verius dicimus (Cicer. loc. cit., pag. 291, lin. 12).« Eae autem in primis esse videntur, quas daemones, quemadmodum Minucius palam asseverat, ac Cyprianus totidem verbis repetit, vatibus inspirant, qui quidem dum navant auspiciis faciendis operam, »nonnumquam extorum fibras animant, avium volatus gubernant.« ac tandem eorumdem vatum ministerio »oracula efficiunt falsis pluribus involuta« (Cyprian. de Idolor. Van., pag. 14). Plato autem docet a daemonibus, quorum media inter Deum et res mortales [Col. 0621A] natura est, omnem divinationum artem proficisci. Nam, , inquit, , , , , , , . »Deus cum homine non miscetur, sed per hanc daemonum naturam commercium omne atque colloquium inter deos hominesque conficitur, et vigilantibus et dormientibus nobis. Quicumque harum rerum peritus est, daemonius vocatur« (Plato Sympos., tom, III, pag. 201 et seqq.). Nec ab hac opinione recedit Plutarchus, aliique scriptores citati ab Eusebio, qui tamen illos jure merito erroris eo convincit, quia bonis daemonibus illud ascribunt, quod a pravis tantum atque sceleratis efficitur (Euseb., lib. V, Praepar. Evang., cap. [Col. 0621B] 4, pag. 184 et seqq.). Recte igitur Tertullianus asseruit haec ab illis facta substantiae subtilitate, qua ubique momento adsunt, sciuntque ac renuntiant quid agatur, et »aemulantur divinitatem, dum furantur divinationem (Tertullian. Apologet., cap. 23, pag. 23 et seqq.). Quam vero ipsimet Ethnici fidem auspiciis tribuerent, disces ex Cicerone, qui notat »leges Julias contra auspicia latas.« Et rursus alibi, »Consulibus sedentibus et inspectantibus, inquit, lata lex, ne auspicia valerent (Cicer. orat. XXX, pro arusp. Respon., pag. 437, lin. 27; et orat. XXXII, pro P. Sext., pag. 464, lin. 32).«

Vaticiniorum quoque vanitatem apertissime demonstrant ipsi vates »furentes, ait Minucius, quos in publicum videtis excurrere: vates et ipsi absque [Col. 0621C] templo sic insaniunt, sic bacchantur, sic rotantur: par et in illis instigatio daemonis, sed argumentum dispar furoris.« At non placuerunt cuidam haec tria manuscripti regii codicis verba, »ipsi absque templo,« emendarique volebat, »ipsi in ipso templo.« Sed id probandum illi erat codicis alicujus auctoritate. Quid vero, quod Minucius de iis loquitur, qui in publicum excurrentes fata praenuntiabant? Denique vates illo furore acti, aut agi se simulantes, etiam extra templa vaticinabantur. Ubi enim Apuleius de iis, qui deam Syriam per oppida ac compita circumferebant: »Unus, inquit, ex illis bacchatur effusius, ac de imis praecordiis anhelitus crebros referens, velut numinis divino spiritu repletus, simulabat sauciam vecordiam, prorsus quasi deum [Col. 0621D] praesentia soleant homines non sui fieri meliores, sed debiles effici et aegroti (Apulei., lib. VIII Metam., pag. 141).« Cur autem ille extra templum divino numinis spiritu se agi simulasset, nisi gentiles credidissent quoscumque quolibet in loco eodem furoris spiritu repleri. Virgilius vero hunc vaticinantium furorem, insaniam et vecordiam describit istis de Sibylla versibus:

At Phoebi nondum patiens, immanis in antro
Bacchatur vates, magnum si pectore possit
Excussisse deum, tanto magis ille fatigat
Os rabidum, fera corda domans, fingitque premendo. (Virgil., l. VI Aeneid., v. 77, et seqq.)
Lucanus vero:

[Col. 0622A] . . . Bacchatur demens, aliena per antrum
Colla ferens, vittasque dei, Phoebeaque serta
Erectis discussa comis, per inania templi
Ancipiti cervice rotat, spargitque vaganti
Obstantes tripodas magnoque exaestuat igne. (Lucan., l. V, v. 166.)
Inutilis procul dubio operae sit plura hanc in rem satis certam et cognitam huc congerere. Si cui tamen grave non est, audiat et tertium poetam Statium:

Vates sanctior incipit, tacendum est.
En et colla rotat, novisque late
Bacchatur spatiis, viamque replet. (Stat., l. IV, Thebaïd. de Vit. Domit., v. 80 et seqq.)
At si ex ipso Cicerone curiosius inquiras quis ille sit vaticinantium furor, tibi non tam suo quam aliorum, quos citat, nomine respondebit: »Inest igitur in animis praesagitio extrinsecus injecta, atque inclusa [Col. 0622B] divinitus. Ea si exarsit acrius, furor appellatur, cum a corpore animus abstractus divino instinctu concitatur (Cicer., lib. I de Divin., pag. 266, lin. 44).« Neque ille infimos quosdam vates hoc furore correptos fuisse significat; verum illustriores Bacchidem, Boetium, Epimenidem Cretem, et Sibyllam Erythraeam (Idem ibid., pag. 261, lin. 20). Sed ipse ibi, sicut mox laudatus Apuleius, aliique gentiles, falsis praejudiciis excaecati, haec deorum suorum praesentiae ac divino instinctui tribuebant, quae solis daemonum praestigiis atque artibus efficiebantur (Cap. super. art. 4). Verumtamen Cicero aliorum potius quam suam opinionem retulisse proculdubio videtur. Nam duobus suis de Divinatione libris hunc errorem abunde refellit, quemadmodum libris totidem illum, [Col. 0622C] et alium de gentilium oraculis convellunt Eusebius et Augustinus a nobis paulo ante citati. Nobis vero illum in subsequentibus nostris dissertationibus confutandi locus adhuc dabitur (Euseb. Praepar. Evang., lib. IV et V, et Demonst. evang., § 5, pag. 126. Dissertat. in Lactant., cap 20, art. 7; cap. 32, art. 4; in Tertulliani Apologet., cap. 8, art. 5 et seqq.).



ARTICULUS III. Quam evidenter Minucius demonstraverit daemones a Christianis adjuratos, atque ab obsessis hominum corporibus ejectos palam declaravisse extraordinariorum apud Ethnicos effectuum se fuisse auctores; atque ii refelluntur, qui haec et vatum oracula solis sacerdotum Ethnicorum artificiis et fraudibus edita fuisse garriunt.

[Col. 0622D] Alio Minucius argumento, eoque invictissimo adhuc demonstrat ea omnia, quae hactenus recensuimus, facta extraordinaria, omnesque vatum, somniantium, aliorumque quoquomodo divinantium praedictiones, fraudibus ac praestigiis profecta esse daemonum. Nam »haec omnia, inquit ille, sciunt pars vestrum ipsos daemones de se ipsis confiteri, quoties a nobis tormentis verborum, et orationis incendiis de corporibus exiguntur.« Nemo profecto statim non videt quanti ponderis sit istud argumentum, quod ex publico ipsorummet adversariorum, etiam invitorum, testimonio elicitur. Daemones enim Christianorum verbis, tamquam gravioribus quaestionum tormentis excruciati, atque illorum precibus non secus [Col. 0623A] ac igne torti acriore, cogebantur ab obsessis corporibus excedere ac palam fateri se illorum effectuum insolitorum fuisse auctores.

Quae vero sint ea Christianorum verba, et quae preces, sic Minucius noster explicat. »Adjurati enim per Deum verum et solum, inviti, miseri corporibus inhorrescunt, et vel exsiliunt statim, vel evanescunt gradatim, prout fides patientis adjuvat, aut gratia curantis aspirat.« Sed haec paulo fusius Cyprianus, qui et quaedam illius verba mutuatus est. »Hi, inquit, adjurati per Deum verum a nobis, statim cedunt et fatentur, et de obsessis corporibus exire coguntur. Videas illos nostra voce, et operatione majestatis occultae flagris caedi, igne torreri, incremento poenae propagantis extendi, ejulare, gemere, deprecari; [Col. 0623B] unde veniant, et quando discedant, ipsis etiam qui se colunt audientibus confiteri, vel exsiliunt statim, vel evanescunt gradatim, prout fides patientis adjuvat, aut gratia curantis aspirat (Cypr. de Idol. vanit., pag. 14). Eadem ille aliis in libris aliisque verbis repetit, quae omnibus legere cum promptum sit, ea hic non transcribemus (Idem lib. ad Donat. pag. 4; et lib. ad Demetrian., pag. 191).

Utriusque vestigiis insistit Lactantius, ac de iisdem daemonibus dixit: »Justos, id est, cultores Dei metuunt, cujus nomine adjurati de corporibus excedunt, quorum verbis tamquam flagris verberati, non modo se daemones esse confitentur, sed etiam nomina sua edunt, illa quae in templis adorantur, et quod plerumque coram cultoribus suis faciunt, non [Col. 0623C] utique in opprobrium religionis; quia nec Deo, per quem adjurantur; nec justis, quorum voce torquentur, mentiri possunt (Lactant., lib. II Instit., cap. 14, pag. 218).

Antea vero ipsemet Minucius noster dixerat: »Ipse Saturnus et Serapis, et Jupiter, et quidquid daemonum colitis, victi dolore, quod sunt eloquuntur, nec utique in turpitudinem sui, nonnullis vestrum assistentibus, mentiuntur.« At Tertullianus Ethnicos urget longe vehementius, eosque audacter provocat ut quodlibet hujusce rei periculum faciant, ac nisi daemones a quovis Christiano adjurati, tum qui ipsi sint palam confiteantur, vult optatque hujusce Christiani protinus, et eodem in loco fundi sanguinem (Tertull. Apolog., cap. 23, pag. 24). Neque in animum, quaeso, [Col. 0623D] induxeris hanc esse Africani scriptoris nimio ingenii ardentioris impetu abrepti exaggerationem, aut id casu tantum aliquo, aut ejus dumtaxat tempore accidisse. Nam postea Athanasius semel et iterum asseveranter affirmat crucis Christi signo omnem magicam artem, omniaque incantamenta evanescere, ac cunctas daemonum fraudes repelli. Experientia autem id sic comprobatum esse contestatur, ut non minus audacter, quam Tertullianus, Ethnicos ad periculum illius faciendum provocet. Audias velim ejus verba: , , , , , [Col. 0624A] , , , . »Veniat et quisquis ea quae diximus experiri cupit, atque in mediis ipsis daemonum praestigiis, et oraculorum fallaciis, ac magiae prodigiis, signo crucis, quae apud ipsos ludibrio est, utatur, solumque Christum nominet; mox videbit quam cito per ipsum fugentur daemones, cessent oracula, ars omnis magica veneficaque evanescant« (Athanas., lib. de Incar. Verb., pag. 73 et 88. Ibid. pag. 89).

Minucius autem ac Tertullianus, aliique a nobis jam laudati constanter asseverant illud non solo crucis Christi signo fieri, sed Christianorum etiam adjurationibus. Quis autem, nisi qui se ipsum excaecare velit, aperte non videat, quam id certum sit, [Col. 0624B] ac saepius factum et testatum? Sed inde confirmari adhuc potest, quod ab auctore nostro, et Cypriano adjicitur, »prout fides patientis adjuvat, aut gratia curantis aspirat,« id est, prout major aut minor est fides daemonem patientis, vel major aut minor gratia Christiani adjurantis, daemon citius aut paulo tardius ejicitur. Verum sive illico, sive post brevem moram aliquam daemon ejiceretur, tunc profecto cogebatur quis ipse esset publice confiteri. Quapropter Minucius argumentationem suam, ipsosmet Ethnicos alloquendo, sic absolvit: »Ipsis testibus, eos daemonas de se confitentibus credite.« Antea vero Tertullianus pari modo adversus eosdem gentiles disputando, hic eos compellaverat verbis: »Credite illis (daemonibus), cum verum de se loquuntur, qui [Col. 0624C] mentientibus creditis. Nemo ad suum dedecus mentitur, quin potius ad honorem. Magis fides proxima est adversus semetipsos confitentes, quam pro se ipsis negantes« (Tertull. Apolog., cap. 23, pag. 23. Ibid. pag. 25). Tam certa autem, tam manifesta et publica erat haec daemonum confessio; ut ibidem Tertullianus constanter affirmet hac ipsa consuevisse novos fieri Christianos.

Quis ergo non mirabitur quosdam nostrae aetatis Christianos, immo etiam et catholicae fidei sectatores, eo devenisse ut editis publicam in lucem libris asserere non dubitaverint non aliqua tantum, quod ipsis concedimus, sed ea omnia quae recensuimus, oracula, prodigia, portenta, atque, ut aiebant, miracula omnesque vaticinandi modos nullis umquam [Col. 0624D] daemonum, sed solis sacerdotum ac ministrorum idolis servientium dolis, artibus, fraudibus, et praestigiis facta fuisse. Neque eos moratur antiquissimorum caeterorumque Ecclesiae Patrum veneranda auctoritas, testificatio minime dubia, et communis omnium consensus (Euseb., lib. IX. Histor. Eccl., cap. 11, pag. 367). Pro certo enim, inquiunt, et rato cum positum fuisset plures esse daemones, tum creduli simplicesque illi viri in animum facile induxerunt daemones illos horum omnium insolitorum effectuum fuisse auctores.

Quid ergo? Numquid antiquissimi Ecclesiae Patres, caeterique scriptores christiani, per tot saecula adeo tardi, hebetes, et caeci fuerunt, ut deprehendere non [Col. 0625A] potuerint neutiquam daemonum, sed ethnicorum sacerdotum artificiis et fallaciis edita fuisse oracula, atque alia etiam, quae supra communem naturae ordinem fieri videbantur? Numquid ergo majoris erat operae, gentilium sacerdotum fraudes retegere, quam tam operosis disputationibus explicare quae fuerit daemonum natura, quid de illa philosophi, poetae, magi aliique gentiles censuerint et tradiderint, quae fuerint eorum artificia, doli, artes, praestigiae quibus tamdiu Ethnicis etiam oculatioribus, immo et Christianis, haec omni studio investigantibus, illuserint? Sed dic, obsecro, qua fronte Tertullianus, Athanasius, aliique doctissimi cujuslibet aetatis viri ethnicos provocare audebant, ut experirentur utrum daemones oracula fundentes, mira quaedam edentes, corpora hominum [Col. 0625B] obsidentes, a Christianis adjurati, aut protinus, aut paulo post, quinam ipsi vel quo appellati essent nomine, palam confiterentur? Si vero sacerdotes ethnici, non autem daemones haec fraudulenter agebant, cur sinebant se adjurari? cur adjurantes non irridebant, cur eos vel solo suo silentio ad pudendum non inducebant? cur non suo, sed daemonum nomine se vocari mentiebantur? cur patiebantur imperatores suos Diocletianum, de quo nos alibi, et Julianum Apostatam, de quo nos infra, mysteriis suis turbatis, terreri et fugari? cur tandem hac falsa declaratione funditus evertebant deorum suorum cultum, omnesque suas religiones? (Dissertat. in Luc. Caecil. cap. 5, art. 2. Dissert. in Lactant. cap. 9, art. 2). Nonne Christiani tunc divinum suum imitabantur [Col. 0625C] praeceptorem, qui daemonem a corpore hominis expellendo, nomen suum renuntiare coegit (Marc., V, 9; Luc., VIII, 36)? Quis respondere audeat hanc fuisse alicujus ethnici sacerdotis fraudem, ipsimet Christo incognitam? Nemo est, qui hominem christianum, ita loquentem, audire non perhorrescat? Bene ergo actum ab uno e societate Jesu viro clarissimo, qui absurdam illam opinionem, vel potius paradoxum, edito nuper libro plane penitusque subvertit. Jam vero a nobis confutatum est alia in dissertatione, ubi de mirabili signi dominicae crucis potentia disputavimus, ac rursus his refelletur, quae in sequentibus nostris dissertationibus dicenda sunt (Balth. Respons. ad Hist. Orac.; Dissert. in Luc. Caecil. cap. 5, art. 2, pag. 180, et seqq.; Dissert. in Lactant. cap. 9, art. 2; et [Col. 0625D] in Tertullian. cap. 11, art. 6).



CAPUT XXI. DE DEORUM IMAGINIBUS ET SIMULACRIS, SUB QUIBUS DELITESCENTES DAEMONES CREDEBANTUR MIRA QUAEDAM OPERARI, AC QUAE AB ETHNICIS IMPIE COLEBANTUR.



ARTICULUS PRIMUS. Quanta impietate Ethnici simulacra deorum suorum, sub quibus daemones habitabant, colerent et adorarent, atque ab eis, hominum manibus aliquando ex vase sordidissimo factis, divinam opem peterent, ac exspectarent.

Alio ad decipiendos homines artificio daemones abutebantur. Etenim sub statuis et imaginibus, [Col. 0626A] ait Minucius, »consecrati,« Cyprianus, »consecratis delitescunt (Cyprian. lib. de Idol. Vanit., pag. 14).« Utriusque autem hujus lectionis idem plane sensus. Gentiles quippe illas deorum suorum imagines solemni dedicatione consecrabant. Testem si velis tibi locupletissimum proferri, citabimus Ciceronem, qui post multa de antiquo consecrandarum dedicandarumque aedium more et ritu disputata, narrat a Qu. Marcio censore factum concordiae signum et collocatum in publico. Cum autem C. Cassius censor illud transtulisset in curiam, consuluit collegium pontificum numquid causae videretur, quin illud dedicaret. Cui M. Aemilius pontifex maximus pro collegio respondit, »nisi eum populus Romanus nominatim praefecisset, atque ejus jussu faceret, [Col. 0626B] non videri illud recte posse dedicari (Cicer. orat. XXIX, pro Domo sua, ad Pontif. pag. 424, et seqq).« Variis itaque caeremoniis cujuslibet dei simulacrum consecrabatur, et ita deus fiebat. Nam quemadmodum Auctor noster arguit: »Quando hic nascitur, ecce funditur, fabricatur, scalpitur; nondum deus est: ecce plumbatur, construitur, erigitur, nondum deus est: ecce ornatur, consecratur, oratur; tunc postremo deus est, cum homo illum voluit, et dedicavit.« Ita ille gentilium irridet caecitatem, qui haec simulacra, pro hominum arbitrio consecrata, aut deos suos esse, aut in eis habitare stulte opinabantur.

At daemones sub his signis ac simulacris maxima, ut diximus, naturae suae subtilitate delitescentes, [Col. 0626C] iis sua, sicut ait Athenagoras, nomina communicabant, aut veluti addidit Tertullianus, signis, miraculis, oraculis, quae nimirum falsa aut subdola esse ostendimus, »fidem divinitatis operabantur (Athenag. legat. pro Christian. pag. 29; Tertull. Apolog. cap. 21, pag. 23).« Quam insulsus autem erat hic ethnicorum error, ostendit primo Minucius ex eorumdem simulacrorum origine. Majores enim nostri, ait, improvidi et creduli, colebant reges suos, atque ideo desiderabant »defunctos in imaginibus videre,« sive quemadmodum loquitur Cyprianus: »Inde ad defunctorum vultus per imaginem detinendos expressa sunt simulacra (Cypr. lib de Idolor. Vanit. pag. 11).« Quin etiam si Lactantio credimus, ipsimet daemones docuerunt fingere imagines [Col. 0626D] et simulacra, »et fictos mortuorum regum vultus, et ornatos, (ms. r. ornatus), exquisita pulchritudine statui consecrarique fecerunt« (Lactant. lib. II. Institut. cap. 16. pag. 228; Tom. I. Apparat. pag. 432 et 736). Sed de hac simulacrorum origine alibi disseruimus. Quae ergo major amentia, quam mortuorum, saepe saepius sceleratorum hominum, aut plane fictitiorum deorum, imagines et simulacra colere et adorare tamquam veros deos, aut ipsorum sedem et domicilium?

Neque illud incompertum fuit peritioribus saltem quibusdam Ethnicis; quandoquidem Justinus Martyr (Justin., Cohort. ad gent., pag. 18), Clemens Alexandrinus (Clem. Alex., lib. V Strom., pag. 603), et [Col. 0627A] Eusebius (Euseb., lib. XIII Praep. Evang., pag. 680) contra absurdam illam gentilium plerorumque omnium opinionem citant hos Sophoclis versus:


, .
,
,
,
, .


Plerique nostrum, mente sed capti, deum
Simulacra nobis, seu mali solatium,
Cum saxea atque lignea consecravimus;
Tum et aureas, eburneasque imagines.
Hos victimis placamus, his festos dies
Agimus, pios hoc esse nos rati modo.
Si qui itaque sagaciores Ethnici haec opinionum monstra deriderent, nemo tamen dubitat, »horum,« [Col. 0627B] inquit Minucius, »imagines consecratas vulgus orare, et publice colere,« tamquam deos, a quibus etiam miracula fieri, ac sibi subveniri existimabant.

Verum hi tam perniciosum errorem non tantum ex praefata simulacrorum origine, sed quo fingebantur modo agnoscere debuerunt. Etenim »si deus,« sive simulacrum »ligneus« est, inquit Minucius, »rogi fortasse vel infelicis stipitis portio, suspenditur, caeditur, dolatur, runcinatur,« hoc est, secatur majoribus serris, vel potius, ut aliis placet, complanatur ac politur: »Si lapideus, caeditur, scalpitur, et ab impurato homine levigatur. Denique si aereus vel argenteus est, conflatur, ac incudibus et malleis figuratur, »de immundo vasculo, ut [Col. 0627C] saepius factum Aegyptio regi,« videlicet Amasi. Narrat enim Herodotus ab illo factum , »daemonis,« seu dei, »simulacrum,« ex pelvi aurea, in qua ipse atque alii convivae, , , , »vomere, immingere, et pedes abluere solebant,« Aegyptii vero simulacrum illud summa veneratione coluerunt, vel, ut ait Herodotus, . (Herodot. lib. II. § 172.) Quamobrem Justinus martyr acriter corripit ethnicos, qui , , , , »ex inhonestis saepenumero vasis, figuram tantum mutantes et conformantes, atque exinde deos cognominantes« (Justin. Apolog, pag. 57).

Neque respondere poterant, Gentiles hujusmodi [Col. 0627D] simulacra deos non esse, nisi post suam, de qua nos paulo ante diximus, consecrationem et dedicationem. Quid enim divinitati magis contumeliosum, quam Deum fieri ex turpissimo inhonestissimoque vase, quod impurati, vel ut Justinus mox citatus, ait, , »opifices impudici et omni pravitate contaminati simulacrum effinxerant (Ibid).«

Deinde vero qua ratione hae imagines et statuae post consecrationem dii aut, eorum domicilia fieri potuerunt? Quid eis ad divinitatem ea consecratio contulit? Cur postea ab araneis, hirundinibus, milvis, aliisque animalibus adhuc roduntur et coinquinantur? Cur haec Jupiter omnipotens, aliique dii [Col. 0628A] impune patiuntur? cur homines coguntur ea tergere, mundare, erodere? Sed ipsi ethnici, si plane excaecati non fuissent, ab illis avibus, atque anima libus discere debuerant haec simulacra, sicut ait etiam Clemens Alexandrinus, omni sensu esse destituta, ac non sine summa impietate coli et adorari. Sed de his in superioribus nostris, de ejusdem Clementis Alexandrini, et rursus in sequentibus de Arnobii, Lactantii, et Tertulliani libris dissertationibus. Plura adhuc apud Philonem Judaeum Athanasium, et Hieronymum legere poteris (Clem. Alex. admonit. ad Gent. pag. 34; Tom. I. Apparat. pag. 736 et seq.; Philo de Decal. pag. 753, de Monarch. pag. 813. de Vita contempl. pag. 890; Athanas. contr. gent. § 13. pag. 13; Hieronym. lib. XII. in cap. XLIV. [Col. 0628B] Isai.). Nihil itaque nunc addemus, nisi ex tota hac Minucii nostri adversus Caecilium et Ethnicos disputatione haud obscure colligi sive eumdem Minucium, sive alios, quotiescumque negaverunt ulla Christianis nota fuisse simulacra, non de aliis, sicuti supra a nobis observatum est, loqui, quam falsorum deorum simulacris, quae a gentilibus colebantur.



ARTICULUS II. De effigiato, uncto, et coronato Serapidis simulacro, quod Caecilius adoravit, ubi de Gentilium vario simulacra adorandi ritu, et utrum illud Serapidis simulacrum Terminale fuerit.

Unum procul dubio ex iis, de quibus egimus, deorum simulacris illud fuit Serapidis lapideum, [Col. 0628C] effigiatum, unctum, et coronatum, quo, ut ait Minucius noster, »denotato,« Caecilius, »manum ori admovens, osculum labiis pressit.« Quae vero de simulacrorum consecratione, superiori articulo dicta sunt, haec cuilibet facile persuadebunt illud simulacrum, quod Serapidem repraesentabat, ipso consecrationis ac dedicationis die, unctum fuisse et coronatum. Et certe uncta fuisse ejuscemodi simulacra testes haud incerti nobis sunt antiqui scriptores. Augustinus etenim post citata haec libri Geneseos de Patriarcha Jacob verba: »Sumpsit lapidem, et superfudit oleum super cacumen ejus,« scripsit: Hoc ad prophetiam pertinet, nec more idololatriae, lapidem perfudit oleo Jacob, velut faciens illum deum; neque enim adoravit eumdem lapidem, vel [Col. 0628D] ei sacrificavit (Genes XXVIII, 18; August. lib. XVI, de Civ. cap. 28, pag. 449, et seqq.).

Scriptum quoque a Clemente Alexandrino legimus: , , , »Ipsi autem omne lignum, et omnem lapidem, ut dicitur, unctum adorantes« (Clem. Alex. lib. XVII. Strom. pag. 713, D). Postea vero Arnobius de se ipso cum adhuc ethnicus esset, hunc loquitur in modum: »Picturas, veternosis in arboribus taenias si quando conspexeram, lubricatum lapidem, et ex olivi unguine sordidatum, tamquam inesset vis praesens, adulabar, affabar, et beneficia poscebam, nihil sentiente de trunco« (Arnob. lib. I. in Gent. pag. 22).

[Col. 0629A] Quid plura? Aemilianus ab Apuleio propterea corripitur, quod nullum plane habuerit lucum consecratum, nec ullum unctum lapidem: Nullum, inquit, in villa ejus delubrum situm, nullus lucus consecratus. Et quid ego de luco et delubro loquor? Negant vidisse se, qui fuere, unum saltem in finibus ejus aut lapidem unctum, aut ramum coronatum (Apuleius, Apolog. I. pag. 349).« Alio quoque in libro haec, quae ad auctoris nostri propositum non minus faciunt, litteris mandavit: »Neque justius religiosam moram viatori objecerit, aut ara floribus redimita, aut spelunca frondibus inumbrata, aut quercus cornibus onerata, aut fagus pellibus coronata, vel etiam colliculus sepimine consecratus, vel truncus dolamine effigiatus, vel cespes libamine [Col. 0629B] humigatus, vel lapis unguine delibutus (Idem. lib. I. Floridorum, init. pag. 217).«

Coronata quoque fuisse ejusmodi deorum simulacra jam ex citatis scriptoribus audivimus. Sed id insuper Clemens Alexandrinus, Sophoclis Saphusque auctoritate confirmat, ibidemque adjecit: »Qui a verbo instituuntur,« id est, Christiani, »a coronis arcentur . . . quod ea dicata sit simulacris. , , . Sed nec dei imago, mortuorum simulacrorum ritu est coronanda (Clem. Alex. lib. II. Paedag. cap. 8. pag. 181).« Prius autem Justinus martyr, nec minus perspicue: »Neque victimis multis, inquit, , et florum coronis colimus, quos homines effigiantes, et in templis collocantes [Col. 0629C] deos cognominarunt, quandoquidem haec anima carentia, mortua, et Dei formam non habentia simulacra novimus. (Just. Apolog. II, pag. 57 C.) »Quam ob causam Arnobius: »Etiamne dii sertis, coronis afficiuntur, et floribus?« Lactantius vero: »Alacres, inquit, ad deorum templa concurrunt, his libant, his sacrificant, hos coronant« (Arnob. lib. VII. adv. gent. pag. 237; Lactant. lib. II. Institut. cap. 1. pag. 138).

Huc rursum accedat ex Ethnicorum numero Apuleius, et audiemus dicentem: »Respicio pilae mediae, quae stabuli trabes sustinebat, in ipso fere meditullio Eponae deae simulacrum, residens aediculae, quod accurate corollis roseis, et quidem recentibus fuerat coronatum.« Praeterea Plinius: »Et jam tum coronae, [Col. 0629D] inquit, deorum honos erant, et Larium publicorum, privatorumque, ac sepulchrorum, et Manium (Apuleius, lib III Metamorph. paulo ante fin.; Plin. lib. XVI Natur. Hist. cap. 4; pag. 227).« Denique ut Tertullianum, qui de Corona librum edidit, et alios complures missos faciamus; Ovidius de deo Termino haec caecinit:

Te duo diversa domini de parte coronant,
   Binaque serta tibi, binaque dona ferunt. (Ovid., l. II, Fast., § 17.)

Tale igitur erat Serapidis simulacrum, »quo denotato,« Caecilius, uti ait Minucius, »manum ori admovens, osculum labiis pressit,« id est, Ethnicorum ritu veneratus est et adoravit. Verum ut hoc manifestius [Col. 0630A] fiat, observandum est varium fuisse hunc deos adorandi modum. Quidam enim deorum suorum simulacra adorantes, his osculum dabant, quemadmodum Cicero hisce verbis diserte significat: »Herculis templum est apud Agrigentinos . . . ibi est ex aere simulacrum ipsius Herculis, quo non facile quidquam dixerim me vidisse pulchrius . . . usque eo, judices, ut rictus ejus, ac mentum paulo sit attritius, quod in precibus, et gratulationibus non solum id venerari, verum etiam osculari solent« (Cicero, lib. IV in Verr. pag. 177. lin. 22 et seqq.). Alii vero dexteram tantum manum suam deosculabantur. Ubi enim Lucianus de Ethnicorum sacrificiis et victimis disserit, haec de pauperibus hominibus memorat: »At si quis pauper, is ita deo litat, ut dexteram dumtaxat suam ipsius [Col. 0630B] deosculetur,« . Alio autem in libro: »Inde, inquit, posteaquam mane e strato surrexerunt, solem venerantur, , . »Non quemadmodum nos deosculata manu perfectam precationem esse arbitramur« (Lucian. de Sacrif. pag. 186. Idem de Saltat., pag. 505). Quocirca Apuleius Aemiliano illud vitio vertit, quod: »Si fanum aliquod praetereat, nefas habet adorandi gratia manum labris admovere« (Apuleius, Apolog. I, pag. 349).

Quo autem modo manum ori admoverent, ille alibi sic explicat: »Multi civium, et advenae copiosi, quos eximii spectaculi rumor studiosa celebritate congregabat, inacessae formositatis admiratione stupidi, et [Col. 0630C] admoventes oribus suis dexteram, primore digito in erectum pollicem residente, ut ipsam prorsus deam Venerem religiosis adorationibus venerarentur (Idem lib. IV Metamor. pag. 67).« Plinius autem: »In adorando, ait, dexteram ad osculum referimus, totumque corpus circumagimus, quod in laevam fecisse Galliae religiosius credunt« (Plin., lib. XXVIII Natur. Hist., cap. 2, pag. 564). Hieronymus etiam in haec Oseae verba: »Immolate homines, vitulos adorantes« (Hieronym. in Oseae cap. XIII, 2), scripsit: »Pro eo quod juxta Symmachum et Theodotionem vertimus adorantes, Aquila interpretatus est, , id est, deosculantes. Qui enim adorant, solent deosculari manum suam, quod Job fecisse negat dicens: Si vidi solem . . . si osculatus sum, manum meam apponens [Col. 0630D] ori meo, et hoc mihi ad iniquitatem reputetur« (Jobi cap. XXXI, 27; Hieronym., lib. I. adv. Rufin., pag. 371). Alia his plane similia apud eum et alios sacrae Scripturae interpretes in citata Jobi verba legere poteris.

His porro ita observatis, inquirendum est quis sit Auctoris nostri sensus, de quo non minima est inter celebres duos aetatis nostrae scriptores Lipsium et Salmasium disceptatio. Prior enimvero censet sic esse intelligenda citata a nobis illius verba; ut Caecilius manum versus Serapidis simulacrum prius extenderit, eamque deinde, tamquam ex simulacri contactu expiatam osculatus sit. Contra vero Salmasius contendit iisdem Minucii verbis significari Caecilium [Col. 0631A] pro gentilium more antea osculatum esse manum suam, ac eam postea versus simulacrum, quod adorabat, porrexisse. Plures autem in Lipsii inclinant sententiam et explicationem. Quid vero, si dicatur his Minucii verbis declarari Caecilium et manum admovisse ori suo, et Serapidis simulacro dedisse osculum? Solebant enim gentiles, uti ex paulo antea citato Cicerone vidimus, deorum suorum simulacra osculari. Expende tamen singula, et in eam, quam probabiliorem judicabis, abeas sententiam, per nos semper licebit. De hoc porro simulacra adorandi more multa Brissonius, ad quem te potius, quam plura in rem satis cognitam congerenda esse, mittendum duximus (Brisson. lib. II de Form. pag. 840 et seqq.).

Demum pro certo quidam ponunt notatum a Minucio [Col. 0631B] Serapidis simulacrum fuisse terminale, sive pro deo Termino positum. Nonne autem eorum opinio his confirmari potest Tibulli versibus:

Nam veneror, seu stipes habet desertus in agris,
   Seu vetus in trivio florida serta lapis. (Tibull., l. I, Eleg., 1.)
Verumtamen, ut verum fateamur, nobis hi facile non persuadebunt illud tam certo posse ex Auctoris nostri verbis colligi. Ibi enim ille haud obscure significat hoc simulacrum non in agris, sed circa mediam collocatum fuisse urbis Ostiae partem, quae littus maris respiciebat. Quamvis ergo ibi trivium fuisset, Minucius tamen illud non Termini, sed Serapidis simulacrum nominatim appellavit. At de his aliorum esto judicium. De deo autem Termino alius adhuc agendi locus [Col. 0631C] nobis dabitur (Dissert. in Lactant., cap. 32, art. 2).



CAPUT XXII. EXPENDITUR MINUCII ARGUMENTUM, QUO EX SACRIS IPSIS, QUAE ETHNICI IN DEORUM SUORUM HONOREM CELEBRABANT, MYSTERIIS ATQUE FESTIS, ILLOS NON EXISTERE ARGUIT.



ARTICULUS PRIMUS. De Isidis sacris de mysteriis, quibus illa filium aut maritum suum perditum cum Cynocephalo quaerere, et eo invento, gaudere fingebatur: quam ridicula horum mysteriorum ab Aegyptiis ad Romanos transmissorum pompa, et quam validum contra Gentilium deos argumentum inde deducatur.

Quamvis celebrata ab Ethnicis deorum suorum festa [Col. 0631D] et mysteria manifestam omnibus facere debuissent veram illorum divinitatem; ex iis tamen ipsis Minucius demonstrat illam penitus falsam esse et commentitiam: »Considera, inquit, sacra ipsa, et ipsa mysteria, invenies exitus tristes, fata, et funera, et luctus, atque planctus miserorum deorum.« Qua ergo caecitate perculsi fuerunt infelices Ethnici, ut eos pro diis haberent, colerent, et adorarent, quos ipsis hominibus miseriores singulis annis repraesenabant, fingebantque exitus suos, fata, ac funera lugere et lamentari? Miraberis forsitan, ac vix tandem, et ne vix quidem tibi persuaderi sines tantam gentilium, quorum saltem multorum mens sana esse debebat, fuisse dementiam; ut ea serio crederent quae [Col. 0632A] in hac mysteriorum celebratione de diis suis exhibere solebant. Verumtamen Minucius noster illud variis exemplis evidentissime ostendit.

Ab Isidis autem sacris sic ille incipit: »Isis perditum filium cum Cynocephalo suo, et calvis sacerdotibus luget, plangit, inquirit; et Isiaci miseri caedunt pectora, et dolorem infelicissimae matris imitantur. Mox invento, gaudet Isis, exultant sacerdotes, Cynocephalus inventor gloriatur. Nec desinunt annis omnibus vel perdere, quod inveniunt; vel invenire, quod perdunt.« A Lactantio autem haec sacra sic describuntur: »Isidis Aegyptia sacra sunt, quatenus filium parvulum vel perdiderit, vel invenerit. Nam primo sacerdotes, deglabrato corpore, sua pectora tundunt, lamentantur, sicut ipsa, cum perdidit, [Col. 0632B] fecerat. Deinde puer producitur, quasi inventus; et in laetitiam luctus ille mutatur. Ideo Lucanus:

. . . Numquamque satis quaesitus Osiris,
Semper enim perdunt, et semper inveniunt. Refertur ergo in sacris imago rei, quae vere gesta est, quae profecto, si quid sapimus, declarat mortalem mulierem fuisse, ac pene orbam, nisi unicum reperisset« (Lactant. lib. I, cap. 21, pag. 117. et seqq.). At ibi aut Lactantius aut librarius erravit. Non Lucani enim est citatus ab illo versus, sed Ovidii (lib. IX Metam. fab. 8) qui plura a Minucio nostro, et eodem Lactantio memorata decantavit. At Lucanum si citare voluisset Lactantius, poterat utique haec, quae non parum ad argumentum suum faciunt, in medium proferre illius carmina:

[Col. 0632C] Nos in templa tuam Romana accepimus Isim,
Semideosque canes, et sistra jubentia luctus,
Et quem tu plangens, hominem testaris Osirim, (Lucan., l. VIII Pharsal., cit. fin.)
Confirmari autem haec omnia possunt non solum Theophili Antiocheni, et Senecae ab Augustino laudati testimonio, sed Julii etiam Firmici, qui eadem Isidis mysteria sic breviter explicat: »Haec est Isiaci sacri summa. In adytis habent idolum Osiridis sepultum; hoc annuis luctibus plangunt, radunt capita: ut miserandum casum regis sui, turpitudine dehonestati defleant capitis, tundunt pectus, lacerant lacertos, veterum vulnerum resecant cicatrices, ut annuis luctibus in animis eorum funestae ac miserandae necis exitium renascatur: et cum haec certis diebus fecerint, [Col. 0632D] tunc fingunt se lacerati corporis reliquias reperire, et cum invenerint, quasi sopitis luctibus gaudent« (Theophil. lib. I ad Autolyc., pag. 75; August. lib. VI de Civit. cap. 10, pag. 159; Jul. Firmic., lib. de Error. profan. relig. init.).

Nonne autem haec et Minucii nostri dictis optime congruunt, et iis etiam quae supra de Osiridis corpore, membratim dilacerato, atque ab Iside postea reperto observavimus. Sed ab aliis ille et Lactantius eo dissident, quod Osirim Isidis filium appellent, qui ab aliis illius frater et maritus vocatur. Arnobius vero illum haud dubitanter vocat maritum et filium, nisi dixeris duos ab eo distingui hisce ipsius verbis: »Aethiopicis solibus Isis furva, moerens perditum filium et [Col. 0633A] membratim conjugem lancinatum« (Arnob. lib. I adv. Gent. pag. 20).

Numquid ergo erraverunt Minucius noster atque Lactantius, cujus jam alium errorem citando Ovidium notavimus? Verum Diodorus Siculus, qui Osiridis necem eo, quo retulimus, modo narravit, haec transcripta deinde ab Eusebio de Iside, et Oro ejus et Osiridis filio, verba fecit. »Invenit illa immortalitatis pharmacum, quo filium suum Orum, Titanum insidiis oppressum, et mortuum, in aquis inventum, non tantum reddita anima, in vitam reduxit, sed etiam immortalitatis participem fecit.« Praeterea Herodotus, et Plutarchus Orum Osiridis, et Isidis filium fuisse testificantur: et Herodotus quidem illum Apollinem et Orum, Plutarchus vero Harpocratem cognominatum [Col. 0633B] esse perhibent. Atqui in Isidis mysteriis, uti Tertullianus narrat, Ethnici Serapidem, Isidem et Harpocratem cum Cynocephalo suo, cujus etiam Augustinus meminit, impio plane cultu venerabantur (Diodor. lib. I, Biblioth. pag. 15; Euseb. lib. VII, Praepar. Evang. cap. 1, pag. 48; Herodot. lib. II, § 144; Plutar. lib. de Isid. et Osir. pag. 356 et seqq.; Tertull. Apolog, cap. 6, pag. 7; August lib. III. de Civit. cap. 12, pag. 66). At certe haec cum Minucii nostri et Lactantii dictis optime, sicuti vides, conveniunt. Non solum enim Orus idem atque Harpocrates, sed Serapis etiam, quemadmodum Lactantius paulo ante laudatus, atque alii observarunt, ipsemet erat Osiris, sicuti nos quoque alibi annotavimus. Si quis tamen Osirim ab Iside hisce in sacris quaesitum inventumque illius fratrem [Col. 0633C] ac maritum fuisse contendat, et recte probaverit, quin is in sua maneat sententia, minime prohibemus. At meminisse semper debet non modo obscuram prorsus ac confusam esse hanc historiam, seu potius fabulam, sed Minucium quoque et Lactantium plures habuisse opinionis suae assertores ac patronos.

Probatu longe faciliora haec omnia sunt, quae auctor noster in horumce impiorum mysteriorum celebratione peragi palam conqueritur: »Isis, inquit, perditum filium cum Cynocephalo suo, id est, Anubi, cujus figura publice circumferebatur, cum calvis sacerdotibus luget, plangit, inquirit.« Ridiculam vero prorsus harum caeremoniarum pompam graphice his Apuleius descripsit verbis: »Hi capillum derasi funditus, [Col. 0633D] vertice praenitentes, magnae religionis terrena sydera cereis et argenteis, immo vero aureis etiam sistris argutum tinnitum constrepentes . . . . Ille superum commeator et inferum, nunc atra, nunc aurea facie sublimis, attollens canis cervices arduas Anubis, laeva caducaeum gerens, dextra palmam virentem quatiens« (Apul. lib. II Metamorph. pag. 201). Unde Martialis cecinit:

Linigeri fugiunt sistrataque turba. (Martial., l. XII Epigramm. 29.)
Expressius vero Juvenalis.

Ergo hic praecipuum summumque meretur honorem
Qui grege linigero circumdatus et grege calvo,
Plangentis populi currit derisor Anubis. (Juvenal., Satyr. VI, ante fin.)
[Col. 0634A] Denique Ambrosius ad Sabinum scripsit: »Ipsi capita et supercilia sua radunt, si quando Isidis suscipiunt sacra« (Ambros. Epist. LVIII ad Sabin. pag. 1013). Vide, si lubeat, quae in hunc locum annotavimus, et Hieronymum, Prudentium, atque alios (Hieronym. in cap. XLIV Ezechiel.; Prudent. lib. II. cont. Symmach.).

Nec minus constat Isiacos, sicut ait Auctor noster, his festis caedere pectora, et dolorem infelicissimae matris imitari. Praeter laudatos siquidem a nobis Lactantium et Julium Firmicum, Herodotus certe ubi de iis, qui Isidis festum agebant, disputat: »Verberantur, inquit, , post sacrificium cuncti et cunctae, , multa sane hominum millia. Quo autem verberantur non est mihi fas dicere, [Col. 0634B] sed ex omnibus praecipue hoc faciunt Cares, qui Aegyptum incolunt; adeo quidem ut gladiis quoque frontes concidant, « (Herodot. lib. II, § 61). Descripta autem ab Athenagora haec Herodoti verba invenies, ex quibus ille concludit deos immortales non esse, qui tam cruentum in modum verberati, in sacris suis exhibentur (Athenag. Legat. pro Christian., pag. 32. Ibid. pag. 14). Quid enim magis absurdum, quam ab Ethnicis, ut paulo ante dixerat, deos plangi, pectusque propter illos tamquam mortuos crudeliter tundi, et ipsis tum sacrificari tamquam diis immortalibus. Sed de his ridiculis gentilium ritibus plura Dionysius Halicarnasseus, aliique a nobis mox citandi (Dionys. Halic., lib. II. Antiquit. Rom., pag. 91).

[Col. 0634C] Pergit Minucius: »Haec tamen Aegyptia quondam sacra et mysteria.« Optime quidem, ut patet ex proxime laudatis cum Herodoto, tum Athenagora, atque aliis: »Nunc et sacra,« ait adhuc Minucius, »Romana sunt.« Quod etiam citatis paulo ante Lucani versibus traditum assertumque vidimus. Testis quoque est Suetonius Othonem, Romanorum Imperatorem, sacra Isidis saepe in lintea religiosaque veste propalam celebrasse (Sueton. lib. VII, § 12). Commodus autem Romanorum itidem Imperator, teste Lampridio, »sacra Isidis coluit, et ut caput raderet et Anubin portaret . . . . Isiacos vero pineis usque ad perniciem pectus tundere cogebat. Cum Anubin portaret, capita Isiacorum graviter obtundebat ore simulacri.« Postea vero illud adhuc repetit et confirmat [Col. 0634D] (Lamprid., pag. 313 et 327).

Huc accedit, quod posteris prodidit Valerius Maximus, Isidis fana, a L. Aemilio Paulo consule, Romano senatu jubente, diruta et eversa fuisse: »L. Aemilius Paulus Consul, cum senatus Isidis, inquit, et Serapis fana diruenda censuisset, eaque nemo opificum attingere auderet, posita praetexta, securim arripuit templique ejus foribus inflexit« (Valer. Maxim., lib. I, c. 3, § ult.). A Tertulliano quoque, ut suo loco videbimus, memoriae traditum est Isidis aras a Romanis destructas, sacraque abrogata ac deinde restituta« (Tertull. Apolog., cap. 6, pag. 9; et lib. II. ad Nation. cap. 10, pag. 54).

Recte ergo ex his Minucius concludit: »Nonne ridiculum [Col. 0635A] est lugere quod colas, vel colere quod lugeas?« Simili plane modo Plutarchus, quamvis ethnicus, Xenophanem Colophonium ejusque sectatores refellit: »Absurditas rei, ait ille, in conspectu fuit non modo Xenophani Colophonio, aut qui eum subsecuti, Aegyptios monuerunt, , , : aut ne lugerent eos, quos deos censerent esse; aut pro diis non haberent, si lugendos crederent« (Plutarch, lib. de Isid. et Ostrid. pag. 379). Heraclitus etiam, narrante Clemente Alexandrino, ac postmodum Epiphanio, iisdem Aegyptiis objiciebat: »Si existimatis deos, ne ipsos lugeatis, neque plangatis: si autem lugetis, ne eos deos esse putetis« (Clem. Alex., Admon. ad gent., pag. 15. Epiph. Ancorat. § 106, pag. 106). [Col. 0635B] Denique ut alios gentiles et christianos praetermittamus, eadem prorsus ratione Athanasius, et Julius Firmicus haec nefanda mysteria explodunt atque exsibilant, et in iis falsos deos ab ethnicis coli concludunt (Athanas., orat. cont. gent. § 10 pag. 11; Jul., Firmic., de Error. profan. relig. pag. 21).



ARTICULUS II. De Eleusiniis mysteriis festoque die in Cereris filiam suam Proserpinam a Plutone raptam inquirentis, memoriam celebratis; de Jovis sacris atque etiam Cybeles Dindimenae seu Cereris, vel Rheae, vel matris deum, et Atydis castrati, quae a gallis seu exsectis hominibus peragebantur.

Isidis sacris similia erant Eleusinia, quae in Cereris [Col. 0635C] filiam suam Proserpinam seu Liberam a Plutone raptam quaerentis, honorem vel potius contumeliam quotannis ab ethnicis celebrari solebant. Minucius autem paucis quidem verbis, sed quae sufficiebant, ridiculam horum mysteriorum impietatem demonstrat: »Ceres, inquit, facibus accensis et serpente circumdata, errore subreptam et corruptam Liberam, auxia et sollicita vestigat.« Sed haec Cicero enodatius in quarta adversus Verrem oratione, hisce verbis enucleavit: »Haec est opinio, ait, quae constat ex antiquissimis Graecorum litteris atque monumentis, insulam Siciliam totam esse Cereri et Liberae consecratam. Hoc cum caeterae gentes sic arbitrantur, tum ipsis Siculis tam persuasum est, ut animis eorum insitum atque innatum esse videatur. Nam et natas esse [Col. 0635D] has in his locis deas, et fruges in ea terra primum repertas arbitrantur; et raptam esse Liberam, quam eamdem Proserpinam vocant, ex Ennensium nemore, qui locus, qui in media est insula situs, umbilicus Siciliae nominatur: quam cum investigare et conquirere Ceres vellet, dicitur inflammasse taedas lis ignibus qui ex Aetnae vertice erumpunt, quas sibi cum ipsa praeferret, orbem omnium peragrasse terrarum . . . . . Etenim propter est spelunca quaedam conversa ad Aquilonem infinita altitudine, qua Ditem patrem,« hoc est Plutonem, »ferunt repente cum curru extitisse, abreptamque ex eo loco virginem secum asportasse, et subito non longe a Syracusis penetrasse sub terras, lacumque in eo [Col. 0636A] loco repente exstitisse ubi usque ad hoc tempus Syracusani festos dies anniversarios agunt celeberrimo virorum mulierumque conventu« (Cic. Orat. IV. in Verr. pag. 179. et seqq.). Et haec sanc iis plane consentanea sunt, quae eadem de re narrat Diodorus Siculus; qui in sententiae suae confirmationem hos retulit Corcini poetae graecos versus.


,
.

.


,
,
.


[Col. 0636B] Ferunt quod alma Cereris olim filia,
Sic fraudulentis rapta Ditis machinis,
Et nigricantes inierit terrae specus,
Materque perditam requirens anxie,
Totum vagata sit per orbis ambitum.
Tunc quae sub Aetnae collibus Trinacria
Igni scatet, globosque jactat flammeos,
Ingemuit omnis: dumque virgo plangitur,
Gens Jovis alumna, egena victus tabuit.
Hinc est, deas adhuc quod impense colunt. (Diodor. Sicul., init. l. V Bibliothec., p. 201 et seqq.)
Sed Ovidius haec uberius stricta adhuc describit oratione. Duos autem tantum ex iis versus, quibus Cererem, cum ad Aetnam montem pervenisset, memoratas faces accendisse canit, nunc transcribemus:

Illic accendit geminas pro lampade pinus,
Hinc Cereris sacris, nunc quoque taeda datur. (Ovid., l. IV Fast., § 6.)
[Col. 0636C] Statius quoque in silvis hos ad Julium Menecratem scripsit duos versus:

Tuque Actaea Ceres, cursu cui semper anhelo
Votivum taciti quassamus lampada mystae. (Stat., l. IV, Sylv. Carm., penult.)
Ad haec vero Claudianus tribus libris decantavit raptum Proserpinae, atque ipso libri primi initio faces illas et serpentes sic memorat:

   . . . . . Jam magnus ab imis
Auditur strepitus terris, templumque remugit
Cecropidum, sanctasque faces extollit Eleusis:
Angues Triptolemi strident, et squamea curvis
Colla levant astricta jugis, lapsuque sereno
Erecti roseas tendunt ad carmina cristas. (Claudian., l. de Rapt. Proserp.)
De his porro Cereris mysteriis, diebusque festis verba [Col. 0636D] quoque fecit Lactantius, nosque etiam de his alibi egimus, pluresque, quos adire et legere poteris, citavimus scriptores, qui de illis data opera disputaverunt (Lactant. lib. I. div. Inst., cap. 21, pag. 119. tom. I. Apparat. lib. III. dissert. 1, cap. 9, art. 2, pag. 758; et Not. in lib. I Ambros, de Virgin. cap. 4. § 16).

Pergit Auctor noster: »Et quae Jovis, inquit, sacra sunt? Nutrix capella est, et avido subtrahitur infans, ne voretur, et Corybantum cymbalis, ne pater audiat vagitus, tinnitus eliditur.« Sed haec, quae de Jove ac ethnicis praedicabantur, festisque ejus diebus, a nobis superius (Supr., cap. 14, art. 3.), atque insuper a mox laudato Ovidio satis explicata [Col. 0637A] sunt (Ovid. lib. V Fastor., pag. 617 et seqq.). Quamobrem id tantum observavimus haec non modo Jovis, sed ejus etiam matris Rheae sacra fuisse, quae ab eodem. Ovidio et Lactantio, uti suo loco videbimus, perspicue describuntur (Idem lib. IV Fastor., pag. 172 et seq. Lact., lib. I cap. 21, pag. 123).

Ad Dindymenae tandem Cybeles sacra venit Minucius: Sed »pudet, inquit, dicere. Adulterum suum infeliciter placitum, quoniam et ipsa deformis vetula et multorum deorum mater, ad stuprum illicere non poterat, exsecavit, ut deum scilicet faceret eunuchum. Propter hanc fabulam galli eam et semiviri sui corporis supplicio colunt.« Quamvis autem hanc, ut recte auctor noster ait, fabulam aliter Diodorus Siculus, Pausanias, Servius, aliter vero Ovidius [Col. 0637B] atque Arnobius, ut infra ostendemus, enarraverint, nec Luciano tamquam omnino vera videatur, ab isto tamen hunc, quem verisimiliorem censet, exponitur in modum: »Attes genere quidem Lydus fuit, primus autem sacrorum ritus, quibus Rhea coleretur, tradidit: ac quibus Phryges, et Lydi, et Samothraces in sacris utuntur, ea omnia ab Atte acceperunt. Postquam enim ipsum castravit Rhea, vitam quidem virilem agere desiit, formam autem femineam assumpsit, vestemque muliebrem induit . . . Dicebat autem et de gallis, qui in templo sunt, quod galli Junoni quidem haudquaquam, Rheae autem castrari soleant, et Attem imitentur.« Tum deinde ille edisserit quomodo fierent galli, ac virilia eis amputarentur (Diodor., lib. III Biblioth. pag. 134; [Col. 0637C] Pausan. lib. VII Arcadic. pag. 223; Serv., in lib. IX Aeneid. Virg. v. 135; Ovid., lib. IV Fast. § 3; Arnob., lib. adv. Gent. pag. 157 et seq.; Dissert. in Arnob., cap. 26, art. 1; Lucian. de Dea Syr. pag. 1501 et seqq. Ibid. pag. 1075). Ex his autem quae audisti et ab eo alibi adhuc tradita sunt, Minucii nostri narratio plane confirmatur atque illustratur.

Praeterea ut Lactantium, Prudentium, aliosque quam plurimos mittamus, Augustinus qui haec mysteria Carthagine, »usque in hesternum, inquit, diem,« id est, ad suum usque tempus celebrata fuisse testificatur, de iis eadem rursus, atque ipsemet auctor noster, litteris mandavit: »Sacra sunt, ait, Matris deum, ubi Atys pulcher adolescens, ab ea dilectus, et muliebri zelo abscissus, etiam hominum abscissorum, [Col. 0637D] quos gallos vocant, infelicitate deploratur« (Lactant., lib. I, cap. 21; Prudent. hymn. in S. Roman. sub fin.; August. lib. VI de Civitat., cap. 26, pag. 154). Addit porro haec horrenda sacra, omni scenica obscoenitate turpiora, ab ipsis quoque observata fuisse Romanis (Ibid. pag. 182). Quapropter Tatianus antea illud ethnicis vitio verterat: »Rhea, inquiebat, quam in Phrygii montibus Cybelem vocant, puerorum exsectionem propter Atym amatum ei puerum, instituisse ferunt« (Tatian., orat. cont. Graec., pag. 147). Nec minus diserte, immo et magis dilucide Hieronymus de iisdem, ac Minucius, Romanis haec turpissima Cybeles mysteria suo adhuc tempore celebrantibus, sic loquitur: »Hi [Col. 0638A] sunt quos hodie Romae Matri non deorum, sed daemoniorum servientes, gallos vocant, eo quod de hac gente Romani truncatos libidine, in honorem Atys, quem Eunuchum dea meretrix fecerat, sacerdotes illius manciparint. Propterea autem Gallorum gentis homines effeminantur; ut qui urbem Romam ceperant, hac feriantur ignominia (Hieronym., in cap. IV Oseae, v. 2).

Sed ab aliis ille arguitur quod hos castratos Matris deum seu Cybeles sacerdotes, natione Gallos fuisse putaverit. Vero etenim similius quibusdam videtur gallorum nomen illis impositum a viro nomine Gallo, qui, ut ait Stephanus, fuit primus forsitan Cybeles sacerdos. Alii sic nuncupatos putant a Gallo, Phrygiae fluvio, qui ex Celenis montibus in Sangarium influit. [Col. 0638B] Et haec est non modo Herodiani (Herodian., lib. I, pag. 476), verum etiam Ovidii opinio, quam hisce versibus exprimit:

Cur igitur gallos, qui se excidere vocamus,
   Cum tantum a Phrygia Gallica distet humus?
Inter, ait, viridem Cybelen altasque Celenas,
   Amnis in insana, nomine Gallus, aqua.
Quilibet inde furit, procul hinc discedite queis est,
   Cura bonae mentis: qui bibit inde, furit. (Ovid., I. IV Fast., § 3.)
Fluminis autem illius meminit Plinius, quem videre poteris, quemadmodum et Vossium, ac Lilium Giraldum de illa Cybeles et Atys fabula, de eorum mysteriis, illisque gallis disputantes. De his nos quoque, ac potissimum de illorum mysteriorum auctore alibi disputavimus (Plin. lib. XXXI Hist. Nat. cap. 2, pag. 779; Voss. I. I de Orig. et Progr. Idolol. [Col. 0638C] cap. 20, pag. 78 et seqq.; Girald. syntag. IV Hist. deor.; Tom. 1 Apparat. lib. III. dissert. II, cap. 9, art. 2, pag. 758 et seqq).

Caeterum tametsi eadem, uti jam annotavimus, diceretur Isis, Ceres, Cybele, Rhea, Dindymene, ac Deorum mater, aliisque adhuc, ut Plutarchus et Strabo observant, nominibus appellaretur; constat nihilominus diversa fuisse sacra et festa, quae agebantur in Cereris Proserpinam quaerentis, ac Cybeles simul et Atydis memoriam (Plutarch. in Vita Caesar. pag. 111. Strab. lib. X. Geogr. pag. 169). Sed quaecumque ea sint, evidentissime demonstrant falsam illorum divinitatem, atque gentilium eos colentium deplorandam caecitatem et amentiam.



ARTICULUS III. De aliis superstitiosis et absurdis Gentilium ritibus, quibus plures sanguine suo libabant, ac vulneribus viriliumque excisione supplicabant, deosque ducebant vicatim mendicantes; de lupercis cruda hyeme nudis discurrentibus, obvios verberantibus ac pelles caedentibus; de Saliis pileatis, et scuta vetera circumferentibus.
[Col. 0638D]

Neminem esse putamus, qui ex hactenus disputatis facile non intelligat quid sibi Minucius velit, cum absurdos planeque superstitiosos Romanorum falsos deos adorantium ritus insectatur, ac quemlibet ex illis hominem merito corripit: »Qui sanguine suo [Col. 0639A] libat, et vulneribus suis supplicat . . . . . . aut cui exta sunt obscena demessa, quomodo deum violat, qui hoc modo placat; cum si eunuchos Deus vellet, posset procreare, non facere.« Nonne enim ille ibi et de Cybeles, uti proxime dicebamus, atque etiam de Bellonae, quemadmodum antea etiam animadvertimus (Supr. cap. 9, art. 2) insanis utique sacerdotibus disputat? Et certe Juvenalis de utrisque cecinit:

   . . . . Ecce furentis
Bellonae, matrisque deum chorus intrat, et ingens
Semiviri obsceno facies reverenda minori,
Mollia qui rupta secuit genitalia testa
Jam pridem, cui rauca cohors, cui tympana caedunt
Plebeia, et Phrygia vestitur bucca tiara. (Juvenal., Satyr., V, circa med.)

Nonne etiam Athenagoras de iisdem, etsi tam [Col. 0639B] obscure de secundis quam perspicue de primis, dixit: , . . . , . »Alii pudenda exscindunt, qui conjuncti sunt Rheae: ut nihil dicam de illis qui cultris et flagellis nodatis seipsos discruciant?« (Athenag., Legat. pro Christian., pag. 29.) At, sicut ille soluto, ita Martialis stricto sermone dixit:

Alba minus saevis lacerantur brachia cultris,
   Cum furit ad Phrygios enthea turba modos. (Martial., l. II, Epigramm., 85.)
De Matris vero deum mystis Seneca:

Non, si molles imitata viros,
Tristi laceret brachia tecum,
Quae turritae turba parenii
Pectore rauco concita, buxum
[Col. 0639C] Ferit, ut Phrygium lugeat Atym. (Senec., Agamem., act., III, scen. 2.)
Concinit utrique Juvenalis duobus his carminibus:

Quid tamen exspectant, Phrygio quos tempus erat jam
More supervacuam cultris abrumpere carnem? (Juvenal., Satyr., II, circ. fin.)
Lucianus etiam, , , , . »Caput subtus guttur ligantes, ensibus lacertos feriunt, linguam insuper foris dentes extensam quisque incidit, ut brevi tempore omnia sanguine manarent.« (Lucian. in Luc. sive asin. pag. 660). Apuleius vero ferrum illud anceps vocat, quo sua quisque brachia [Col. 0639D] dissecabat, et, ut ait Tertullianus, hi galli et eorum princeps archigallus sanguinem impurum, castrando lacertos, libabat. Quamobrem Seneca apud Augustinum inde gentilium suorum deos sic exagitat. »Ille viriles sibi partes amputat, ille lacertos secat. Ubi iratos deos timent, qui sic propitios merentur? Dii autem nullo debent coli genere, si et hoc volunt.« (Apul. lib. VIII Metamorph. ante fin. pag. 141. Tertull. Apologet. cap. 23 et 25, pag. 24 et 27. August. lib. VII de Civit. cap. 10, pag. 159). Recte ergo Minucius de his, atque Bellonae etiam forsitan consecratis, similiter argumentatur.

Sed caeci gentiles tantae deorum suorum contumeliae aliam adjiciebant, qui »mendicantes,« sicut ille [Col. 0640A] pergit, »vicatim deos ducunt,« Cybeles videlicet, sive Matris Deum simulacrum. Tum enim turpi prorsus mendicitate quaslibet stipes colligebant aureas et argenteas, inquit Apuleius (Apulei. loc. cit.), vel , »obolos et dragmas, uti ait Lucianus, ac quidquid unusquisque illis affatim largiebatur (Lucian.) loc. cit. Uno autem verbo a Dionysio Halicarnasseo appellantur , (Dionys. Halic. lib. II Antiq. Rom. p. 91), ab aliis, ut alibi vidimus, , »sive stipem Matri deum colligentes.« Quamobrem a Tertulliano, sicut suo loco videbimus, nuncupatur »religio mendicans,« quae cauponas circuibat (Tom. 1 Apparat. pag. 784). Quis autem non mirabitur hunc sordidissimum morem sacratioribus firmatum fuisse gentilium legibus? [Col. 0640B] At Cicero tamen hanc, inter alias ad deorum cultum pertinentes, legem exhibet: »Praeter Ideae Matris famulos, eosque justis diebus, ne quis stipem cogito.« Eam sane ob causam non ausi sunt hunc ridiculum morem antiquare (Cic. lib. II de Legib. p. 335, lin. 14). Paulo enim postea idem Cicero: »Stipem sustulimus, inquit, nisi eam quae ad paucos dies propria Ideae Matris, excepimus« (Idem pag. 338, lin. 20). Idaea porro mater eadem est ac deum mater et Cybele.

De Lupercis deinde haec proculdubio Minucius, nec plura scripsit: »Nudi cruda hyeme discurrunt.« Certis autem testibus si hoc tibi probari postules, ad manus nobis plures utique sunt. Primus siquidem obviam venit Livius, qui narrat institutum fuisse ab Evandro solemne ex Arcadia allatum, »ut nudi juvenes, [Col. 0640C] Lyceum Pana venerantes, per lusum atque lasciviam currerent« (Liv. lib. I, § 5). Deinde Aelius Tubero, a Dionysio Halicarnasseo citatus, eamdem tradidit hujus solemnitatis originem, in qua solebant juvenes, , »nudos circa vicum cursitare, pudendis tantum recens mactatarum pecudum exuviis succinctis« (Dionys. Halic. lib. I. Antiq. Rom. pag. 67). Huc etiam accedit Plutarchus, qui quidem opinatur hujus festi, quod Lupercalia vocabant, et juvenum cursus initium duci potuisse non tam ab Evandro, quam a Lupa, qua Romulus educatus fuerat. At fatetur juvenes nudos discurrisse, caecidisse scuticis albis obvium quemque, nec mulieres declinasse illorum verbera. (Plutarch. in Vita Romuli, pag. 31, et Quaestione Rom. [Col. 0640D] pag. 280). Alibi vero narrat M. Antonium unum ex his fuisse coram Caesare hunc in modum discurrentibus (Et in Vita Antonii, pag. 921). Mulieres porro horum Lupercorum ictu ac verbere foecundas se fieri posse credebant. Audi, si velis, Ovidium haec decantantem:

Nupta quid exspectas? Non tu pollentibus herbis
   Nec prece, nec magico carmine mater eris:
Excipe fecundae patienter verbera dextrae,
   Jam socer optatum nomen habebit avi. (Ovid., l. II, Fast., § 9.)
Sed hanc superstitionem ridet Juvenalis:

Nec prodest agili palmas praebere luperco. (Juvenal., Satyr. II, ante fin.)
[Col. 0641A] Acrius autem Prudentius in eam invehitur:

Quid illa turpis pompa? Nempe ignobiles
Vos esse monstrat, cum Luperci curritis.
Quem servulorum non reor vilissimum,
Nudus plateas si per omnes cursitans,
Pulset puellas verbere ictas lubrico. (Prudent., Hymn. in S. Roman.)

Cur autem a Minucio »Cruda hieme« nudi discurrere dicantur, disces ex Plutarcho, qui locis jam citatis observat haec festa peragi mense februario, ac ipsa tertia post idus die, quemadmodum Ovidius his etiam cecinit versibus:

Tertia post Idus nudos aurora lupercos
   Aspicit, et Fauni sacra bicornis erunt. (Ovid., lib. II, Fast. § 9.)
Videsis adhuc Valerium Maximum et Morestellum [Col. 0641B] (Valer. Max. lib. II, cap. 1, § 9; Morestel. dial. 6 de Fer. Rom.).

Tum deinde Minucius: »Alii, inquit, incedunt pilcati, scuta vetera circumferunt.« Nullus autem dubitandi locus est quin hi Salii sint, quos a Numa Pompilio institutos his Livius docet verbis: »Salios duodecim Marti Gradivo legit, tunicaeque pictae insigne dedit, et super tunicam aereum pectori tegumen coelestiaque arma, quae ancilia appellantur, ferre, ac per Urbem ire, canentes carmina cum tripudiis solemnique saltatu, jussit« (Liv. lib I, § 20). De eodem etiam Numa Ovidius:

Jam dederat Saliis (a saltu nomina ducunt)
Armaque, et ad certos verba canenda modos. (Ovid., l. III Fast., § 2.)
[Col. 0641C] Ibi autem describit quomodo illa arma, quae »ancilia« et auctor noster, »scuta vetera, nuncupat, e coelo cecidisse ferantur. Unde Juvenalis canebat:

Arcano qui sacra ferens nutantia loro,
Sudavit clypeis ancilibus. (Juvenal., Satyr. II, sub fin.)
At de his, atque etiam Lupercis mox dictis, Virgilius qui eos »pileatos,« ut ait Minucius, incessisse illis confirmat versibus:

Hic exultantes Salios nudosque Lupercos,
Lanigerosque apices, et lapsa ancilia coelo
Extuderat. (Virgil., l. VIII Aeneid., v. 663 et seqq.)
Videsis Servii in hos versus annotationes, ac plura apud Plutarchum, Dionysium Halicarnasseum, Valerium [Col. 0641D] Maximum et alios (Plutarch. in Vita Numae pag. 98 et seqq.; Dionys. Halicar. lib. II Antiq. Rom. pag. 129; Valer. Max. lib. I, cap. 1, § 9).

Denique Minucius haec continenter adjecit: »Pelles caedunt, mendicantes vicatim deos ducunt.« At constat sane Matris deum sacerdotes, de quibus paulo ante egimus, his posterioribus verbis denotari. Verum in controversiam vocatur, ad quos illa priora, »Pelles caedunt,« referri debeant. Quidam enim suspicantur ea loco suo esse mota, ac post haec, »hyeme discurrunt,« reponenda. Quasi vero soli discurrentes Luperci pelles caederent? Quidni et Salii, aut »mendicantes,« qui teste Apulcio, cymbala et tympana pulsabant (Apul. lib. VIII Metamorp. [Col. 0642A] pag. 143)? Nihil ergo in Minucii textu sine codicis alicujus auctoritate mutandum. At certe nemo sanae mentis homo diffitebitur, quam recte ex dictis Auctor noster inferat falsam divinitatem eis ascribi, quos gentiles tam absurdis tamque indignis deorum nomine et dignitate superstitionibus venerabantur.



ARTICULUS IV. De templis, quoram aditus vel semel tantum in anno, vel nemini umquam, vel numquam viris patebat; de quibusdam sacris caeremoniis, quae aut feminis aut servis interdicebantur, atque de aliis sacris, quae vel univira, vel multivira coronabat.

Auctorem nostrum alios absurdos eorumdem Gentilium [Col. 0642B] ritus exagitantem sequamur. »Quaedam, inquit, fana semel anno adire permittunt.« Tale proculdubio erat Eurimones fanum, de quo Pausanias. »Stato, ait, die Eurimones templum aperiunt; aperiri alio tempore mos patrius non est. Sacra eo die privatim ac publice fiunt. Mihi certe non contigit, ut eo tempore adessem, neque Eurymones simulacrum videre potui (Pausan. lib. VIII Arcad. pag. 271). Tale etiam, eodem teste, Dyndimenae matris, de qua nos supra, sacrarium fuit. Nam ab ipso adhuc haec memoriae prodita legimus. »Die unico anniversario sacrarium Dyndimenae matris aperire solemne habent. Eo ipso die mihi ut adessem contigit.« Superius denique de Cereris et Proserpinae fano dixerat: »Huc feminis quovis tempore aditus patet, viris [Col. 0642C] quotannis semel« (Sup. cap. 6, art. 2. Pausan. lib. VII, pag. 300. Idem Ibid. pag. 263).

Tum deinde auctor noster, »Quaedam, inquit, fana, in totum nefas visere.« At idem Pausanias, haec, quibus Minucii sententia corroboratur, de Aepyto Arcadum rege scriptum reliquit: »Cum in templum Neptuni, quod Mantineae est, penetrare esset ausus, quo nulli cuiquam homini hac ipsa etiam aetate fas est accedere, oculis primum captus, deinde non ita multo post e vita excessit.« Addit postea cum idem templum jussu Adriani Imperatoris reaedificaretur, omnes prorsus illius aditu prohibitos, ac memoratum Aepytum, qui illud ingrediendo religionem violaverat, marinae aquae vi subita obcaecatum, ac paulo post mortem obiisse. Nec prorsus [Col. 0642D] omittendum, quod prius ab eodem Pausania litteris consignatum est: »Sunt Solis arae, Necessitatis, et Violentiae aedes, in quam ingredi fas esse negant.« (Pausan. lib. VIII. Arcad. pag. 240. Idem ibid. pag. 244. Idem lib. II, pag. 48.)

Pergit Minucius: »Est templum, quo viro non licet introire. »Unum proculdubio illius modi sacrarium, uti Ciceronis contra Verrem utamur verbis: »Cereris est apud Catinenses eadem religione, qua Romae, qua in caeteris locis, qua prope in toto orbe terrarum. In eo sacrario intimo fuit signum Cereris perantiquum, quod viri non modo cujusmodi esset, sed ne esse quidem sciebant. Aditus enim in id sacrarium non est viris; sacra per mulieres [Col. 0643A] ac virgines confici solent« (Cic. orat. 4, in Verr. pag. 178, lin. 21.) Quapropter Lactantius citatis ejusdem Ciceronis verbis ostendit, quaedam esse templa in quae ingredi viris non licebat. (Lactant. lib. II, cap. 4, pag. 159; et lib. III, cap. 20, pag. 307).

De Cereris autem Mysiae sacrario, ac festis diebus, isthaec memorat Pausanias, quae ad Minucii nostri propositum nonnihil etiam facere possunt: »Festos, inquit, dies agitant septem, quorum tertio e templo viri omnes exeunt, mulieres vero intus relictae; ritu a majoribus tradito, nocturnum peragunt sacrum. Neque vero viros tantum excludunt, sed canes etiam masculos ejiciunt. Postero die revisunt feminas in templo viri, multoque cum risu ultro citroque [Col. 0643B] sales et dicta jaciuntur« (Pausan. lib. VII, in fin. pag. 236.)

Quid plura? Dionysius Halicarnasseus monitos nos fecit nefas viris fuisse in Vestae fano pernoctare. Neque etiam illis in Bonae deae templum ullus, sicut Macrobius, Plutarchusque testantur, patebat aditus. Addit vero iste quotiescumque mulieres quacumque in domo festum illius agerent, ea omnibus viris, atque ipsius etiam domus domino plane cedendum. Quapropter Cicero tota eloquentiae suae vi in Clodium, cujus etiam Plutarchus loco citato meminit, invenitur, quod ea sacra aspexerit ac violaverit, quae viri ne imprudentis quidem oculis conspici fas erat. (Dionys. Halicar. lib. II, Antiq. Rom., pag. 127; Plutarch. Quaest. Roman. pag. 268; Macrob. lib. I. Saturnal. [Col. 0643C] cap. 12; Plutarch. in Vita Caesaris, pag. 713; Cicer. orat. 30, de Aruspic. respon., pag. 435, lin. 6 et seq. et orat. 29, pag. 420, lin. 28.)

Scriptoribus autem Graecis ac Latinis concinunt poetae, et Tibullus quidem hoc versu:

Sacra Bonae maribus non adeunda deae. (Tibull., l. I, Eleg., 6.)
Propertius quoque his duobus carminibus:

Femineae loca clausa deae, fontesque piandos,
   Impune et nullis sacra retecta viris. (Prop., l. IV, Eleg., 10.)

Neque viros tantum, sed illorum etiam imagines inde exclusas fuisse auctor nobis est Seneca (lib. XVI, epist. 2, pag. 404), et Juvenalis his versibus:

   . . . Ubi velari pictura jubetur,
[Col. 0643D] Quaecumque alterius sexus imitata figuram est. (Juven., Satyr. 6, v. 339)

At vicissim feminis quaedam virorum sacra adire non minus piaculum: »Nonnulla, ait rursum Minucius, absque feminis sacra sunt,« quia »Herculaneo, inquit A. Gellius, sacrificio abstinent« (Gell. lib. XI. Noct. Attic., cap. 6, pag. 586). Rationem hujus interdicti hanc Macrobius reddidit: »Herculi, cum boves Geryonis per Italiae agros duceret, sitienti respondit mulier aquam se non posse praestare, quod feminarum deae celebraretur dies, nec ex eo apparatu viris gustare fas esset. Propter quod Hercules facturus sacrum detestatus est praesentiam mulierum, et Potito ac Pinario, sacrorum [Col. 0644A] custodibus, jussit ne mulierem interesse permitterent.« (Macrob. lib. I. Saturnal. cap. 12). Quamobrem canebat Propertius:

Maxima quae gregibus devota est ara repertis,
   Ara per has, inquit, maxima facta manus:
Haec nullis umquam pateat veneranda puellis,
   Herculis eximii ne sit inulta sitis. (Prop. l. IV, eleg. 10.)
Juvenalis etiam:

. . . . . . Sed more sinistro
Exagitata procul non intrat femina limen,
Solis ara deae maribus patet. (Juven., Satyr, II, v. 87.)

De ejusdem adhuc Herculis caeremoniis haud dubie intelligendus est Minucius, cum inceptum sermonem sic prosequitur. »Servo quibusdam caeremoniis interesse [Col. 0644B] piaculare flagitium est.« Tantum autem fuit illud scelus, ac diis adeo, uti somniaverant gentiles, odiosum; ut Potitii omnes in duodecim familias divisi, qui auctore Appio, sacra Herculis ad humile servorum ministerium transtulerant, intra annum extincti fuerint; ipse vero Appius post aliquot annos luminibus orbatus. Quamvis autem haec deorum vindicta falsa prorsus fictaque sanae mentis hominibus merito videatur; eamtamen ab Ethnicis tamquam omnino veram certamque venditatam esse testes sunt Titus Livius, Valerius Maximus, Auctor libri de Origine gentis Romanae, Aurelius Victor, Lactantius et alii (Liv. lib. I, § 8; Valer. Max. lib. I, cap. 1, § 17; Auct. libr. gent. Rom. pag. 504, Aurel. Vict. de Viris illustr. § 34; Lactan. lib. II. Institut. cap. 7, [Col. 0644C] pag. 175).

Opinatur praeterea Meursius (Meurs., l. IV, Graec. feriatae, p. 800, tom. 7. Antiq. graecar.) ancillisque vetitum, ne ad thesmophoria, Cereris scilicet sacra accederent, atque in opinionis suae confirmationem hos Aristophanis, nullo tamen indicato loco, citat versus:

. . . ,
.


. . . Tu vero abi, o ancilla, e medio;
Servis enim non licet audire verba. Aristoph., concion., act. 3, v. 164.)
In illius autem comoedia, Concionantes inscripta, inveniuntur. Quis ergo ex hactenus dictis, plane non perspiciat quo jure Lactantius dixerit Romae, [Col. 0644D] et in plerisque aliis urbibus esse quaedam sacra, quae nefas erat a viris aspici, ac sceleratos haberi, qui Vestae, aut Bonae deae, aut Cereris aedem, tametsi ab ipsis viris fabricatam intraverint? (Lactant. lib. III. div. Inst., cap. 10, pag. 307.)

Denique Minucius: »Alia sacra, inquit, coronat univira, alia multivira.« Recte quidem. Apud Tertullianum enim legimus: »Fortunae Muliebri coronam non imponit nisi univira, sicut nec matri Matutae,« id est, Ino filiae Cadmi, et Athamantis uxori, quam Graeci vocabant. (Tertullian. lib. de Monog., cap. ult., pag. 688.) Scriptum quoque a Dionysio Halicarnasseo legimus ejusdem Muliebris Fortunae simulacrum non coronari vel a bis nuptis, [Col. 0645A] vel a viduis, sed hunc honorem solis recens nuptis deferri. Servius quoque observat Fortunam illam Muliebrem, seu ejus simulacrum, non coronari a bis nuptis mulieribus (Dionys. Halicar. lib. VIII Antiq. Rom. pag. 526; Serv. in lib. IV. Aeneid. Virg. v. 19).

Caeterum quis adeo hebes obtususque esse potest qui ex his, quae hactenus exposuimus, non protinus intelligat quam impia, crudelia et absurda fuerint, sacra, festa, mysteria; quam superstitiosi, ridiculi, infames ritus, quibus Ethnici deos suos colere arbitrabantur? Qui enim nisi plane fictitii dii, et hominibus recta ratione praeditis deteriores, pati poterant se tam impio absurdoque cultu honorari? Nullum itaque esse putamus, qui inde, atque ex omnibus, [Col. 0645B] tota hac in dissertatione disputatis, apertissime non videat quam certo et evidenter Minucius demonstraverit nuntium his nefandis ritibus, totique gentilium religioni esse remittendum, ac christianam Religionem, quae nihil nisi rectum, pium, et sanctum docet, ab omnibus suscipiendam esse et amplectendam.



CAPUT XXIII. DE QUODAM LIBRO, QUEM MINUCIUS SE SCRIPTURUM PROMISISSE VIDETUR, AC DE QUIBUSDAM LOCIS OBSCURIS, NONNULLISQUE SCRIPTORIBUS ET ATHEIS AB ILLO MEMORATIS.



ARTICULUS PRIMUS. Utrum Minucius scripserit librum de Fato, aut eum se editurum promiserit? et obscura quaedam explicantur Minucii loca, ubi de marinis ad Ostia Tiberina lavacris, de feriis forensibus et autumnitate; quid substrata navibus robora, quis puerilis testarum in mare jaculationibus ludus, sive epostracismus; quid soles alii atque alii, ac de nebulis, nubibus, fulgure, fulmine, et Lunae laboribus.
[Col. 0645C]

Gentilium de fato errorem ubi rejicit Minucius, ibi de illo se aliquando fusius disputaturum pollicetur? »Ac de fato, inquit, satis, vel si pauca pro tempore, disputaturi alias et uberius et plenius.« Utrum autem fidem liberaverit suam, dictu non facile est. Fatetur siquidem Hieronymus publicam in lucem [Col. 0645D] prodiisse inscriptum ipsiusmet Minucii nomine de Fato librum, seu dialogum, sed qui ab Octavii stylo discrepare sibi videbatur. Quis igitur hunc esse, quem se scripturum auctor noster polliceri visus est, asserere audebit? Et id quidem ut planius fiat, audiendus est Hieronymus: »Alius, ait, liber sive potius dialogus, sub nomine ejus fertur de Fato, vel contra Mathematicos, qui cum sit et ipse diserti hominis, non mihi videtur cum superioris libri,« Octavii scilicet, »stylo convenire.« Neque id semel dixisse contentus, ad Magnum haec rursus de eodem libro scripsit: »Minucius Felix, causidicus Romani fori, in libro cui titulus Octavius est, et in altero contra Mathematicos, si tamen inscriptio non mentitur [Col. 0646A] auctorem, quid gentilium scripturarum dimisit intactum?« (Hieronym. Catal. scrip. eccl. § 68. Idem Epist. 83 ad Mag. pag. 665.) At si Hieronymus tam solers et perspicax librorum indagator, hunc quem legerat librum, Minucii nomen falso praetulisse censuit, qua ratione aliud de illo nos, quorum in manus non venit, feremus judicium?

Admirationem vero quibusdam is sane movebit, qui contendit Minucium Felicem, maxima argumenti hujus tractandi difficultate deterritum, non stetisse promissis, ne aliquid temere definire cogeretur. Ab hac enimvero insulsa ostentatione aut dissimulatione plane abhorrebat Minucius noster, cujus singularis, uti vidimus, modestia, candorque animi toto in Octavii libro emicat.

[Col. 0646B] Alii autem opinantur citatis ejus verbis nihil promissum, sed suspensos tantum retineri auditorum animos. Nam Minucius haud plane absimili modo dixerat: »Multa ad haec suppetunt, ni festinet oratio.« Quae enim, inquiunt, plura Minucius uno, quam alio loco promisit? Sed dissimulare non possumus promissionem prioribus potius, quam posterioribus verbis exprimi. De hoc porro sive numquam edito, sive jam a longo tempore deperdito opere nihil nobis amplius succurrit.

Ad ea itaque veniamus Minucii verba, quae obscuritatis aliquid habere videntur. Libri autem sui initio Octavium appellat fidelissimum suum conturbernalem, quia apud se, cum Romam veniebat, diversabatur, eratque ejus hospes. Cum eo autem ac [Col. 0646C] Caecilio marinas ad Ostia Tiberina balneas se petivisse testatur. At postea Augustinus ibi lavit, »quia« Graeci , inquit, »dixerint, quod anxietatem pellat,« Minucius vero tradit eas siccandis corporis humoribus non parum esse utiles (Augustin. lib. IX. Confess. cap. 12). Nonne autem hoc confirmari inde potest, quod Suetonius memoriae prodidit de Augusto Imperatore: »Quoties nervorum causa marinis Albulisque calidis utendum esset, hoc contentus erat« (Sueton. lib. II August. § 82). At si nervi laxati, et humoribus remissiores facti, aquis marinis curari possunt, nonne dici etiam potest Minucium, ejusque socios eamdem ob causam usos esse Ostiensibus? De balneis porro libros habemus a medicis recens editos, quos consulere cuivis promptum est.

[Col. 0646D] Lavatum autem Minucius illuc ibat, »quo tempore ad vindemiam, inquit, feriae judiciariam curam relaxaverant. Nam et id temporis post aestivam diem in temperiem semet autumnitas dirigebat.« De his forensibus feriis haec canit Statius:

Certe jam latiae non miscent jurgia leges,
Et pacem piger annus habet, messesque reversae
Dimisere forum, nec jam tibi turba reorum
Vestibulo, querulique rogant exire clientes. (Stat., l. IV, Sylvar. ad Marcel., v. 36 et seqq.)

Post haec Valentinianus Junior et Theodosius Magnus harumce feriarum spatium duobus mensibus circumscribi voluerunt, data anno 389 hac lege: »Illos tantum feriarum dies fas erit, quos geminis mensibus ad requiem laboris indulgentior annus [Col. 0647A] accepit aestivis fervoribus mitigandis et autumni foetibus decerpendis.« Vide, si velis, Gothofredi in hanc legem ac Tiraquelli in Alexandri libros annotationes, et aliorum in l. 1 ff. de Feriis. Caeterum nomine, »autumnitas,« non solus Minucius noster, sed Cato etiam et Arnobius utuntur (Cod. theodos., titul. de Feriis, leg. 2, tom. I, p. 121; Alex., lib. III Genial. Dier., cap. 20; Cat., lib. de Re Rust., cap. 5 et 158). Scaliger vero alicubi animadvertit hoc nomine significari fructum autumnalem, eoque probat disticho:

Cape hanc caducam Liberi mollem dapem
De fronde Bromiae autumnitatis uvidam. (Scalig. not. in Varr. lib. V de Ling. latin. p. 79.)

Testatum deinde Minucius facit se ad id loci venisse, »ubi subductae naviculae, substratis roboribus, a terrena labe suspensae quiescebant.« Quae autem [Col. 0647B] fuerint illa substrata robora, si quis nauticarum rerum scientia parum imbutus a nobis postulet, respondebimus fuisse quercea, longa, rotunda, ac durissima ligna, sive ut quidam loquuntur, fustes teretes, vel trabes, quibus naves ad littus aut portum tractae elevabantur a terra, ne putrescerent, et iisdem in pelagus postea revehebantur. Ea porro robora a Graecis, uti a Polluce et Suida observatum, , et , vocabantur, a Latinis vero pulvini, sicut Isidorus his verbis significavit: »Pulvini sunt machinae, quibus naves deducuntur, et subducuntur« (Poll. Onomast. lib. VII, cap. 33, § 9, pag. 371, et lib. X, cap. 31, pag. 492; Suid. ad , Isidor. lib. XX, cap. 2). Unde Horatius canebat:

   [Col. 0647C] Solvitur acris hyems grata vice
      Veris et favoni;
Trahuntque siccas machinae carinas (Horat., l. I, Ode, 4.)

Si quis tamen substrata robora, quibus naves quiescebant, a machinis quibus trahebantur, distinguenda esse velit, id si ille probaverit, illico cedemus.

Eo porro loci Minucius nocte cum duobus sociis suis vidit »pueros certatim gestientes, testarum in mare jaculationibus ludere«. Puerilis ille ludus est, qui ab eo non minus brevi, quam eleganti narratione describitur. A Graecis vero appellatur, atque a P. Julio Polluce sic explicatur: . , . [Col. 0647D] . »Epostracismus. Testulam marinam in aquae superficiem mittunt, numerantes ipsius saltus in aquae superficie factos ante submersionem; ex saltuum enim multitudine jacienti victoria ascribitur« (Poll. lib. IX. cap. 7, pag. 444). Brevius Suidas: . , , . »Ostracis seu testulis ludere. Ludus quidam, quem pueri ludunt, ostracam seu testulam in mare projicientes« (Suid, ad v. ). Videsis Eustathium in Homeri Iliadem seu 18.

Postea Caecilius, Academici de vero Deo ejusque providentia dubitantis personam indutus, pro certo ponere conatur omnia sine ullo Deo, in seipsa revolvi, [Col. 0648A] ac »congregatis ignium seminibus Soles alios atque alios semper splendere, sic exhalatis terrae vaporibus, nebulas semper adolescere, quibus densatis coactisque, nubes altius surgere, iisdem labentibus, pluvias fluere, flare ventos, grandines increpare, vel nimbis collidentibus, tonitrua mugire, rutilare fulgura, fulmina praemicare.« Garriebat itaque absque ullius divinae providentiae motu haec omnia naturalibus suis causis effici. Sol quippe congregatis ignium seminibus fovetur, semperque splendet. Soles autem alios atque alios dicere maluit, quia Sol novis semper ignium seminibus acceptis, novus alterque quotidie videtur renasci. Poetis autem insolens non est, ut soles plurali numero pro Sole dicant. Omnium instar nobis sit Virgilius, qui cecinit:

[Col. 0648B] . . . . . . . . Saepe ego longos
Cantando puerum memini me condere soles.
Alio itidem in libro:

. . . . . . . . Glebasque jacentes
Pulverulenta coquat matur solibus aestas. (Virgil., Ecl., IX, v. 51, et lib. I, Georg., v, 65.)

Solis autem nomine si diem a Caecilio, sicut ibi a Virgilio, significari velis, non multum quidem repugnabimus. Nam major vis inde argumento ejus accederet, quod tamen ab Octavio prorsus eversum esse supra ostendimus.

De nebulis porro, nubibus, aliisque meteoris ab eodem Caecilio memoratis, legere poteris ex antiquis scriptoribus Aristotelem, Laertium, Plinium, Lucretium, Senecam; ex recentioribus vero Cartesium, [Col. 0648C] Gassendum, Antonium le Grand, et alios, qui de his data opera disputaverunt (Aristot. lib. I. Meteor. cap. 4. et seqq.; Laert. lib. X. § 99; Plin. lib. II. Hist. Natur. cap. 42. et seq.; Lucret. lib. VI; Senec. lib. II. Nat. Quaest. cap. 12. et seqq.; Cart. lib. de Meteor.; Gass. Syntag. vitae Epic. art. 2, § 4, cap. 9. et seqq.).

Octavius postea asserit divinam providentiam in eo emicare, quod luna »mensem auctu, senio, labore circumagat.« Varios siquidem Ethnici fingebant lunae labores, atque eum in primis, cum incantationibus defectum pati stulte arbitrabantur. Quamobrem aeris tinnitu, aliisque sonitibus, ac magnis clamoribus conabantur laboranti ita succurrere, ut incantationes [Col. 0648D] non audiret. Unde Juvenalis de clamosa muliere canebat:

Una laboranti poterit succurrere lunae. (Juven., Sat. VI, post med.)
Statius vero illos aeris sonitus sic describit et irridet:

. . . . . Attonitis quoties avellitur astris
Solis opaca soror, procul auxiliantia gentes
Aera crepant, frustraque timent. (Stat., lib. VI Thebaid., post med.)
Livius autem narrat coeptum ab Annibale praelium »aeris crepitu, qualis in defectu lunae silenti nocte cieri solet« (Liv. lib. XXVI. § 5). Denique ne in re aperta longiores simus, hos tantum adjiciemus Virgilii versus:

[Col. 0649A] . . . Coelique vias et sidera monstrat,
Defectus solis varios, lunaeque labores. (Virgil., l. II Georg., v. 478.)
At contra hanc ridiculam superstitionem saepius invehuntur sanctissimi Ecclesiae Patres, ac praecipue Maximus Taurinensis, in quodam sermone de Lunae defectu, quem ex Ambrosii ejecimus Operibus, ubi falso ejus nomine editus fuerat (Ambros. Append. pag. 377). Minucius vero haec adversus Ethnicos urget, ut eorum errorem, simulque divinam Providentiam ex lunae incrementis et decrementis ostendat.



ARTICULUS II. De citatis a Minucio quibusdam scriptoribus, Nepote, Cassio, Thallo, Diodoro, et atheis Theodoro, Diagora, ac Protagora.

[Col. 0649B] Tota Minucii disputatio tametsi variis potissimum, sicuti monuimus, rationum momentis nitatur, plurimos nihilominus, celebris apud Ethnicos nominis, scriptores, variis illorum opinionibus plane penitusque repugnantes, citavit. Quatuor autem in uno eodemque loco ab illo appellantur, Nepos, Cassius, Thallus, ac Diodorus haud dubie Siculus, a Justino Martyre non minimis laudibus exornatus ob Bibliothecae historicae libros, qui graece et latine editi omnium manibus teruntur (Justin., Cohortat. ad Graec. pag. 10).

Primus vero ex his scriptoribus nominatur Cornelius Nepos, qui sicut A. Gellius perhibet, scripsit Ciceronis amici sui Vitam, et libros de Viris illustribus, Exemplorum, atque Chronicorum (Gell. lib. XV [Col. 0649C] Noct. Attic., cap. 28; lib. I, cap. 18; lib. VII, cap. 18; et lib. XVII, cap. 21). Saepe etiam laudatur a Plinio, ac Augusto imperante, obiisse, et in Chronico Eusebiano tunc floruisse dicitur. Ab eodem autem Plinio vocatur, »Padi incola« (Plin., l. IX, cap. 39, pag. 343; et lib. X, cap. 33, p. 411. Chron. Euseb., ad ann. 4 Augusti. Plin. l. VI, cap. 9, pag. 373). Quapropter a Catullo, »unus Italorum,« his appellatur versibus, quibus suum librum ei misit dedicavitque:

Cui dono lepidum novum libellum
Arido modo pumice expolitum
Corneli, tibi namque tu solebas
Meas esse aliquid putare nugas,
Jam tu cum ausus es, unus Italorum
Omne aevum tribus explicare chartis
Doctis, Jupiter, et laboriosis. [Col. 0649D] (Catull., init. lib. I, pag. 1.)
Neque est quod te moveat Ausonius, qui hos Catulli versus citando, Nepotem Gallum ibidem nuncupavit:

Nec doctum minus, nec magis benignum
Quam quem Gallia praebuit Catullo. (Auson., Edv. 7 ad Drepan.)
Non enim testi suo contradixit, sed Galliam indicat Togatam, quae eadem ac Italia Transpadana est. Alibi vero citat ejusdem »Nepotis Chronica« (Idem epist. III ad Probum. P. P.). Denique Lactantius illius ad Ciceronem, et contra ejus de philosophia opinionem scribentis verba transcripsit. Videsis Suetonium, Vossium, et plura quae ab illo post editam excellentium virorum vitam observata sunt (Lactant. lib. III [Col. 0650A] Instit., cap. 15, pag. 282. Suet. lib. I, § 56, et lib. II, § 77. Voss. de Hist. latin., lib. I, cap. 14.

Cassius, cognomento Hemina, vixisse fertur C. Cornelio Lentulo, et L. Mummio Achaico Coss., anno. V. C. 608, atque a Plinio appellatur »vetustissimus auctor Annalium.« Sed ibi quidam legi volunt »verissimus,« non vetustissimus, ut pote qui vix 70 annis Plinio antiquior fuerit; »Cassius« autem »Hemina« vocatur a Macrobio, qui secundum citat Historiarum ejus librum, atque a Solino Hemina simpliciter appellatur (Plin. lib. XIII Hist. Natur., cap. 18, pag. 84; Macrob. lib. I Saturnal., cap. 16, pag. 247; Solin. Polyhist., cap. 2, pag. 13). Difficile ergo dictu cur a Tertulliano cognominetur. »Cassius Severus.« De eodem quippe, atque Minucius noster, proculdubio [Col. 0650B] loqui videtur. Sed de hoc Tertulliani loco in nostra de ejus libris dissertatione agendum (Tertull. Apolog. cap. 10, pag. 12).

Thallus porro Graecus scriptor fuit, quem Africanus apud Eusebium res Syriacas scripsisse testificatur. Mentionem ejus fecerunt Justinus Martyr, Theophilus Antiochenus, ac post hunc Lactantius, et in Chronico graeco Eusebius (Euseb. lib. X Praepar. Evang. cap. 10, pag. 489; Theophil. III, ad Autol. pag. 139; Lactant. lib. I Instit. cap. 23, pag. 132; Euseb. lib. I Chron. pag. 14).

Tres praeterea impietate sua famosos citavit Caecilius, Theodorum, Diagoram, et Protagoram. At »Theodorus,« uti ille ait, »Cyrenaeus,« sive Cyrenaicus, »vel qui prior Diagoras Melius; qui uterque nullos [Col. 0650C] deos« esse asseverabant. Nonne autem ibi more suo secutus est Ciceronem, qui de utroque dixerat: »Nullos deos esse omnino Diagoras Melius, et Theodorus Cyrenaicus putaverunt.« Rursum vero paulo post: »Diagoras atheos qui dictus est, posteaque Theodorus, nonne aperte deorum naturam sustulerunt?« (Cicer. lib. I de Natur. Deor., pag. 195, lin. 40; ibid. pag. 204, lin. 32.) Videsne his latini Oratoris verbis colligi posse cur Minucius consulto addiderit: »Vel qui prior Diagoras?« Nam aperte Cicero hunc Theodoro antiquiorem fuisse significat. Et certe in Chronico Eusebiano ad annum 1535 legimus: »Diagoras agnoscitur, et sectatores ejus physici philosophi.« Et ad annum 1549: »Diagoras atheus plurimo sermone celebratur.« Postea vero ad [Col. 0650D] annum 1697, »Theodorus atheos cognoscitur.« Quamvis ergo annorum ordo non satis accurate in hoc Chronico notatus fuerit, inde tamen haud incerto colligitur Diagoram esse Theodoro antiquiorem.

De tertio autem ejusdem impietatis accusato Caecilius sic loquitur: »Abderitem Protagoram Athenienses viri consulte potius quam profane de divinitate disputantem, et expulerunt suis finibus, et in concione ejus scripta deusserunt.« At haec etiam proculdubio hausta sunt ex Cicerone, qui cum dixisset Protagoram palam asseruisse se nihil omnino de diis habere »quod liqueat an sint, vel non sint, qualesve sint,« haec paulo post adjecit: »Abderites Protagoras cum in principio libri sui sic posuisset: De diisque [Col. 0651A] ut sint, neque ut non sint, habeo dicere: Atheniensium jussu, urbe atque agro est exterminatus, libri ejus in concione combusti« (Cicer. lib. cit. pag. 200, lin. 3; ibid. pag. 204, lin. 33); vel ut ait Laertius, , »cremati sunt in foro sub praeconis voce.« Suidas vero simpliciter, , »cremati sunt« (Laert. lib. IX in Vita Protag. § 52; Suid. ad V. .). Citata porro a nobis Ciceronis verba a Minucio transcripta legimus, ac similiter dictum incertam, ancipitem ac dubiam fuisse illius de diis opinionem. Verumtamen Epiphanius diserte asserit hunc Protagoram non modo dubitasse utrum dii essent, sed plane penitusque negasse: , , »Deos negabat, ac divinitatem omnem funditus tollebat« (Epiphan. Exposit. fid. § 9, pag. 1088). Quid igitur, inquies? [Col. 0651B] Idemne est deos negare, ac de illis dubitare? At si non idem prorsus censes, huic certe quam proximum dixeris, necesse est. Nam de hoc ipso Protagora scriptum ab Eusebio legimus: . , ; , , . »Protagoras athei opinione laboravit, [Col. 0652A] cujus hic, in suo de diis opere, primus est in illam disputationem ingressus: Diine sint, an non, inquit, quave forma illi sint, equidem nescio« (Euseb. lib. XIV Praepar. Evang. cap. 2, pag. 720). Theodoretus vero ex citatis his ipsis Protagorae verbis concludit: , , illius »ambiguos de Deo, infidosque« fuisse »sermones« (Theodoret. serm. 2. de Princip. pag. 505, et serm. 6 de Provident. pag. 561). Caeterum Caecilio Academicorum sectatori placebat haec intoleranda prorsus dubitatio. Quamobrem asserere non verebatur illum »consulte potius,« hoc est, de divinitate magis prudenter disputasse, »quam profane,« sive contra ipsam, uti putabant, religionem ac veritatem, atque idcirco injuste ab Atheniensibus condemnatum. [Col. 0652B] Sed Minucius insanam prorsus ejus temeritatem acriter, sicut vidimus, ac pro merito repressit. Denique de illo Protagora, aliisque duobus atheis in superiori Apparatus nostri tomo aliquid, de aliis vero Scriptoribus, in isto Minucii nostri libro citatis, hac in dissertatione, ubi occasio sese obtulit, jam disputavimus (Tom. I Apparat. lib. III, dissert. I, cap. 11, art. 5, pag. 785, et seqq.).




CIRCA CHRISTI ANNUM CCXXXVI.
ANONYMUS AUCTOR




[Col. 0651]
CHRONICI, SUB ALEXANDRO SEVERO CONSCRIPTI. (S)





PROLEGOMENA EX DISSERTATIONE FR. BLANCHINII DE CANONE PASCHALI S. HIPPOLYTI
(Apud Galland Bibl. vet. PP., t. III).


SYNOPSIS.
[Col. 0651C]
    I. Varia virorum eruditorum placita de hujus Chronici auctore.
    II. Illud Hippolyto episcopo et martyri tribuendum nonnulli existimarunt.
    III. Sed ejus auctor, vel Heron ex philosopho christianus et martyr, vel potius Anonymus, qui sub Alexandro Severo vixerit, habendus videtur.
    [Col. 0652C] IV. Cangii sententia de Hippolyto Chronici auctore proponitur.
    V. At in computis ab Hippolyto dissentit Chronici scriptor.
    VI. Quod quidem allatis in medium exemplis evincitur.
    VII. Demonstrationis hujus Blanchinianae conclusio.
    VIII. Variae Chronici memorati editiones.


[Col. 0651C] I. Inter opera S. Hippolyti episcopi et martyris, quae superiore volumine II collecta simul edidimus, nonnulli viri docti recensendum existimarunt et Chronicon illud, quod Anonymus, qui sub extremis Alexandri Severi imperatoris temporibus floruit, Africano [Col. 0651D] coaevus, circa Christi annum CCXXXVI scripsisse comperitur. Hanc sententiam prae caeteris est amplexus V. C. Cangius [(1) 1Kb] . Sed in aliam abierunt Pearsonius [Col. 0652C] [(2) 1Kb] , et Dodwellus [(3) 1Kb] : quorum posterior Anonymum quo de agimus, scripsisse statuit paucis post Hippolytum annis; quum alias sanctus ille martyr et episcopus primo ejusdem Alexandri Severi anno Cyclum suum inchoasse noscatur. Caeterum, inquit, multa [Col. 0653A] noster Anonymus habet, quae cum hypothesibus Hippolyti chronologicis in ejusdem Paschali Canone observatis consentire videantur, quaeque adeo Hippolyto Anonymum debuisse fas est ut suspicemur. Quorum quidem virorum eruditorum sententiae illa in primis nos cogunt accedere, quae hac de re praeclare satis edisseruit illustris praesul Franciscus Blanchinius [(1) 1Kb] . Sic igitur ille:

II. »Dolebamus, quod liber ille interciderit, ubi digesserat Hippolytus Demonstrationem temporum Paschae quemadmodum in Tabula. Opus enim illud, si ad nos integrum pervenisset, haberi deberet post sacras Litteras omnium pretiosissimum. Siquidem ante Hippolytum nemo digesserat in certam seriem, nec ad Cycli normam redegerat sacros annales: quod [Col. 0653B] ille praestitit Christianorum scriptorum primus. Occurrebat dolori nostro vir doctissimus Dominus du Cange in postrema editione Paschalis Chronici: ubi de Hippolyti Canone, et Commentario Paschae plurima cum disseruerit solidiori qua pollet eruditione in omni genere litterarum, visus est aliquam in spem nos adducere libri Hippolytei reperiundi vetusto illo in codice, quem Canisius Antiquarum lectionum tomo III, et Labbeus in primo Bibliothecae Manuscriptorum publico bono in lucem protulerant. Adornavit vero etiam ipse V. C. tertiam ejusdem opusculi editionem, num. 4, in Selectis ad illustrandum Chronicon, quod parabat: cujus titulum in indiculo »Selectis« praefixo ex antiquis membranis cum redderet pag. 403, ita commendavit: IV. Liber generationis [Col. 0653C] ab Adam usque ad ordinem quae (sic) continentur in hoc libro. Opus quod Hippolyto Portuensi adscribi posse duximus in Praefatione: ex editione Henrici Canisii, et Philippi Labbei ad fidem codicis Collegii Paris. Soc. Jesu recognitum.« Et certe in praefatione plurimus est in conjecturis conquirendis, unde Hippolyto Martyri, quem Portuensem episcopum ex VII suburbicariis fuisse autumat, tribui prae caeteris debeat.

III. Verum, si ad Hippolytum episcopum et martyrem Canon iste marmoreus referendus est, ut omnium doctorum ipsiusque adeo Cangii suffragio refertur; demonstraturum me esse confido, ad eumdem Hippolytum non pertinere codicem illum Canisianum, et Labbeanum, caeteroqui spectabilem: sed esse potius [Col. 0653D] referendum, vel ad Heronem illum ex philosopho christianum et martyrem: quem ipse a neocoratu templi Sarapidis in Portu Romano ad Christi fidem evocatum suspicatur ex Graeca inscriptione apud Sponium, sect. X, num. 22. Severo Alexandro imperante, ipsique adeo Hippolyto aequalem; et de temporibus scripsisse docet ex veterum testimoniis, eumque adhuc neophytum explesse martyrium. Accedo itaque ad eam sententiam, quam secundo loco idem laudatus auctor in praefatione subtexuit, dicens vel Hippolyto episcopo, »vel auctori synchrono, qui vixerit sub Alexandro Augusto,« esse librum adjudicandum. [Col. 0654A] Praestat ejus verba transscribere ex numero XVIII praefationis.

IV. »Caeterum Hippolyti Chronico de quo agimus, geminum prope est, nisi ipsummet exstiterit, Chronicon illud, quod edidit Henricus Canisius, tom. III Antiq. Lect., et Philippus Labbeus, tom. I Novae Bibliothecae ex ms. cod. Collegii Paris. Soc. Jesu, hocce titulo: De divisionibus et generationibus gentium. Quod quidem Chronicon ad Alexandri Severi annum XIII, eumque imperii postremum, quo imperante se vixisse non semel auctor innuit, perducitur. Is vero in praefatione descripturum se ait, Gentium divisionem, et parentum dinumeratam generationem, inhabitationis quoque tempora, et bellorum commissiones, et Judicum tempora, qui et ex quibus [Col. 0654B] Regibus nati sunt, qualesque captivitates populi, et quibus Judicibus contigerint, quique Sacerdotes, quibus temporibus fuerant, et quae divisio, et quae perditio facta sit, quonam modo generatio seminis Israel de Patribus in Christo completa sit, et quot quantique per quanta tempora dinumerentur anni a creatura saeculi usque in hunc diem. Praefationi Index subjicitur, cujus caput hisce verbis conceptum legitur: Declaratio Paschae, et quis quando servavit ex temporibus Moysi in hunc diem. Quae quidem ad ea referuntur quae habentur in ea sectione, ubi de Paschate subinde a Judaeis exacto agitur. Tum additur: A generatione autem Christi post XXX annos cum passus est Dominus, Pascha celebratur. Ipse enim erat justum Pascha. A Passione autem Domini usque [Col. 0654C] in XIII annum imperii Alexandri Caesaris anni CCVI servatum est Pascha, quod in commemorationem Domini nostri Jesu Christi servatur a nobis. Fiunt igitur omnes anni ab Adam usque in hunc diem anni V, MDCCXXXVIII. Quae quidem hic a nobis allata si quis cum iis, quae de Hippolyti Chronico attigimus, ad amussim conferre velit; illud ipsum esse ejusdem Chronicon haud difficulter forte concedet, cui laterculum is praemiserit, vel subdiderit in Paschalis festi, de quo in illa, quam diximus, sectione egit, inveniendi Canonem seu regulam: ad quam praeteritos et sequentes annos expendere lectorem voluerit.«

V. Recte quidem argumentatur ex hisce duobus numeris annorum a Passione Domini ad annum XIII Severi Alexandri, nec non ab eo, quem XXX vel XXXI [Col. 0654D] ante Passionem ex veterum sententia Incarnationi Dominicae tribuebat. Quin etiam, ut addam reliquas Epochas in marmoreo Canone recensitas, concedam plerasque earum cum numeris codicis Labbeani et Canisiani congruere. Verum cum discrepent ab eisdem reliquae, eaque potissimum, quae definit intervallum inter duo Paschata, Exodi et Ezechiae, evidenter ostenditur, marmoreum Hippolyti Chronicon diversum esse a Scripto ipsi aequali incomputis dissentienti. Cum vero constet Hippolyti numeros tam prope accedere ad peritiorum Chronologorum sententias, uti ex comparatione ostensum fuit pag. 103 seq., contra vero vitiosa manifeste sit computatio Anonymi in definiendo praesertim intervallo a Paschate Josue ad Pascha [Col. 0655A] Ezechiae; operae pretium duco, rationes Hippolyti hoc in monumento superstites exhibere: ut haec antiquissima omnium Chronologia Paschalis, maximae Hippolyti peritiae testis, in commendationem cedat sapientiae Patrum, qui proximi ab Apostolis, et ab Apostolicis viris prima Ecclesiae saecula, ut sanguine pro Christo fuso, ita etiam scriptis clarissimis illustrarunt. Diversitatem igitur Chronici ita demonstro.

[Col. 0656A] VI. In editionibus Canisiana, Labbeana et Fresnea dividitur opusculum Anonymi in varias sectiones juxta Labbeum, sive in Capita juxta Canisium: uterque quorum, ex diversis exemplaribus exscribebat. Capite igitur XVII juxta Canisium, sive sectione XII juxta Labbeum, haec intervalla Paschatum adnotantur. Ipsius codicis verba ex Labbeo reddam, additis in margine Canisii, et Fresnei lectionibus diversis, ubi dissideant.
[Table: 3Kb]

[Col. 0655A] Intervalla in codicibus Anonymi ita definita, non respondent ubique alteri annorum summae, quae colligitur ex singulis Regum, aut Judicum Epochis, quas eodem in opusculo legimus. Ut vero omnis [Col. 0656A] discrepantia unico obtutu pateat, exhibebo in sequenti laterculo tam judicum quam Regum annos singillatim, ut in codice sunt digesti.
[Table: 2Kb] [Table: 2Kb]

[Col. 0655] Sunt igitur anni ab initio regni Ezechiae ad XVIII Josiae tantum centeni ex Epochis proxime allatis.

Idem intervallum juxta summam superiorem habetur annorum 114. Neutrum vero consentit cum marmore Hippolyti: in quo Epocha simplex disjungit eadem [Col. 0656A] Paschata annis 112, et Epocha juxta Danielem eadem separat annis 113.

Multo evidentior est numerorum discordia, quae apparet in scriptis exemplaribus, si conferatur intervallum Paschatis Josue a Paschate Ezechiae. Ann [Col. 0657A] 592 a Paschate Josue ad initium David additi annis 342 ab initio David ad initium Ezechiae, constituunt summam 934.

At in summa capitis XVII Canisiani, et sectionis XII Labbeani codicis idem intervallum minuitur plusquam saeculis quatuor: nam constituitur intervallum ab Josue Paschate ad Pascha Ezechiae annorum 464.

VII. His anachronismis, et antichronismis (si fas est dicere) non laborat marmor Hippolyti: in quo vidimus, intervalla ex duplici computo, tam »simplici,« quam »juxta Danielem,« optime consentire cum rationibus celebriorum Chronologorum, dum intervallum ab Exodo ad Pascha Ezechiae ex cellularum dispositione deprehenditur annorum 793, juxta simplicem calculum, vel 791 »juxta Danielem:« adeoque [Col. 0657B] haberi distantiam Ezechiae a Paschate Josue 749 ex calculo simplici, et 750 ex calculo juxta Danielem. Neque enim aliter inciderent in cellulas lemmata illa, EXODUS, et JESUS, et EZECHIAS, nisi septem solidae Periodi minores annorum 112, et praeterea anni 9 supponantur numerari a Paschate Exodi ad Pascha Ezechiae: et Periodi minores septem, imminutae cellulis sive annis 32 juxta simplicem calculum, vel 33 »juxta Danielem« dicantur interesse a Paschate Josue ad Pascha Ezechiae: cum unaquaeque periodus minor, ubi solida sit, eamdem repetat cellulam: et unumquodque saeculum cellulis XII retrocedat in annorum consignatione. Necesse igitur est annos interpositos ab Exodo ad Ezechiam haberi ex hisce cellulis »juxta Danielem« vel 7, vel 119, vel 231, vel 243, vel 345, [Col. 0657C] vel 457, vel 569, vel 681, quod nemo dixerit nulla idonea auctoritate permotus: vel demum 793 quod asserimus, cum et reliqua consentiant cum peritiorum Chronologorum rationibus, ex Bibliorum sacrorum numeris rite collectis. Quae cum diligenter expensa fuerint, constabit, ut puto, facilius posse restitui ex marmoreo Chronico vitiatos numeros Anonymi Hippolyto aequalis, quam ut Hippolyti Chronicon [Col. 0658A] in marmoreis cellulis sibi optime constans, ad vitiatos codicum numeros inter se dissidentes, et ab anonymis auctoribus acceptos, tum ab anonymis latine redditos inflectantur. Velim potius, ut ex fide hujus Canonis Hippolytei corrigantur menda scriptorum codicum. Facile enim intelligitur deesse numeros in scriptis Chronicis capite XVIII Canisiano inter Epochas Exodi et Ezechiae. Fortasse intermedia aliqua jacebat Epocha ab Exodo ad initium David: tum illa subsequebatur ab initio David ad Ezechiam, quae corruptis numeris non sibi constat. Omitto alios antichronismos recensere ex variatis lectionibus Canisiani et Labbeani codicis; quas colligent Chronographi, qui conferant summas annorum a Mundi conditu putatorum ex Anonymo: unde apparebit distantia a [Col. 0658B] Jesu Nave ad Davidis initium juxta Canisianum exemplar ann. 555, juxta Labbeanum 495, quarum neutra respondet annis in Judicum, et Regum numero recensitis. Commendat igitur maxime nostri marmoris fidem, et praestantiam operis Hippolytei, comparatio cum codicibus instituta: et desiderium vehementius intendit operum tanti Patris, et Martyris: quae integra concidissent, nisi perennitatem aliquam ejusdem doctrinae reliquiis praeclarum hujusce monumenti vestigium comparasset. Hactenus V. C.

VIII. Hoc itaque Anonymi Chronicon Hippolyto synchroni, quod primum Canisius [(1) 1Kb] , deinde Labbeus [(2) 1Kb] , postremo Cangius [(3) 1Kb] evulgarunt, heic edendum curavimus, velut appendicem operum Hippolyteorum, quae superiore volumine II collecta simul ac digesta protulimus, [Col. 0658C] Editionem nostram ad Labbeanam potissimum exegimus: collatis interim alicubi Canisii et Cangii exemplaribus, unde nonnullas descripsimus variantes lectiones, quae alicujus pretii esse videbantur. Quis enim, ut cum Labbeo loquar, illud Augiae stabulum purgare possit?



CHRONICON ANONYMI QUI SUB ALEXANDRO IMP. VIXISSE ANNO CHRISTI CCXXXVI PERHIBETUR. LIBER GENERATIONIS AB ADAM USQUE AD ORDINEM [a 1Kb] QUAE CONTINETUR IN HOC LIBRO.
[Col. 0657]

    [Col. 0657D] Dinumeratio temporum et annorum. Generationes saeculi usque in hunc diem. Terrae divisio tribus filiis Noe.
    Declaratio gentium, quae ex quibus factae sunt, et quas singuli terras et civitates sortiti sunt: quantae insulae [Col. 0658D] clarae: qui, ex quibus gentibus transmigraverunt: quot flumina nominata: quot montes nominati.
    Quot Judices: et quis quot annis populum judicavit.
    Quot Reges in Tribu Juda: et quis quot annis regnavit.
    [Col. 0659A] Declaratio Paschae, et quis quando servavit ex temporibus Moysi in hunc diem.
    Reges Persarum a Cyro, et quis quot annis regnavit.
    Reges Macedonum ab Alexandro, et quis quot annis regnavit.
    Imperatores Romanorum ab Augusto, et quis quot annis imperavit.
    Tempora Olympiadum ab I fito, usque in praesentem Olympiadem.
    [Col. 0660A] Nomina Patriarcharum ac generationes.
    Nomina Prophetarum. Mulieres Prophetissae.
    Nomina Regum Hebraeorum et Regum qui in Samaria regnaverunt supra decem Tribus: et quis quot annis regnavit.
    Nomina Sacerdotum.
    Nomina Episcoporum Romae, et quis quot annis praefuit.





PRAEFATIO.
[Col. 0659]

[Col. 0659A] QUANDOQUIDEM oportet [a 1Kb] instructum esse veritate, necessarium existimavi, fratres charissimi, hunc in brevi de sanctis Scripturis facere sermonem ad corroborandam doctrinam, ut per paucas enarrationes, [Col. 0659B] non sine causa inquisitas virtutes veritatis citius agnoscamus, abscindentes prius indoctorum generatam contentionem, [b 1Kb] quae obumbrat sensus, hujuscemodi indoctum edoceat. Summa autem cum industria praevidere cupientes juxta veritatem cognoscimus Gentium divisionem, et parentum dinumeratam generationem. [c 1Kb] Inhabitatorum quoque tempora, bellorum commissiones, et Judicum [d 1Kb] tempora, dispensationes, et Regum annos, et Prophetarum tempora qui et ex [Col. 0660A] quibus regibus nati sunt, qualesque captivitates populi, quibus regibus, et quibus judicibus contigerint; quique sacerdotes, quibus temporibus fuerint, et quae perditio facta sit. [e 1Kb] Quo autem modo generatio [Col. 0660B] seminis Israel de Patribus in CHRISTO completa sit, et quot quantique per quanta tempora dinumerentur anni a creatura saeculi usque in hunc diem.

Existimavimus autem incipientes a Genesi juxta verborum ostensionem, [f 1Kb] sicut expetit, declarare, non ex nostra quadam parte, sed ex ipsis sanctis Scripturis testificari. Hinc ergo occasionem arripientes juxta ordinem de Genesi sermonem facimus.



INCIPIT NARRATIO.
[Col. 0659]


SECTIO PRIMA. Liber generationis hominum
[Col. 0659B]

[Col. 0659C] Quo die fecit Deus Adam, ad imaginem Dei fecit eos.

    Vixit autem Adam annis CCXXX et genuit Seth.
    Vixit autem Seth annis CCV et genuit Enos.
    Et vixit Enos annis CLXI et genuit Cainan.
    Et vixit Cainan annis CLXX et genuit Malaleel.
    [Malaleel vixit] annis CLXV et genuit Jared.
    Et vixit Jared annis CLXII et genuit Enoch.
    Et vixit Enoch annis CLXV et genuit Mathusalam.
    Et vixit Mathusalam annis CLXVII et genuit Lamec.
    Et vixit Lamec annis CLXXXVIII et genuit Noe.
    Et erat Noe annorum D, et genuit tres filios Sem, Cham et Japhet.
    Post annos autem C, postquam generatus est Sem, [Col. 0659D] fit diluvium, cum esset annorum sexcentorum Noe.
    Fiunt ergo ab Adam usque ad Diluvium generationes XI, anni II, MCCXLII. Istae sunt generationes Sem.
    Sem cum esset annorum C genuit Arfaxat anno secundo post Diluvium.
    Et vixit Arfaxat annis CXXXV et genuit Cainan.
    Et vixit Cainan annis CXXX et genuit Sale.
    [Col. 0660B] Et vixit Sale annis CXXX et genuit Heber.
    Et vixit Heber annis CXXXIV Phalec.


[Col. 0660C] Usque ad hunc, generationes V, annis DXXIX; ab Adam autem, generationes XV, anni sunt II, MDCCLXXI.



SECTIO II. Divisio terrae et de tribus filiis noe.

Post diluvium autem, Sem, Cham et Japhet, trium fratrum, tribus divisae sunt.

Et Sem quidem primogenito a Persida et Bactris usque in India longe et usque in Rhinocoruris est.

Cham autem secundo a Rhinocoruris usque Gadira.

Japhet autem tertio a Media usque Gadira ad [g 1Kb] Buroam.

Habet autem Japhet flumen Tigridem, qui dividit Mediam et Babyloniam: Sem autem Euphratem, et Cham Geon, qui vocatur Nilus.

[Col. 0660D] Confusae sunt autem linguae post diluvium. Erant autem quae confusae sunt linguae LXXII, et qui Turrem aedificabant erant gentes LXXII, quae etiam in linguis super faciem totius terrae divisae sunt.

Nebrot autem gigas, filius Chus, Aethiops, in escam [h 1Kb] inediis venando subministrabat bestias in cibum.

[Col. 0661A] Vocabula autem LXXII haec sunt.



SECTIO III.

    Filii Japhet [a 1Kb] , Gamer, ex quo Cappadoces . . .
    Magog, de quo Celtae et Galatae.
    Madae, de quo Medi.
    Van, de quo Graeci et Jones.
    Thobel, unde et Thalienses.
    Mosoc, unde Illyrici.
    Thiras, unde Thraces.
    Cethyn [b 1Kb] , unde Macedones.
    Et filii Gamer, Ascanaz, de quo Sarmatae.
    Rifan, de quo Sauromatae.
    Thogorma, de quo Armenii.
    Et filii Van, Elisan, unde Siculi.
    [Col. 0661B] Tharsis, ex quo Hiberi, qui et Tyrreni.
    Cithu [c 1Kb] , de quo Romani, qui et Latini, Rhodi: omnes XV.


De his exstiterunt Insulae gentium; sunt autem Cyprii ex Citiensibus.

Ex Japhet siquidem invenimus, et eos qui sunt ad Borram ex ipsis de ea tribu Citiensium.

Sunt autem ex ipsis etiam gentes quae sunt [d 1Kb] in Ellada, praeter eos qui postmodum advenerunt ibi: Reges qui habitaverunt civitatem, quae apud Graecos honoratur, Athenas et Thebaeorum: quoniam Sidoniorum sunt inhabitatores; et quicumque sunt alii similiter, posthaec apud Helladam transmigraverunt. Cognoscimus autem haec ex lege et prophetis.

Erant ergo de Japhet ad confusionem Turris Tribus [Col. 0661C] XV. Et hae gentes Japhet a Media usque vesperum Oceani diffusae sunt, attendentes usque ad Borram.

Medi, Albani, Gargani, Arrei, Armeni, Amazones, Culi, Corzieni, Benageni, Cappadoces, Paflagones, Mariandeni, Tibarenses, Chalibes, Mossynnoecii, Colchi, Melanceni, Sarmatae, Sauromatae, Meotes, Scytes, Tauri, Thraces, Bastarni, Illuri, Macedones, Hellenes, Graeci, Libyes, Istri, Vieni, Davni, [e 1Kb] Dapnes, Calabri, Pici, Latini qui et Romani, Tyrreni, Galli qui et Celtae, Libyestini, Celtiberi, Hiberi, Galli, Aquitani, Illuriani, Basanotes, Cyrtani, Lusitani, Vaccei, Cunienses, Brittones qui et in insulis habitant.

Qui autem eorum noverunt litteras, hi sunt: Hiberi, Latini qui vocantur Romani, Hispani, Graeci, [Col. 0661D] Armeni.

Sunt autem fines eorum ad Borram usque Gadiram, a Potameda fluvio usque [f 1Kb] Mastusiadilion.

Terrae autem eorum hae sunt: Media, Albania, Amazonis, Armenia minor, Armenia major, Cappadocia, [Col. 0662A] Paflagonia, Galatia [g 1Kb] , Collis Indiae, Bosphorma, Mediacrris, Sarmatia, Tauriana, Scythiae, Bastarnia, Thracia, Macedonia, Dalmatia mollis, Thessalia, Locria, Boeotia, Aetolia, Attica, Acaia, Pellenia quae appellatur Peloponnesus, [h 1Kb] Arcanea, Epirotia, Illyria, Aodimus, Hadriace ex qua pelagus Hadriaticum, Calatia, Lusitania, Italia, Thusgene, Massalia, Celtes, Gallia, [i 1Kb] Hispania, Galli, Hiberia, Hispania major.

Huc usque desinit terra Japhet, usque ad Britannicas Insulas omnes ad Borram respicientes.

Sunt autem his et Insulae istae: Britannicae, Sicilia, Euboea, Rhodus, Chius, Lesbus, Cithera, Jacentus, Cefalenia, Ithace, Corcyra, et Cyclades Insulae, et pars quaedam Asiae, quae appellatur Jonia.

[Col. 0662B] Flumen autem est his Tygris dividens inter Mediam et Babyloniam. Hi sunt fines Japhet.



SECTIO IV.

Filii autem Cham: Chus, ex quo Aethiopes.

Mesraim, ex quo Aegyptii.

Phud, de quo Trogloditae.

Chanaan, de quo Afri et Phenices.

Et filii Chus: Saba, Evilat, Sabat, Regma et Sagabacata.

Filii autem Regma, Saba et Dadan.

Et Chus genuit Nebroth.

Aegyptiorum patriae, cum Mesraim patre ipsorum, VIII. Dicet enim, Et

Mesraim genuit Ludim, unde Lydii; Enemim de [Col. 0662C] quo Pamphilii; Labain, de quo Laboez; Nepteoïn et Patrosonin, unde Cretes; [j 10Kb] Casluin unde Lycii, unde exierunt Philistim; et Capturim, unde Cilices.

Chananaeorum sunt patriae cum patre eorum XII. Dicit enim, Et

Chanaan genuit Sidona primogenitum, ex quo Sidonii, et Cheteum, et Jebyseum, et Amorreum, et Gersesseum, et Araceum, et Euveum, ex quo Tripolitae, et Aseneum, et Aradium, unde Aradii, et Samareum, et Amathi, unde Amathusi.

Est autem habitatio eorum a Rinocoruris usque Gadiram.

Ex his autem nascuntur reges vel gentes: Aethiopes, Trogloditae, Aggei, Isabini, Ictyofagi, Velanni, Aegyptii, Phoenices, Libyes, [k 1Kb] Marmaredae, Charisilittae, [Col. 0662D] Mysi, Mossynoeci, Friges, Magones, Bithyni, Nomades, Lycinii, Mariandeni, Pamphyli, Minisci, Dipisideni, Lygallii, Cilices, Maurosii, Cretae, Magartae, Numidae, Macrones, Nasamones.

Hi possident ab Aegypto usque ad Oceanum.

[Col. 0663A] Sunt autem Insulae in his communes hae: Corsola, Lupadus, Agaudius, Meletae, Cercenna, Menis, Cardinia, Galata, Corsuna, Creta, Gaulus, Rheda, Ethera, Careatus, Astypala, Chius, Lesbus, Tenedos, Imbrus, Jassus, Cobus, Chnidos, Nisurus, Megistae, Cyprus.

Qui autem eorum sunt litterati, hi sunt; Phenices, Aegyptii, Pamphyli, Phryges.

Sunt autem fines Cham a Rinocoryris, quae dividit Syriam et Aegyptum, usque Garira in longum.

Nomina autem gentium, haec sunt: Aegyptus et Aethiopia quae tendit adversus Indiam, et altera Aethiopia, unde proficiscitur flumen Aethiopum, Erythrea, quod est rubrum attendens ad Orientem: Thebea Libyae, quae extendit usque Syrtes, habens gentes has: Nasamonas, Macas, Tautameos: Libya quae a [Col. 0663B] Lepti extendit usque minorem Syrtim: Numidia, Masseria, Mauritania quae extendit usque Herculeas, quod est Heracleoticas stelas contra Gadiram.

Habet autem ad Borram maritimam Ciliciam, Pamphyliam, Pisidiam, Mysiam, Lycaoniam, Phrygiam, Camaliam, Lyciam, Cariam, Lydiam, Mysiam aliam, Troadem, Aolidem, Bityniam veterem, Phrygiam altiorem.

Habet etiam Insulas has: Sardiniam, Cretam, Cyprum, et flumen Geon qui appellatur Nilus. Dividit autem inter Cham et inter Japhet, et os vespertini maris. Haec media Cham generatio.



SECTIO V.

De Sem autem seniore filio Noe, sunt tribus cognitae [Col. 0663C] XXV; ad Orientem inhabitaverunt.

Filii Sem, Aelam, de quo Aelymei et Assyrii: Et Arfaxat, unde Chaldaei et Ludii, unde Lazones: Et Aram, unde Ethes: priores hos excidit Abraham: et filii Aram Oscevi, de quo Lidii; et Gart, de quo Gaspheni; et Mosoc, unde Mossyni: Et

Arfaxat genuit Sala, et Sala genuit Heber, unde Hebraei: et Heber nati sunt duo filii, Falec et Deboc, unde ducitur genus Abraham; et Tactem, et Jectan. Jectan autem genuit Elmodal, de quo Indi; et Salef, de quo Bactriani; et Asarmot, de quo Arabes priores; et Duran, de quo Camebi; et Derra, de quo Mardi; et Ezei, de quo Ariani; et Declam, de quo Cedrusi; et Gebal, de quo Scythii priores; et Abimeel, de quo Hircani; et Sabat, unde Arabi primi: [Col. 0663D] et Ufir, de quo Armenii, et Oevilat, unde Gemnosofitae. Hi omnes Bactriani.

Omnes autem de tribus filiis Noe sunt LXXII.

Omnium autem filiorum Sem habitatio est [a 1Kb] a Bacris usque Rhinocoruris, quae dividit Syriam et Aegyptum, et Rubrum mare ab ore Arsinoes, quae est Indiae.

Hae sunt autem quae sunt factae ex his Gentes: Hebraei qui Judaei, Persae, Medi, Poenes, Arriani, Hircani, Assyrii, Indi, Macardi, Parthi, Germani, Helymei, Cessei, Arabes primi, Cedrusii, Scytae, [Col. 0664A] Arabes ultra, Sapientes qui dicuntur Gymnosofitae, nudi sapientes.

Habitatio autem eorum usque Rinocorura et Cilicia.

Qui autem eorum noverunt litteras, hi sunt: Judaei, Persae, Medi, Chaldei, Indi, Assyrii.

Est autem habitatio eorum, id est filiorum Sem, in longum quidem ab India usque Rinocorura: lata autem a Perside et Bactris usque Indiam.

Vocabula autem gentium haec sunt: Persis, Bactrianae, Hircania, Babylona, Corbulia, Assyria, Mesopotamia, Arabia vetus, Alimales, India, Arabia eudaemon, Coelessyria, Commagena, et Fynicia, quae est filiorum Sem.



SECTIO VI.

[Col. 0664B] Gentes autem quae linguas suas habent, hae sunt: Hebraei qui et Judaei, Assyrii, Chaldaei, Persae, Medi, Arabes, Madian, Adiabenici, Taleni, Alamosenni, Saraceni, Magi, Caspii, Albani, Indi, Aethiopes, Aegyptii, Libyes, Chetei, Cananaei, Ferezaei, Euvei, Gergesei, Jebusei, Idumei, Samaritae, Foenices, Syri, Cilices, Tharsenses, Cappadoces, Armenii, [b 1Kb] Hibeni, Librani, Scytae, Colchi, Sanni, Rosphorani, Asiani, Hisaurienses, Lycaones, Pysidae, Galatae, Paflagones, Fryges, Achai, Thessali, Machedones, Traces, Mysi, Bessi, Dardani, Sarmatae, Germani, Pannoni, Peones, Norici, Dalmatae, Romani qui et Latini, Ligures, Galli qui et Celtae, Aquitani, Brittani, Hispani qui et Tyrreni, Mauri, Baccuates, et Massennes, Getuli, Afri qui et Barbares, Mazicei, [Col. 0664C] Garamantes qui et Marmaredae, qui usque Aethiopiam extenduntur.



SECTIO VII.

Necessarium autem putavi et inhabitationes Gentium et cognominationes declarari.

Incipiam autem ab Oriente: Persarum et Medorum inhabitatores Parthi et vicinae gentes pacis usque Syriam coele.

Arabum inhabitatores Arabes Eudaemones: hoc enim nomine appellantur.

Chaldaeorum inhabitatores Mesopotameni.

Madianensium inhabitatores Cynedocolpitae et Troclodytae et Icthyofagi.

Graecorum autem gentes et vocabula V: Jones, Arcades, [Col. 0664D] Boeoti, Aeoli, Lacones.

Horum inhabitatores fuerunt Pontici, Bitini, Troes, Asiani, Cari, Legii; Pamyli, Cyrinei, et Insulae plures, id est Cyclades quidem decem quae Myrti pelagum continent. Haec sunt autem nomina earum:

Andrum, Tenoemteo, Naxus, Geos, Gyarus, Delos, Fynus, Renea, Cyrnos, Maraton. Sunt autem et aliae Insulae majores XII, quae etiam civitates habent plurimas, quae dicuntur Sporades, in quibus inhabitaverunt Graeci. Haec sunt autem nomina earum: Euboea, Creta, Sicilia, Cyprus, Coos, Samus, Rhodus, [Col. 0665A] Chius, Thapsus, Lemnus, Lesbus, Samotrace. Est autem a Boeotia Euboea: sicuti ab Jone Jonides civitates XVI hae: Cladiomena, Mitylene, Focaea, Priene, [a 1Kb] Eryt, Samos, Teos, Colofon, Cius, Efesus, Smirna, Perinthus, Byzantium, Calcedon, Pontus et Amisos libera.

Romanorum, qui et Citiensium, gentes et inhabitationes hae sunt: Tusci, Emilienses, Pincentes, Campani, Apulienses, Lucani.

Afrorum gentes et inhabitationes hae sunt: Lebdeni, Cinti, Numidae, Nasamones, Saci.

Insulae autem hae sunt, quae habent civitates: Sardinia, Corsica, Girda quae et Benigga, Cercyna, Galata.

Maurorum autem gentes et inhabitationes hae sunt: Musulani, Tingitani, Caesarienses.

[Col. 0665B] Hispanorum autem gentes et inhabitationes hae sunt, Tyranni et Turrenorum, qui et Terraconenses, Lysitani, Beticii, Autryconi, Vascones, Calleci, qui et Astures.

Insulae autem quae pertinent ad Hispaniam Terraconensem tres sunt, quae appellantur [b 1Kb] Valliaricae. Habent autem civitates V has: Ebuso, [c 1Kb] Palme, Pollentia, quae dicitur Majorica, Tomaene, Magone, quae appellatur Minorica.

Harum inhabitatores fuerunt Cananei fugientes a facie Jesu filii Nave: nam et Sidona qui condiderunt et ipsi Cananei. Gadis autem Jebusaei condiderunt, et ipsi similiter profugi.

Gallorum autem Narbonensium gentes et inhabitationes: Amaxobii Graece, Sarmatae.

[Col. 0665C] Et hos autem necessarium fuit declarare tibi, ne ignotarum gentium vocabula, et gentes, et manifesta flumina ignorares.



SECTIO VIII.

Incipiam ergo dicere de gentibus ab Oriente.

Adiabenici et Taleni contra Arabiam, Saraceni, Saraceni alii Atalenos contra Arabiam. Albani contra Pylas Caspias. Madianitae majores, quos expugnavit Moyses, inter Mesopotamiam et mare Rubrum: Minor autem Madian est contra mare Rubrum juxta Aegyptum, ubi regnavit Ravel socer Moysi qui et Jothro.

Contra Cappadoces a parte dextra Armenii, Hiberii, [d 1Kb] Birrani, Scytae, Colchi, Bosphorani, Sani qui appellantur Sannices, usque Pontum extendentes; ubi est Accessus, Absarus, et Sebastopolis, Ussilimen [Col. 0665D] quod est portus, et Pasius flumen, usque Trapezunta extenduntur hae gentes.

Montes autem sunt nominati XII: Caucasus, Taurus, Atlas, [e 1Kb] Parnaysus, Citeron, Helicon, Parthenius, Nysa, Lucabantus, Penius, Olympus, Libanus.

Flumina autem sunt magna et nominata XLI: Indos qui et Fison, Nilus qui et Geon, Tigris, Euphrates, Jordanis, Cefisos, Tanais, Menos, Erimanthus, Alys, Asopus, Thermodon, Erasinus, Rius, Borusthenes, Alfaeus, Taurus, Eurota, Meander, Hermus, [Col. 0666A] Axius, Pyramus, Bajus, Hebron, Sangarius, Achelous, Peneus, Ebenus, Sperchius, Cayster, Simois, Scamander, Strymon, Parthenius, Ister, Illarius qui et Danubius, Rhenus, Rhodanus, Betis, Heridanus, Thember qui nunc dicitur Tiberis.

Filiorum igitur trium Noe tripartitum saeculum divisorum.

Et quidem Sem primogenitus accepit Orientem; Cham autem Mediterraneum; Jafet Occidentem. Et ostensis gentibus, quae de quo creatae sint, necessario decurremus ad annos.



SECTIO IX.

Falec annorum CXXX genuit Ragau.

Ragau annorum CXXXII genuit Seruch.

[Col. 0666B] Seruch annorum CXXX genuit Nachor.

Nachor annorum LXXIX genuit Tharam.

Thara annorum LXX genuit Abraham.

Abraham autem erat annorum LXXV, quo tempore edixit illi Deus, ut exiret de terra sua, et de domo patris sui, et veniret in terram Chanaam.

Fiunt igitur a divisione usquequo venit Abraham in terram Chanaam generationes quinque, anni DCXVI: ab Adam autem generationes XX, annis III, MCCCLXXXVII.

Conversatus est autem cum Chanaam annis XXV et genuit Isaac.

Isaac annorum LX genuit Jacob.

Jacob annorum LXXVI genuit Levi.

Levi annorum XL genuit Caath.

[Col. 0666C] Caath annorum LX genuit Amram.

Amram annorum LXX genuit Aaron.

In octogesimo autem et tertio anno Aaron, egressi sunt filii Israel de Aegypto, ducente eos Moyse.

Fiunt igitur omnes anni CCCCXXX.

In deserto XL annos facit populus sub Moyse.

Jesus Nave transito Jordane facit in terra annos XXVII, bellum agit annis VII, et postquam possedit terram vixit annis XX.

Fiunt ergo, ex quo Abraham venit in terram Chanaam, usque ad mortem Jesu Nave, generationes numero VII, anni D; ex Adam autem generationes XXVII, anni III, MCCCLXXXIV.



SECTIO X.

[Col. 0666D] Post mortem vero Jesu peccans populus traditur Cusarsaton regi Mesopotamiae, cui servit annos VIII, et cum clamasset ad Dominum, exsurrexit Gothoniel frater Caleb junior de Tribu Juda, qui denuntiavit ipsi Cusarsaton, et occidit illum, et gessit ducatum populi annis XXXI.

Et iterum dum peccaret, traditus est Eglon regi Moab, et servivit illi annis XVIII. Converso autem populo surrexit Aod, vir de Tribu Effrem, et occiso Eglon, principatus est populo annis LXXX.

[Col. 0667A] Mortuo autem Aod, delinquens populos traditus est Jabin regi Cananaeorum, cui servivit annis XX. Sub eo prophetavit Deborra, uxor Lapidod, de Tribu Effrem: et per ipsam ducatum gessit Barac Aminoen, de tribu Neptalim. Hic denuntiavit Jabin regi, et occidit eum, et regnavit judicans cum Deborra annis XL.

Post cujus mortem peccavit populus, et traditus est Madianeis annis VII, super quos surrexit Gedeon de tribu Manasse, qui in CCC viris, CXX hostium M. perdidit. Hic rexit populum annis XL.

Hujus filius Abimelec.

Post hunc praefuit populo Thole filius Fale, filii Caram, de tribu Effrem annis XX.

Post hunc, judicavit Jair Galadites de tribu Manasse, [Col. 0667B] et praefuit annis XXII.

Post hunc, peccans populus traditus est Ammanitis annis XVIII, et cum clamasset ad Dominum, surrexit illis princeps Jepte Galaadita, de tribu Gad, de civitate Masefath; et gessit ducatum annis VI.

Post hunc, judicavit Elon annis X.

Post hunc, judicavit Hebron filius Allelon Farathonoin, de tribu Effrem, annis VIII.

Post hunc, peccans populus traditur Allofilis per annos XL.

Post haec, conversis filiis Israel surrexit Samson, filius Manoe, de trihu Dan. Hic debellavit Allofilos, et gessit principatum annis XX.

Post hunc, Heli sacerdos judicavit annos XX.

Post, Samuel propheta unxit Saul in regem, et [Col. 0667C] ipse judicavit populum annis XXX.

Post tempus, cum regnaret David, eduxit arcam de domo Aminadab, et divertit vitulos; et cum reverteretur opposuit manus filius Aminadab, nomine Oza et percussus est: et timuit David, et induxit illam in domum Abeddarat Gethei, et fecit ibi menses tres.

Regnavit autem Saul annis XXX. Erat autem illi dux Abner, filius Ner. Ipse autem Samuel unxit David in regem.

Fiunt igitur ab Jesu usquequo conversus cepit David regnum in tribu Juda, generationes IX: annis CCCCLXXX; ab Adam autem generationes XXXIV; an. IV, MCCCLXIV.



SECTIO XI.

[Col. 0667D] Deinceps regnat David annis XL mensibus sex.

In Ebron autem regnavit annis VII mensibus sex, et in Jerusalem annis XXXIII. Sub hoc sacerdos Abiathar, filius Abimelec, ex genere Heli, et ex alia patria Saddoc.

Prophetabant autem temporibus David, Gad et Nathan. Erat autem ipsi David dux Joad, filius Sarviae [a 1Kb] , sororis David. Hic dinumeravit populum; et erat numerus, quos numeravit filiorum Israel millies centies milleni: filii autem Juda quadringenties septies milleni. Levi autem et Benjamin non dinumeravit. Numerus autem eorum qui ceciderunt ex Israel, LXX millia.

[Col. 0668A] Post David autem regnat Salomon filius ejus annis XL, et sub ipso adhuc Nathan prophetat: et Achias ex Selon, et inter eos sacerdos Saddoc.

Post Salomonem, regnat Roboam filius ejus annos XIV: sub hoc divisum est regnum et regnavit in Samaria Jeroboam servus Salomonis, de tribu Effrem, prophetat autem, et sub Jeroboam Achias Selonites, et Sameas filius Aelami.

Post Roboam, regnat Abias filius ejus annis XVII.

Post Abiam, regnat Asab filius ejus annis XLI. Hic in tempore senectutis pedes doluit. Prophetabat autem sub eo Azarias.

Post Asab, regnat filius ejus Josaphat annis XXV. Sub hoc prophetat Helias, et Micheas filius Jemblas, et Abdias filius Ananiae. Sub Michea autem erat [Col. 0668B] pseudopropheta Sedecias filius Cananaei.

Post Josaphat, regnat filius ejus Joram annis XX, et sub ipso prophetat Helias, et post hunc prophetat Heliseus sub filio Joram Ochozia, sub quo populus in Samaria filios suos, et stercus columbinum manducabat, regnante in Samaria Joram.

Post Joram regnavit filius ejus Ochozias anno uno: et sub hoc prophetat Gothol et Labdone.

Post hunc, regnat Gotholia, mater Ochoziae, annis VIII. Quae exsurgens occidit natos filii sui: erat enim de genere Achab regis Israel: soror autem Ochoziae, nomine Zosabaae, cum esset Joiadae Sacerdotis uxor, furata est Joas, filium Ochoziae, cui Joiada sacerdos imposuit regimonium. Prophetat autem sub Gotholia Eliseus.

[Col. 0668C] Post hanc, regnat Joas filius Ochoziae annis XL. Hic interfecit Zachariam filium Joiadae sacerdotis.

Post Joas, regnat filius ejus Amasias annis VIII.

Post Amasiam, regnavit filius ejus Ozias annis LII. Hic leprosus fuit usquequo moreretur. Judicabat autem sub eo Joatham filius ejus. Prophetabant sub Ozia, Amos et Esaias filius ejus, et Ozeae filius Beheri, et Jonas filius Amathi ex Gofer.

Post Oziam, regnat filius ejus Joatham annis XVI. Sub hoc prophetae Esaias, Osee, Micheas Morathita, et Joel filius Batuel.

Post Joatham, regnat filius ejus Achas annis XV, et sub hoc prophetae Esaias, Osee et Micheas: sacerdos autem Urias. Sub hoc Salmanassar rex Assyriorum eos qui erant in Samaria transmigravit in Mediam [Col. 0668D] et Babyloniam.

Post Achas, regnavit filius ejus Ezechias annis XXV. Sub hoc prophetae Esaias, Micheas, et Osee.

Post Ezechiam, filius ejus Manasse ann. LV.

Post Manasse, regnat filius ejus Amos annis duobus.

Post Amos regnat filius ejus Josias annis XXXI. Hic Idola et altarium Samariae dissipavit. Sub hoc Pascha celebratum est anno XVIII regni ejus. Nam ex quo mortuus est Jesu Nave, non est servatum Pascha sicut tunc. Sub hoc Celcias sacerdos pater Jeremiae prophetae invenit in sacrario librum Legis in XVIII anno regni Josiae. Prophetant autem sub eo Oliba uxor [Col. 0669A] Sellim a veste sacerdotis, et Sofonias et Jeremias, sub quo pseudopropheta Ananias.

Post Josiam, regnat Sofonias annis quinque, mensibus undecim.

Post Sofoniam, regnat Joachas filius ejus menses quatuor. Hunc ligavit Nechao rex Aegypti, et adduxit in Aegyptum, ordinato in loco ejus Eliachim, qui cognominatus est Joachim, regnat annis XI. Sub hoc prophetat Jeremias, et Buzi, et Urias filius Samace ex Cariathiarim. Hunc Nabuchodonosor ligavit eatenis aereis Joachim regem Juda, et duxit in Babylonia.

Post Joachim, regnat filius ejus Joachim annis tribus; et hunc ducit ad eum compeditum Nabuchodonosor rex Babylonis, et alios cum eo.

[Col. 0669B] Per ipsum, constituitur in loco ejus frater Joachim, cujus nomen Sedecias, qui et Jechonias, qui regnavit annis XI.

In anno duodecimo transmigravit illum in Babyloniam, effossis oculis, et populum transduxit cum eo, praeter paucos, qui postea in Aegyptum descenderunt. Prophetant autem sub Sedecia Jeremias et Ambacum, in anno autem IX regni ejus prophetavit in Babylonia Ezechiel. Post hunc prophetae Nahum et Malachias, et Daniel, qui vidit de hebdomadis in primo anno Darii regis, filii Assueri, de semine Medorum, qui regnavit super regnum Chaldeorum.

In primo autem anno regni sui Cyrus dimisit populum redire in Jerusalem. Eo tempore, quo templum aedificavit, prophetant simul Aggeus et Zacharias: [Col. 0669C] post quos Neemias filius Acheli de semine Israel fabricavit civitatem Hierusalem, cum esset ab annis Artaxersis regis: et post hunc secundus Mardochaeus.



SECTIO XII.

Fiunt igitur a David usque Sedechiae, qui et Zeconiae, transmigrationem, generationes XVIII, annis CCCCLXXVIII, menses IX; ab Adam autem usque in transmigrationem Babyloniae sub Jechonia, generationes LI, anni IV, MDCCCXLII, menses IX.

Et post transmigrationem Babyloniae, usque ad generationem Christi, generationes XIV, an. DCLX; et a generatione Christi usque ad Passionem, anni XXX; et a Passione usque ad hunc annum, qui est XIII imperii Alexandri annus, an. CCVI.

[Col. 0669D] Fiunt igitur omnes anni ab Adam, usque ad tertium decimum Alexandri imperatoris annum, anni V, MDCCXXXVIII.

Ut autem et aliter ostendamus non tantum per tempora regum, sed etiam a quo Pascha servatum est, dinumerantes simul annos dicemus

Ab Adam usque diluvium an. II, MCCXLII.

A diluvio usque ad exitum Abraham de terra sua MCXLV.

Hinc usquequo exirent Israelitae de Aegypto, educente eos Moyse, quando et Pascha fecerunt, anni sunt CCCCXXX.

[Col. 0670A] Ab Exodo Aegypti usque in transitum Jordanis, quando Jesus Pascha celebravit, sunt anni XLI.

Ezechias post annos CCCCLXIV celebravit Pascha.

Post Ezechiam Josias anno CXIV Pascha celebravit.

Post Josiam Heszras post annos CVIII Pascha celebravit.

Post Heszram [a 1Kb] Servatoris usque gene rationes Christi post annos DLXIII Pascha fit.

A generatione autem Christi post XXX annos, cum passus est Dominus, Pascha celebratur, ipse enim erat justum Pascha.

A passione autem Domini usque in XIII annum imperii Imperatoris Alexandri Caesaris anni CCVI servatum est Pascha, quod in commemorationem Domini [Col. 0670B] nostri Jesu Christi servatur a nobis.

Fiunt igitur omnes anni Adam usque in hunc diem anni quinquies mille septingenti triginta octo.



SECTIO XIII. Reges Persarum ex tempore Cyri.

    Cyrus regnavit Persis annis XXX.
    Post hunc, Cambyses annis novem.
    Smerdius Magus mensibus octo.
    Darius annis XXXVI.
    Xerxes annis XXVI.
    Artaxerxes Longimanus annis XXXVI.
    Xerxes dies sexaginta.
    Sogdianus menses septem.
    [Col. 0670C] Darius Nothus annis XVIII.
    Artaxerxes, Cyri junioris frater, annis LXII.
    Ocor, qui et Artaxerxes annis XXXIII, mensibus septem.
    Arses Nothus annis tribus.
    Darius annis XII. Hic est quem Alexander Macedo deposuit in bello, quod fuit inenarrabile.
    Fiunt omnes anni CCXLV.


Post quos, tempora jam apud Graecos ex constructione Olympiadum sunt clara: nam usque ad Alexandrum Macedonem fuerunt Olympiades CXIV, quae faciunt annos CCCCLVI, ab Iphito qui constituit Olympiades.

Ab Alexandro usque ad Christum Olympiades LXXX, quod sunt anni CCCXX.

[Col. 0670D] A Christo autem usque annum XIII Imperii Alexandri Olympiades LVIII, quod sunt anni CCXXXVI.

Sunt ergo omnes Olympiades usque annum XIII Alexandri Caesaris Olympiades CCLIII, quod sunt anni MXII.



SECTIO XIV. Nomina creaturae.

Adam, Seth, Enos, Cainan, Malaleel, Jared, Enoc, Matusalam, Lamech, Noe, Sem, Arfaxat, Sala, Heber, Falec, sub quo divisa est terra, Ragau, Seruc, Nagor, Thara, Abraham, Isaac, Jacob, Juda, Fares, Esrum, [Col. 0671A] Aram, Aminadab, Naasson, Salmon, Boz, Obet, Jesse, David, Salomon, Roboam, Abiam, Asa, Josaphat, Joram, Ochozias, Joas, Amasias, Ozias, Joatham, Achaz, Ezechias, Manasses, Amos, Josias.

Josias autem genuit Jonaan et Joachim et fratres ejus, Eliachim qui et Joachim et Sedeciam qui et Jeconias dictus est Salum.

In transmigratione autem Babyloniae Joachim genuit Jechoniam et Sedeciam. Jeconias autem genuit Salathiel, Fanneam et Sale, Saer et Jeconiam, Ortamno et Deebi et Filifania, Zorobabel et fratres ejus Abiut et Masolam et Ananias, et Saladi soror eorum, et Sedbel et Thoul, et Archia, et Asadia, et Sobesec.

Aedificatum est autem sanctuarium tempore Zorobabelis, cujus filius Abiud: dehinc Eliachim, Azor, [Col. 0671B] Sadoc, Achim, Heliud, Eleazar, Mathan, Jacob, Joseph, cui desponsata fuit Virgo Maria, quae genuit Jesum Christum ex Spiritu sancto.



SECTIO XV. Prophetarum nomina.

Adam, Noe, Abraham, Isaac, Jacob, Moyses, Aaron, Jesus Nave, Heldad et Modat, Natan, David, Salomon, Elmodac, Achias Silonita, Sameas filius Elam, Ananias, Helias, Micheas filius Emblac, Abdiu, Heliseus, Abladan, Amos, Esaias, Osee filius Beeri, Joanas, Micheas, Raban, Johel filius Batuel, Jeremias filius Helciae sacerdotis, Sophonias, Buz, Ezechiel, Urias, Sameas, Ambacuc, Naum, Daniel, Malachias, Aggaeus, Zacharias, et sub Christo Simeon [Col. 0671C] et Joannes Baptista.

Item Mulieres Prophetissae, Sarra, Rebecca, Maria soror Moysi, Debbora, Oliba et sub Christo Anna, Elisabeth, Maria quae genuit Christum.



SECTIO XVI. Nomina Regum.

Saul de Tribu Benjamin.

Postquam autem translatum est regnum in Tribum Juda, David, Salomon, Roboam, Abia, Asa, Josaphat, Joram, Ochozias, Joatham, Achaz, Ezechias, Manasses, Amos, Josias, Joachim, Eliachim, Sedecias et Jeconias: sub hoc transmigratio facta est sub Nabuchodonosor.

Nomina regum, qui regnaverunt in Samaria super decem Tribus ex quo regnum divisum est.

[Col. 0671D] Jeroboam filius Nabath annis XXII.

Nabath filius ejus annis duobus.

Saba filius Achiae annis XXIV. Hic vindicavit domum Jeroboam.

Hela filius Base annis duobus.

Zambri annis XII.

Achab filius ejus annis XXII.

Ochosias, filius Achab, et Joram filius Jeconiae, annis XII. Sub hoc filios suos et stercus columbinum hi qui erant in Samaria, manducaverunt.

Jehu, filius Namsi, annis XXVIII. Hic in initio pius fuit: fecit vindictam super domum Achab, occisis Joram et Jezabel, et Ochosia Rege Juda.

Joachaz annis XVII.

[Col. 0672A] Joas filius ejus annis XVI. Hic Amasiam regem occidit, et destruxit de muro Jerusalem cubita CCCC.

Jeroboam, filius Joas, annis XV.

Azarias, filius Jeroboam, mensibus tribus.

Selem, filius Abia, mense uno.

Unornane. filius Gadi, annis decem.

Falacias Manaae annis duobus.

Facea, filius Romeliae, annis decem. Hic obsedit Jerusalem, regnante Achaz, non possedit eam.

Osce, filius Dale, annis octo. Sub hoc decem Tribus transmigratae sunt in regione Medorum a Salmanassar, qui et ipsum Osee colligatum habens abiit, regnante Achaz super duas Tribus in Jerusalem.



SECTIO XVII. Nomina Sacerdotum.
[Col. 0672B]

Aaron genuit Eleazar, Finees, Achias, Razaza, Moriat, Arnaria, Amitob, Settis, Achivas; hujus filius Helias Propheta; et Salon, Joram, Amos Joadae filius, Sedecias, Sedecia, Jehel, Uria, Tieem, Salon qui genuit Celciam, cujus filius Hieremias propheta et Azarias filius Azazae, Sareu, Josedech qui genuit Jesum qui fuit sacerdos, cum instauraretur templum post captivitatem, Celicias, Joachim, Caedue.

Item alia patria, ex qua fuit Ezechiel propheta: Jode, Fatuea, Amorius, Zadiar, Samuhel, Evexia, Melchius, Salon, Comorius, Barracim, Soffonias, Maxses, Celcius, Buzi, Ezechiel.

Item alia patria, unde Heli Sacerdos, cujus filii Finces et Ofin rapiebant immolationem. Princeps [Col. 0672C] patriae de filiis Gaad, Achimelech, Habiathar, Urin, Nathan, Heli.

Item patria Leviticum, unde fuit Samuhel propheta: Chore qui restitit Mosi: filius hujus Helcana, Sufem et Abiar, Zeraam, Chelchanu, Samuel. Huic fuerunt duo filii munerum acceptatores, Johel et Habia.

Initium patriae Levitarum, unde sunt Sacerdotes, ministri et Levitae. Ambram filius Cahaad, filius Levi, filius Jacob. Levi genuit Gerson et Cahaad, et Merari. Filii autem Gerson, Semei et Emeher. Hi filii Levitae et filii Cahaad, Ambram, Esaar Cefron, Odiel. Ambram genuit Moysen et Aaron, et Mariam. Aaron genuit ex Helisabet sorore Naasson, Nadab, et Abiud, et Eleazar, et Ithamar. Mortui sunt autem [Col. 0672D] Nadab et Abiud offerentes ignem alienum. Post Aaron, Eleazar suscepit sacerdotium; post Eleazarum, Finees. Ithamar autem et filius ejus: Isaar autem frater Ambram et ipse Levita. Hujus filii Chore et Nabith et Gazer: et filii Chore Air et Helcana et Abiasap. Hic Chore restitit adversus Moysen et Aaron, et Chao absorptus est in Viriseel. Cebron frater Amram, Aercius, filii ejus Misahel, Elisaphath, et Setis et Dile. Hi Levitae traditi sunt. Omnes autem Aaron et filii ejus Arcae Testamenti, ut ministrarent ei, et tollerent eam: et facta est eis pars decima sacerdotibus initiata, et primogenita, [a 1Kb] et quae in sacrificiis constituta, et primogenito, et destinata Levitis [Col. 0673A] dicta est lex, ut quaecumque acciperent a populo ex decimis, decimas darent Sacerdotibus, ut existimaretur eis tamquam oblatio. Initio eorum traditae sunt illis etiam civitates Refugiorum sex, et harum prata sementina in circuitu cujusque civitatis cubiti duo millia, et aliae civitates XLII; sacerdotibus quidem decem, Levitis vero XIII.

Puto latius nos dixisse, quam speravimus, tamen necessaria pro his qui scrupulosius requirere volunt et multa legerunt: quos existimo facile percipere quae scripta sunt: sed et illi qui pauca legerunt, facilius ad intellectum possunt pervenire ex illis, quae a nobis per breviatam inquisitionem declarata sunt.



SECTIO XVIII. Macedonum Reges juxta Alexandrinos.
[Col. 0673B]

    Alexander filius Philippi, post Darium annis VII
    Ptolemaeus Lagi socer, annis LII.
    Ptolemaeus filius, Philadelfus, annis XXXVIII.
    Ptolemaeus filius, Evergetes, annis XXX.
    Ptolemaeus, Evergetae filius, annis XXV.
    Ptolemaeus Philopator, annis XVII.
    Ptolemaeus frater, annis XXIII.
    Ptolemaeus Fuscus, annis II.
    Evergetes annis XXVI.
    Ptolemaeus Alexas, annis XX.
    Alexander frater Ptolemaei Alexae, annis XVIII.
    Ptolemaeus Dionysius, annis XXIX.
    Cleopatra filia, annis XXV.
    Fiunt insimul anni CCCXLVI.


Sequentia absunt a Canisio.



SECTIO XIX. Imperatores Romanorum.
[Col. 0673C]

    Augustus annis LVII.
    Tiberius annis XXII, mensibus VII, diebus XXIII.
    Caius annis III mensibus novem.
    [Col. 0674A] Claudius annis XIII, mense uno, diebus XXVIII.
    Nero annis XIII, mensibus octo, diebus XXVIII.
    Galba mensibus quinque; diebus XXVI.
    Otho mensibus octo, diebus septem.
    Vitellius mensibus novem, diebus XV.
    Titus annis tribus, mensibus duobus, diebus duobus.
    Trajanus annis XVII, mensibus octo, diebus sex.
    Hadrianus annis XX, mensibus decem, diebus XXVIII.
    Antoninus Pius . . . . mensibus octo, diebus XXII.
    Marcus annis XIX, mensibus quinque, diebus duodecim.
    Commodus annis XII, mensibus octo, diebus XXIV.
    Aelius Pertinax mensibus septem.
    Julianus mensibus duobus, diebus septem.
    [Col. 0674B] Severus annis XIV.
    Antoninus, cognomento Caracalla, Severi filius, annis sex, mensibus novem, diebus duobus.
    Macrinus anno uno diebus sex.
    Antoninus annis sex, mensibus octo, diebus XXVIII.
    Alexander annis tredecim, diebus novem.





SECTIO XX. Regum Hebraeorum.

Saul annis XXX. David annis XL. Salomon annis XL. Roboam annis XVII. Abia annis tribus, Asa annis XLI. Josafat annis XXV. Joram annis novem, Ocosias anno uno, Gotholia mater annis octo, Joas annis XL. Amessias annis XXXVIII. Ozias annis LVIII. Jotham annis XVI. Achas annis XVII. Ezechias annis XXXIX. Manasses annis LV. Amos annis duobus, Josias annis [Col. 0674C] XXXV. Joachim frater Joachaz annis XI. Joachim filius Hemeras, annis tribus captivitatis, Sedecias annis XI. Nabuchodonosor redux annis XV. Cymaroth filius annis XII. Baldasar frater annis XIV. Darius Assuerus annis XLIII. Cyrus anno primo.

Caetera deerant in ms. exemplari.



ANNO DOMINI CCL. CELERINUS, LUCIANUS, CALDONIUS, MOYSES, MAXIMUS, NICOSTRATUS, RUFINUS ET CAETERI CONFESSORES ECCLESIAE ROMANAE ET AFRICANAE.




[Col. 0673]
[EPISTOLAE CONFESSORUM ROMANORUM ET CARTHAGINENSIUM.(C,S)]





EPISTOLA CELERINI AD LUCIANUM.
(Pamel., Rigalt., Baluz., Paris., XX. Oxon., Lips., XXI.)
[Col. 0673C]

ARGUMENTUM hujus et sequentis Epistolae habes istud in Epistola Cypriani XXII. Exempla quoque, inquit, Epistolae Celerini boni et robusti confessoris quam ad Lucianum eumdem confessorem, scripserit, item quid Lucianus ei rescripserit, misi vobis, ut sciretis et laborem circa omnia et diligentiam nostram, et veritatem ipsam disceretis: Celerinus confessor quam sit timoratus, et cautus et humilitate ac timore sectae nostrae verecundus: Lucianus vero circa intelligentiam dominicae lectionis, ut dixi, minus peritus, et circa invidiam verecundiae nostrae relinquendam facilitate [Col. 0673D] sua molestus. Nam cum Dominus dixerit, in nomine Patris et Filii et Spiritus sancti Gentes lingui, et in Baptismo peccata dimitti: hic praecepti et legis ignarus, mandat pacem dari et peccata dimitti in [Col. 0674C] Pauli nomine, et hoc sibi dicit ab illo esse mandatum: sicut in litteris ejusdem Luciani ad Celerinum factis animadvertetis, etc.

Hanc vero et sequentes epistolas, ne Baluzianum opus nimium discinderetur, inter Epistolas Cyprianicas ad tomum quartum rejectas, eo tamen loci, propter accuratam chronotaxim, revocavimus. Vid. infr., t. IV, col. 274.





EPISTOLA LUCIANI AD CELERINUM.
(Pamel., XXII. Rig., Baluz., Paris., XXI. Oxon., Lips., XXII.)

Vide praecedentis Epistolae argumentum ex S. Cypriano acceptum, et notam qua alias haec Epistola remittitur. Infr. t. IV, col. 279.





EPISTOLA OMNIUM CONFESSORUM AD CYPRIANUM.
(Pamel., XVII, Rigalt., Baluz., Paris. XVI. Oxon., Lips., XXIII.)
[Col. 0674D]

ARGUMENTUM. Libellus Martyrum nomine a Luciano scriptus. Vid. infra, tom. IV, col. 268.





EPISTOLA I. CALDONII AD CYPRIANUM ET COMPRESBYTEROS CARTHAGINI CONSISTENTES.
(Pamel. XIX., Rigalt. Baluz. Paris. XVIII., Oxon. Lips. XXIV.)
[Col. 0675A]

ARGUMENTUM.---Cum lapsorum quidam, nova urgente persecutione, Christum essent atque adeo antequam in exilium proficiscerentur, pacem peterent, consulit Cyprianus Caldonius an pax illis danda foret.

(Vid. infra, tom. IV, col. 271.)





EPISTOLA MOYSIS ET MAXIMI PRESBYTERORUM, NICOSTRATI ET RUFINI DIACONORUM ET CAETERORUM CONFESSORUM IN FIDE VERITATIS PERSEVERANTIUM AC ROMAE CONSISTENTIUM AD CYPRIANUM.
(Pamel. Rigalt. Baluz. XXVI., Paris. XXV, Oxon. Lips. XXXI.)

[Col. 0675B] ARGUMENTUM hujus epistolae recitat infra epistola Novatiani nomine cleri Romani scripta. »Quamquam, inquiunt, confessorum quoque quos hic adhuc in carcerem dignitas suae confessionis inclusit et ad certamen Evangelicum sua fides in confessione gloriosa jam semel coronavit, litteras habeas conspirantes cum litteris nostris, quibus severitatem Evangelicae disciplinae protulerunt, et illicitas petitiones ab Ecclesiae pudore rejecerunt.«---Solatia quae ex Cyprianis litteris perceperunt Romani confessores, grati agnoscunt.---Martyrium non poena sed felicitas.---Voces Evangelicae, faces ad inflammandam fidem [Col. 0676A] in lapsorum causa Cypriani sententiae acceditur.

Fit ejusdem mentio in Epistol. Cypriani XXXII, eamque integram habes infra tom. IV, col. 290.





EPISTOLA PRESBYTERORUM ET DIACONORUM ROMAE CONSISTENTIUM AD CYPRIANUM.
(Pamel. Rigalt. Baluz. XXX., Paris. XXIX., Oxon. Lips. XXXVI.)

ARGUMENTUM.---Ecclesia Romana sententiam suam de lapsis cum Carthaginensis decretis consentientem proponit.---Lapsis adhibita indulgentia ad Evangelii normam exigitur.---Pacem Confessoribus concessam gratia tantum et favoribus inniti inde constat quod lapsi ad episcopos remittantur.---Seditiosa pacis postulatio Felissimi factioni imputanda.

[Col. 0676B] (Vid. infra, tom. IV. col. 303.)





EPISTOLA II CALDONII CUM HERCULANO ET VICTORE AD CLERUM CARTHAGINENSEM.
(Pamel. Rigalt. Baluz. XXXIX., Paris. XXXVIII., Oxon. Lips. XLII.)

ARGUMENTUM.---Quod jusserat illis Epistola sua XXXVII Cyprianus, perficiunt Caldonius, Herculanus, et caeteri, ac clero abstentum Felicissimum denuntiant, additis eorum nominibus qui se illi junxerant. Est autem vetus forma litterarum excommunicatoriarum.

(Vid. infra, tom. IV. col. 331.)




ANNO DOMINI CCLI.
MAXIMUS, URBANUS, SIDONIUS, ET MACHARIUS CONFESSORES ROMANI.
[Col. 0675]



[Col. 0675C]
EPISTOLA MAXIMI, URBANI, SIDONII ET MACHARII AD CYPRIANUM.
(Erasm. III, 13 b. Pamel. Rigalt. Baluz. L. Paris. XLIX., Oxon. Lips., LIII.)

[Col. 0676C] ARGUMENTUM.---Maximus et Confessores Romani Cyprianum certiorem reddunt se ad Ecclesiam rediisse.

(Vid. infra, tom IV. col. 342.)




ANNIS CHRISTI CCL-CLII.
S. CORNELIUS, PAPA ET MARTYR.




[Col. 0675]
[NOTITIA HISTORICA.(S)]

[Col. 0675D] S. HIERONYMUS, lib. de Viris Illustribus, cap. LXVI, p. 148.

Cornelius [a 1Kb] , Romanae urbis Episcopus, ad quem [Col. 0676D] octo [b 1Kb] Cypriani exstant Epistolae. Scripsit epistolam ad [c 163Kb] Fabium, Antiochenae ecclesiae episcopum, de [Col. 0677A] synodo Romana, Italica, Africana: [a 54Kb] et aliam de Novatiano, et de his qui lapsi sunt, [b 55Kb] tertiam de gestis synodi, [c 45Kb] quartam ad eumdem Fabium valde prolixam, et Novatianae haereseos causas et anathema [Col. 0678A] continentem. Rexit Ecclesiam [d 82Kb] annis duobus sub Gallo et Volusiano; cui ob Christum martyrio coronato successit Lucius.




[Col. 0677]
PROLEGOMENA.



ARTICULUS PRIMUS. S. CORNELII VITAE HISTORIA.
[Col. 0677C]

1. Decius, sacerdotibus Dei, ut Cyprianus loquitur [(1) 1Kb] , in primis infestus, cavit ne Romae successor Fabiano sufficeretur: eoque prohibente factum est, ut ab ineunte anno 250 (quo 20 januarii seu 13 kal. februarii martyrio coronatus fuit Fabianus) ad annum 251 usque Romana sedes menses sexdecim et dies quatuordecim vacaret. Hoc durante interpontificio, penes Clerum Romanorum erat ejus Ecclesiae regimen, qui etiam in causa lapsorum ad Cyprianum luculentam dedit epistolam [(2) 1Kb] .

Favente Decii absentia, die mercurii quarta junii 251, communi Romani Cleri consensu Cornelius [Col. 0677D] electus est, de cujus ordinatione haec Cyprianus ad Antonianum, ex Novatiani epistolis aliquatenus de eadem anxium ac titubantem [(3) 1Kb] : »Venio jam nunc, frater charissime, ad personam Cornelii collegae nostri, ut Cornelium nobiscum verius noveris, non de malignorum et detrahentium mendacio, sed de Domini Dei judicio, qui episcopum fecit et coepiscoporum testimonio, quorum numerus universus per totum mundum concordi unanimitate consensit. Nam quod Cornelium charissimum nostrum Deo et Christo, et Ecclesiae ejus, item consacerdotibus cunctis laudabili [Col. 0678C] praedicatione commendat, non iste ad episcopatum subito pervenit, sed per omnia Ecclesiastica officia promotus, et in divinis administrationibus Dominum saepe promeritus, ad sacerdotii sublime fastigium cunctae religionis gradibus ascendit. Tum deinde episcopatum nec ipse postulavit nec voluit, nec ut caeteri, quos arrogantiae et superbiae tumor inflat, invasit; sed quietus, et modestus, et quales esse consueverunt, qui ad hunc locum divinitus eliguntur, pro pudore virginalis conscientiae suae, et pro humilitate ingenitae sibi et custoditae verecundiae, non ut quidam vim fecit, ut episcopus fieret, sed ipse vim passus est, ut episcopatum coactus exciperet. Et factus est episcopus a plurimis collegis nostris, qui tunc in Urbe Roma aderant, qui ad nos litteras honorificas, [Col. 0678D] et laudabiles, et testimonio suae praedicationis illustres de ejus ordinatione miserunt. Factus est autem Cornelius episcopus de Dei, et Christi ejus judicio, de clericorum pene omnium testimonio, de plebis, quae tunc adfuit, suffragio, et de sacerdotum antiquorum, et bonorum virorum collegio; cum nemo ante se factus esset, cum Fabiani locus, id est, locus Petri, et gradus cathedrae sacerdotalis vacaret.« Haec Cyprianus de Cornelii electione, cui una cum Romano clero episcopi sexdecim ex vicinioribus provinciis collecti, ac duo, qui ex Africa in Urbem venerant, Pompeius scilicet et Stephanus, consenserunt. Unde Cyprianus idem de episcoporum numero, qui Cornelii ordinationem probaverant, ad Antonianum: »Nisi si tibi episcopus videtur, qui episcopo in Ecclesia a [Col. 0679A] sexdecim coepiscopis facto, adulter, atque extraneus fieri a desertoribus nititur,« id est a Novatiani fautoribus [(1) 1Kb] .

Egregiis eum meritis, virtutibusque exornatum fuisse, vel inde Cyprianus arguit, quod, Decio superstite, Romanam Ecclesiam gubernandam susceperit: »Etenim post episcopatum non exambitum, non extortum, sed de Dei, qui sacerdotes facit, voluntate susceptum, quanta in ipso suscepto episcopatu suo virtus! quantum robur animi! qualis firmitas fidei! quod nos simplici corde et perspicere penitus, et laudare debemus, sedisse intrepidum Romae in sacerdotali cathedra, eo tempore, cum tyrannus infestus Dei sacerdotibus fanda atque nefanda comminaretur, cum multo patientius, et tolerabilius [Col. 0679B] audiret, levari adversus se aemulum principem, quam constitui Romae Dei sacerdotem:« quem ideo ante martyrium martyrem voluntate sua fuisse praedicat.

II. Cornelium natione Romanum, ex patre Castino natum esse scribit Anastasius bibliothecarius, vel quisquis illi praeivit; cui etiam nonnulla Actorum apographa, et quoad Romanam patriam etiam Catalogus Romanorum Pontificum, e serenissimae Reginae Sueciae bibliotheca ante tom. I aprilis ab Henschenio editus, consentiunt. Forte igitur fuerit e celeberrima illa inter Romanas familias gente Cornelia progenitus, ut Franciscus Blanchinus censuit (ex Cornelii arbitror vocabulo), in Notis historicis ad laudatum bibliothecarium.

Illum per omnes ecclesiasticos ordines, insigniaque [Col. 0679C] in Ecclesiam merita ad supremi pontificatus apicem ascendisse, irrefragabilis testis est S. Cyprianus in saepius jam laudata Epistola ad Antonianum. At ejusdem gesta a nemine recensita reperimus. Attamen cum e Romano Clero fuerit, haud dubie ad ipsum spectat pars, et fors non minima eorum, quae Clerus ille. S. Petri Cathedra per Fabiani martyrium vacante, in calamitosa illa Ecclesiae tempestate egregie praestitit. Exstant variae inter Cyprianicas epistolae ex quibus perspicuum est, quanto zelo Clerus ille non modo Romanam Dioecesin, sed et Carthaginensem, aliasque curarit [(2) 1Kb] .

Cornelium tamquam vitio creatum Episcopum Romanum calumniatus est Novatianus Romanus presbyter, instigante Novato, presbytero Carthaginensi, [Col. 0679D] idque tam vafre, et malitiose, ut nonnullos ex confessoribus traheret in partes suas, ac per tres episcopos qua fraude, qua vi compulsos episcopus Romanus, clam ordinatus, primum in Ecclesia Romana schisma excitaret. Eam ob rem Cornelius sexaginta episcoporum concilio Romam anno 251 convocato, Novatianum, ejusque sectatores anathemate damnavit, et confessores, qui lapsi fuerant, ad reconciliationem et poenitentiam admittendos esse decrevit. Hoc in Concilio lapsorum causa decretorio judicio finita est, statutumque ut lapsi ad communionem [Col. 0680A] non admitterentur, nisi peracta poenitentia diuturna, et integra: ita tamen ut ipsis in supremo vitae discrimine subveniretur, neque absolutio et communio negaretur.

Eumdem pontificem e catacumbis transtulisse corpora sanctorum Petri et Pauli narrat auctor libri Pontificalis [(3) 1Kb] : subditque ad extremum exsulasse Centumcellis, et plumbatis os ejus contusum Decii jussu [(4) 1Kb] . Sub Cornelii pontificatu non solum persecutionis procella, quae Decii interitu extincta videbatur, a Gallo et Volusiano denuo excitata, Ecclesiam exagitavit; sed etiam duplex schisma; primum a Novato Carthaginensi et Novatiano Romano presbyteris, Romanam, praesertim Ecclesiam; alterum ab eodem quidem Novato olim incentore, sed duce Felicissimo, [Col. 0680B] et Novatianis erroribus plane oppositum, Ecclesiam Dei in Africa perturbavit. Ut enim Novatiani detestabili severitate omnem spem veniae lapsis penitus negandam contendebant, ita illi, damnabili pariter conniventia, a primo statim persecutionis die, cum recentia delinquentium facinora ferverent, et sacrificiis nefandis non tantum diaboli altaria, sed adhuc manus ipsae lapsorum, atque ora fumarent, communicare cum lapsis, et poenitentiae agendae intercedere non destiterunt, teste Cypriano, epistola LV ad Cornelium. Felicissimus, cum se ab Africanis episcopis in concilio congregatis damnatum videret, ut jus communionis quo exciderat, in Ecclesia Romana suffuraretur, Romam navigavit, et fucum facere sancto Cornelio Pontifici Maximo conatus est. Sed [Col. 0680C] nihil obtinuit, nisi suae damnationis confirmationem, ut ex supra laudata constat S. Cypriani epistola.

III. Ipso persecutionis exordio anni 252, Cornelius Romanus Pontifex Centumcellas (Civita Vecchia) a Gallo imperatore relegatus est, cujus in fide constantiam Cyprianus epistolis suis quam maxime commendat [(5) 1Kb] : »Cognovimus, frater charissime, ait, fidei, ac virtutis vestrae testimonia gloriosa, et confessionis vestrae honorem sic exultanter accepimus, ut in meritis, ac laudibus vestris nos quoque participes, et socios computemus:« et post plurima: »Virtus illic Episcopi praecedentis publice comprobata est, adunatio sequentis fraternitatis ostensa est. Dum apud vos unus animus, et una vox est, Ecclesia omnis Romana confessa est. Claruit, fratres charissimi, [Col. 0680D] fides, quam de vobis beatus Apostolus praedicavit.« Haec aliaque plurima Cyprianus ad Cornelium, qui exilii aerumnis, laboribusque confectus, paulo post die decima quarta septembris martyr ibidem occubuit: »Post hoc,« ait Pontificale Damasi, »Centumcellas expulsus, ibi cum gloria dormitionem accepit.« Diem obitus Hieronymus docet, dum [Col. 0681A] de Cypriano ait [(1) 1Kb] : »Passus est sub Valeriano et Gallieno persecutione octava, eodem die, quo Romae Cornelius, sed non eodem anno.« Nempe decimo octavo kal. octobris, qua die Cyprianum constat martyrio coronatum fuisse, et utriusque memoria celebratur.

IV. Quo autem mortis genere aut supplicio sanctus Pontifex obierit, plane incompertum est: nam quae de illis in urbe Romana sub Decio martyrii Acta ejusdem referunt, nihil omnino probant, cum ab eruditis inter spuria rejiciantur. Vetustissimi catalogi Pontificum auctor tantum dicit, illum cum »gloria dormitionem« Centumcellis accepisse. Unde nonnulli existimarunt, eum naturali potius quam violenta morte defunctum esse; per exilii tamen, ac [Col. 0681B] forte etiam carceris aerumnas accelerata, ideoque ab Ecclesia ut martyrem merito coli. Verumtamen non desunt testimonia gravia, quae ambiguam illam phrasim, »cum gloria dormitionem accepit,« de martyrio per supremum supplicium consummato accipiendam suadent. Imprimis S. Cyprianus in Epistola LVIII ad S. Lucium, Cornelii successorem, illum beatum martyrem disserte appellat: Idem facit Epistola LVII ad S. Stephanum pariter Papam: »Servandus est, inquiens, antecessorum nostrorum, beatorum martyrum Cornelii et Lucii honor gloriosus . . . . Illi enim, pleni Spiritu Dei et in glorioso martyrio constituti, dandam esse lapsis pacem censuerunt:« Consonat Eusebius in Chronico dicens: »Romanae Ecclesiae episcopatum, post Fabiani gloriosam mortem, XX [Col. 0681C] suscepit Cornelius annis duobus; qui et ipse martyrio coronatus est:« S. Pacianus in Epistola II ad Sympronianum, S. Cornelium occisum fuisse, non obscure insinuat. Adhuc clarius loquitur S. Hieronymus in Vita S. Pauli Eremitae, tom. IV Opp., edit. Paris., part. 2, col. 69: »Cornelius Romae, Cyprianus Carthagine felici cruore martyrium pertulerunt.« Non obscure etiam loquitur Prosper in Chronico integro dicens: »Romanae Ecclesiae episcopatum, post Fabiani gloriosam mortem, XX suscipit Cornelius annis duobus, qui post biennium eodem martyrio coronatur.«

V. »Episcopatum tenuisse dicitur Cornelius ab Eusebio quidem [(2) 1Kb] »annis circiter tribus,« in Chronico autem, cui Hieronymus concinit [(3) 1Kb] »annis duobus.« In [Col. 0681D] libro Pontificali, »annis tribus, diebus decem;« in exemplari Corbeiensi, ut in Bucheriano catalogo, »annis duobus, mensibus tribus, diebus decem;« in Fossatensi, nunc Colbertino, nec non apud Bollandum ex Codice olim Suecorum reginae, nunc Vaticano, »anno uno, mensibus duobus, diebus tribus,« pontificatum gessisse dicitur. At nominatum Bucherianum catalogum, in quo Cornelium sedisse legimus »annos duos, menses tres, dies decem, a consulibus Decio IV, et Decio II, usque Gallo et Volusiano,« mendosum [Col. 0682A] esse observat Antonius Pagius, cum in annis pontificatus Cornelii, tum in Deciorum consulatibus designandis. Nullus enim est aut Decii patris quartus, aut Decii filii secundus consulatus. Gallum autem Volusianum Decio Augusto secundo seu tertio, et Decio Caesare primum consulibus successisse ex fastis certum est: adeoque in catalogo mox dicto non annos duos, sed annum unum Cornelio fuisse adscribendum. Quocirca eum sic corrigendum laudatus Pagius censet, ut »annum unum Decio III et Decio,« loco verborum annos duos Decio IV, et Decio II substituatur. Unde sequitur ut si Cornelius annum unum, quemadmodum illo in catalogo scribitur, et »menses tres,« ac »dies decem« sedit, cum eumdem, »Gallo et Volusiano consulibus« (hoc est anno Christi 252), die 14 septembris [Col. 0682B] martyrio coronatum esse vera monimenta fidem faciant, anno Christi 251, junii 4 die pontificatum inierit.«

»Placuit etiam haec opinio erudito Tillemontio [(4) 1Kb] qui et praeterea Cornelium minime ante paschalem anni 251 diem ordinatum esse pluribus argumentis colligit. Probabile est, non multo postquam Decius ex Urbe ad expeditionem contra Gothos discessisset quod circa verum tempus anni 251 contigit, clerum populumque Romanum, hac occasione oblata, convenisse, et in Cornelii electionem consensisse. Et haec quidem Cypriani de Decio verba [(5) 1Kb] : »Quod tolerabilius audiret levari adversus se aemulum principem, quam constitui Romae Dei sacerdotem,« sic interpretari licet, ut Tyrannus ille nuntio eodem, et imperium [Col. 0682C] a Julio Valente usurpatum, et Cornelium in Episcopum Urbis cooptatum didicerit. Porro Julius purpura circa mensem Maium anni 251 arrepta, nec multo post occisus est. Demum Eusebius et cum hac sententia et secum conciliari sic potest: ut cum Cornelium »annis circiter tribus« episcopatum tenuisse scribit, tempus a Fabiani obitu ad Cornelii mortem interjectum judicare voluerit; ubi autem eum »duobus annis« sedisse docet, unum completum, et alterum inchoatum pro duobus computarit.« Huc usque Coustantius noster [(6) 1Kb] . Videsis etiam clarissimi inter Bollandistas Constantini Suyskeni commentarium historicum de S. Cornelio Papa et Martyre, § II, III et IV, et praesertim § XII, pag. 177 et seqq. Tomo IV. Septembris.



ARTICULUS II. S. CORNELII P. ET M. SCRIPTA.
[Col. 0682D]

I. Complura sollicitudinis Apostolicae monumenta litteris consignasse sanctus Pontifex perhibetur, quorum tamen pars maxima interiit [(7) 1Kb] . De his ita Eusebius [(8) 1Kb] [Col. 0683A] .--- . Hoc est, interprete Valesio: »Exstant adhuc epistolae Cornelii Romanorum Episcopi ad Fabium Antiochensis Ecclesiae praesulem missae.«---His adjuncta erat alia ejusdem Cornelii epistola, de his quae in Synodo decreta fuerant: et rursus alia de facinoribus Novati: Ad quem quidem locum observat eruditus Cotelerius [(1) 1Kb] . Eusebium verbis illis, , unam tantummodo Cornelianam epistolam significasse: quod sane perspexit et Hieronymus. Dum enim Eusebium affectatus, inter scriptores ecclesiasticos Cornelium recenset, haec habet [(2) 1Kb] : »Cornelius, Romanae Urbis Episcopus,« [Col. 0683B] ---scripsit ad Fabium Antiochenae ecclesiae episcopum. Rem conficit V. C. aliquot ejusmodi locutionum exemplis in medium adductis. Epistolas, inquit, et de una epistola dici, observatum doctis Scripturarum interpretibus ad libros Macchabaeorum. Sic Sanctus Polycarpus, alloquens Philippenses, ait ex vetere interprete [(3) 1Kb] . »Neque ego, neque similis alius mei, poterit sequi sapientiam beati et gloriosi Pauli.---Qui et absens scripsit vobis Epistolas:« : Attamen, ex eodem interprete, sanctus ille Smyrnensis antistes paulo post unius tantum Paulinae Philippensibus inscriptae Epistolae meminisse comperitur: Qui estis, inquit [(4) 1Kb] in principio epistolae ejus. Aliud praesto est exemplum ex ipso Eusebio, cujus haec verba [(5) 1Kb] : [Col. 0683C] , . Quae quidem sanctus Hieronymus paucis complectens sic reddit [(6) 1Kb] : »Hic (Alexander) in fine cujusdam epistolae, quam scribit ad Antinoitas super pace Ecclesiae, etc.« Nimirum ut viri eruditi verba usurpem [(7) 1Kb] frequenti apud omne genus auctores usu venit, quod de singulari epistola, dialogo, libroque loquentes, quandoque plurali numero utantur.

III. Ad haec in allato textu Eusebiano cum docto ejus interprete observandum occurrit, Historicum Caesariensem tres duntaxat Cornelii epistolas recensere: primam ad Fabium, Antiochensem episcopum, de Romana synodo, deque Italiae et Africae episcoporum [Col. 0683D] consensu: secundam de decretis synodi: tertiam de facinoribus Novatiani ad eumdem Fabium Antiochenae urbis episcopum; ex qua luculentissimum Excerptum nobis Eusebius servavit. At Hieronymus quatuor enumerat [(8) 1Kb] : »Cornelius, inquit, Romanae urbis episcopus, ad quem octo Cypriani exstant epistolae, scripsit epistolam ad Fabium Antiochenae ecclesiae episcopum de synodo Romana, Italica, Africana; et aliam de Novatiano, et de his qui lapsi sunt; [Col. 0684A] tertiam de gestis synodi; quartam ad eumdem Fabium valde prolixam, et Novatianae haereseos causas, et anathema continentem.« Verum aliud egisse videtur doctor maximus, dum locum Eusebianum inspexit, ut post Valesium advertit Cotelerius [(9) 1Kb] . Eusebius enim, postquam primae Cornelii epistolae ad Fabium Antiochensem mentionem injecit, statim subdit: »Aliae praeterea latino sermone conscriptae exstant epistolae Cypriani, et aliorum antistitum, qui cum ipso in Africa congregati erant: ex quibus colligitur, ipsis etiam placuisse, ut subveniretur iis qui in tentationem inciderunt; utque auctor nefariae opinionis simul cum iis, qui ad partes ipsius desciverant, ab Ecclesiae Catholicae consortio merito abdicaretur.« Quibus relatis secundam memorat Cornelii epistolam [Col. 0684B] de his, quae in synodo, Romana scilicet, decreta fuerunt. Quam ergo secundo loco laudat epistolam S. Hieronymus, non Cornelio, sed Cypriano adscribenda. Neque etiam Rufinus Eusebii verba probe accepisse comperitur: Siquidem quae Caesariensis episcopus de secunda Cornelii epistola tradit, interpretatur ipsemet de prima Fabio Antiochensi episcopo inscripta.

IV. Verum illud potius nostra interest, inquit doctissimus Gallandius [(10) 1Kb] cum docto Eusebiano interprete advertere, ex Epistolis Cornelii primam ac tertiam fuisse a sancto illo pontifice graeco sermone perscriptas. »Quum enim, inquit Valesius, Eusebius ex tertia epistola plurima adducat testimonia, nusquam dicit ea ex latino sermone in graecum fuisse [Col. 0684C] translata: quod tamen perpetuo monere consuevit, quoties latini scriptoris testimonium citat: exempli gratia, cum locos profert ex Tertulliani Apologetico; aut cum epistolas Romanorum principum.« Deinde Eusebius ipse heic satis innuit, primam illam Cornelii ad Fabium epistolam scriptam fuisse graeco sermone. Postquam enim de illa commemoravit, addit conjunctam ei fuisse aliam latino sermone scriptam epistolam Cypriani: quod quidem non ad deret, nisi Cornelii epistola superius memorata diverso sermone scripta fuisset haec illa satis apposite quae quidem senten ia eruditissimis viris probatur [(11) 1Kb] .

V. Praeter hasce epistolas graeco sermone exaratas, scripsit etiam S. Cornelius aliquot litteras ad S. Cyprianum, inter cujus epistolas duae etiamnum [Col. 0684D] leguntur, videlicet 46 et 48, caeterae pariter perierunt.

Sub ejusdem nomine cirumferuntur insuper duae Decretales, ab Isidoro Mercatore productae, et apud Labbeum [(12) 1Kb] et Mansium [(13) 1Kb] relatae. Harum altera ad [Col. 0685A] universam Ecclesiam dirigitur, agitque de translatione SS. Petri et Pauli, tamquam ab eo facta, ac de Novatiano, aliisque haereticis; altera, Rufo vel Rustico episcopo Orientali inscripta, tractat de Sacramento, sive jurejurando episcoporum et eorum causis. Utraque ab eruditis, et ab ipso etiam Labbeo velut spuria rejicitur, suamque ipsamet falsitatem per adscriptos consulatus probat. Prior enim »data septimo (alibi octavo) idus septembris, Decio et Maximo, viris clarissimis, consulibus;« posterior »undecimo kalendas junii,« iisdem consulibus signata est; quorum ultimum nonnisi anno 253; id est secundo post Decii interitum anno, et aliquot post S. Cornelii martyrium mensibus consulatum iniisse et fastis constat. Si quis velit per »Maximum« [Col. 0685B] ibi designari »Gratum,« cui id nomen etiam fuisse legitur, nihil tamen efficiet, cum hujus consulatum ad annum 250 spectet, quo Cornelius nondum pontifex ordinatus fuerat. Plura manifestae suppositionis indicia adducit Natalis Alexander [(1) 1Kb] , inter quae primum Scripturae sacrae secundum versionem Vulgatam citatio; et sententiae ex Actis concilii Carthaginensis, ex epistola de Vita clericorum, ad Oceanum sub nomine S. Hieronymi, ex concilio Romano v, sub Symmacho, ex sancto Ambrosio, Epistola 20, et aliunde corrogatae.

Coustantius noster in Epistolis summorum Pontificum, col. 26, praeterea observat decretum quo statuitur ut juramentum a jejunis praestetur, et ne pueri ante annum aetatis 14 jurare cogantur, quod exstat [Col. 0685C] in compilatione Gratiani, 22, quaest. 5, c. 16, ab Ivone et Burchardo, sancto pontifici nostro pariter perperam abscrivit.

Commentitia etiam certe est ista epistola acris ac vehemens, quae post Cyprianicas in editione Veneta, qua utimur, col. 303, inter dubias, recitatur, velut a Cornelio ad Cyprianum de non rebaptizandis Haereticis data. Constat enim hanc controversiam sub Cornelio agitatam non fuisse, sed Cyprianum inter ac Stephanum, illius post Lucium successorem, primum ortam fuisse; constat quoque summam semper consensionem Cornelium inter et Cyprianum intercessisse [(2) 1Kb] .

XI. Eminentissimus Robertus Bellarminus, libro de Scriptoribus ecclesiasticis in S. Cornelio alterius perbrevis [Col. 0685D] epistolae ad Lupicinum Viennensem Episcopum meminit. Exstat ea tomo III Bibliothecae Patrum editionis Parisiensis anni 1589, apud Labbeum tomo I. Conciliorum, col. 829 et Joannem a Bosco in Antiquitatibus bibliothecae Floriacensis, ex qua primum erutam Baronius descripsit ad annum 225 n. 47, et Coustantius noster in appendice ad tom. I. Epistol. Rom. Pontif. pag. 25, suspectam habet.

Quamquam vero Labbeus de hac epistola nihil notet, nisi quod eam Baronius e Floriacensi Bibliotheca [Col. 0686A] acceperit, mentem tamen suam satis manifestat, dum ad duas certe genuinas, quas ibidem subdit, sic notat: »Haec et sequens Epistola cum iis quas Clerus Romanus scripsit, docent, quid distent aera lupinis, et subaeratae merces aureis veterum scriptis.« Eamdem Tillemontius [(3) 1Kb] , et citati Natalis Alexander ac Coustantius, aliique, inter supposititias similiter reponunt: et certe ea magna prae se fert suppositionis indicia. Imprimis »Archiepiscopi« titulus aetate Cornelii in usu non erat; et si fuisset, sanctus Pontifex, seipsum tantummodo episcopum dicens, Lupicinum Viennensem eo nomine non compellasset. Baronius quidem in Annalibus ad annum 255, num. 47, ubi eam pro genuina refert, Archiepiscopi titulum omittit; sed et in laudata Bibliotheca [Col. 0686B] Patrum, ac Labbei Collectione conciliorum, in hunc modum inscribitur: »Cornelius, Episcopus Romanus, fratri Lupicino Viennensi Episcopo salutem.« At praeterquam quod incertum sit apud quos Floriacensi Autographo conformius legatur; nec haec inscriptio Cornelii scribendi methodo congruit: hic enim epistolas suas ad Cyprianum datas quae etiamque exstant, omisso utriusque episcopatus titulo, his verbis exorditur: »Cornelius Cypriano fratri salutem;« quod et Cyprianus in suis ad Cornelium pariter factitavit.

Secundo, dubium est an S. Lupicinus, superstite Cornelio, ecclesiae Viennensi jam praesederit. Certe id in Baronii sententia rogandum est: is enim ad annum 262, num. 58, S. Florentium, Lupicini decessorem, [Col. 0686C] sub Valeriano passum scribit; ad quod Eminentissimus Annalista non advertit, dum memoratam Epistolam admisit, vel contra, dum illius martyrium tam sero collocavit. Laudatus Joannes a Bosco de eodem S. Florentio sic ait: »Tempora Gordiani, Philippi, Decii, Galli, et Volusiani decucurrit:« De Lupicino autem: »Ipsi successit B. Lupicinus martyr, qui Cathedram rexit, dum Valerianus et Gallienus in humanis debebant.« Eadem habet Joannes Chenu in episcopatibus Galliae. Quinimmo Tillemontio [(4) 1Kb] valde probabile visum est, Lupicinum non nisi post annum 374, illam sedem obtinuisse. Tertio vel ipsa epistola illa scripta est post Decium, ante, vel post inchoatam a Gallo persecutionem. Si primum, qua veritatis specie ait, »Christianos [Col. 0686D] ubique tormentis variis affici, et jam plures martyrio coronatos fuisse?« Si secundum, cur de sua confessione aut exilio non meminit, cum ex dictis constet illum inter primos confessum, comprehensumque esse? Caetera, quae in eadem epistola insuper nonnullis displicent, apud Tillemontium ac Coustantium videri possunt: nolim tamen cum posteriori asserere, vocem »Missas,« quae in ea occurrit, Cornelii aevo certo recentiorem esse.

VII. Praeterea notat Tillemontius, tractatum de Disciplina et Bono pudicitiae, qui inter dubia S. Cypriani [Col. 0687A] Opuscula recensetur, Erasmo visum fuisse, S. Cornelio posse adscribi. Sed cum non alia ratio adducatur, quam quod is ab episcopo, qui a grege suo aberat, conscriptus sit; non video cur S. Cornelio, Centumcellis exulanti, potius quam cuilibet alteri episcopo a suis absenti attribuendus sit. Nec minus divinavit idem Erasmus, dum Tillemontio denuo teste [(1) 1Kb] credidit, sermonem ad Novatianum haereticum, Cypriano a nonnullis similiter adscriptum, Cornelii etiam opus esse. Quin immo non improbabile est, ut observat Tillemontius, eum post Galli persecutionem, in cujus exordio sanctus Pontifex relegatus et coronatus est, scriptum fuisse, in eoque de ejusdem confessione ac martyrio sub boni Pastoris typo memorari.



ARTICULUS III. SYNOPSIS EPISTOLAE CORNELII AD FABIUM ANTIOCHENUM.
[Col. 0687B]

Magnum fragmentum affert Eusebius [(2) 1Kb] , ex epistola tertia Cornelii ad Fabium, in qua Cornelius des ribit artificia quibus usus erat Novatianus, ut episcopus ordinaretur, abusus simplicitate et facilitate trium Episcoporum, quorum unus culpam agnovit, ac illius eum poenituit. Postea observat hisce temporibus jam esse in Ecclesia Romana 46 presbyteros, septem diaconos, totidemque subdiaconos; quadraginta et duos acolythos, quinquaginta duos tum ostiarios, tum exorcistas, cum lectoribus, [Col. 0687C] viduas cum thlibomenis, i. e. indigentibus uti non male substituit Rufinus, plus mille quingentas: quibus universis Domini gratia et benignitas alimenta suppeditat. Ex hoc loco colligi potest, quot basilicas tunc Romae habuerint Christiani. Cum enim singuli presbyteri suas regerent basilicas, si 46 fuerint presbyteri, totidem basilicas fuisse dicendum est. In hunc locum gravissime peccat Blondellus, cum eum ita perstringit, ut nullam subdiaconorum faciat mentionem, exindeque confici putet nullos tum Romae subdiaconos fuisse institutos. Sed lectionis illius falsitatem tum Graecus Eusebii textus, tum Latina Rufini interpretatio demonstrant. Tradit et Optatus [(3) 1Kb] , quadraginta et amplius Basilicas Romae exstitisse, quando illuc Victor Gabiensis proxime post [Col. 0687D] exortum Donatistarum schisma ab his schismaticis missus est. »Hi quippe, inquit Optatus, ibi inter 40, [Col. 0688A] et quod excurrit Basilicas, locum ubi colligerent, non habebant.« Quem locum dum Blondellus, Apolog. pag. 223, de ipsius Optati aetate interpretatur, ab eo male intellectum esse Valesius recte notat [(4) 1Kb] .

Addit Cornelius Novatianum non possse sperare se ad episcopatum venturum, siquidem in lecto baptizatus non receperat impositionem manuum episcopi, hoc est, sacramentum Confirmationis. Sed neque postquam liberatus est a morbo, reliqua percepit, quae secundum regulam Ecclesiae »percipienda sunt, neque ab episcopo consignatus est, . Hoc autem signaculo minime percepto, quomodo Spiritum sanctum potuit accipere [(5) 1Kb] ?« Postea scribit Cornelius, quod tantum rogatu Episcopi contra mandatum Ecclesiae, quae sic [Col. 0688B] baptizatos ordinari prohibebat, presbyter Novatianus ordinatus fuerit [(6) 1Kb] . Dein exprobrat eidem, quod sacerdotium suum abnegaverit persecutionis tempore, cogatque suos corpus et sanguinem Christi eis praebendo, jurare, cum respondere deberent Amen, uti mos Ecclesiae erat [(7) 1Kb] , se numquam ad Cornelium reversuros. Denique Fabium monet, Romanos confessores partes Novatiani deseruisse, multosque episcopos, quorum ad cum nomina mittit, in concilio eumdem damnasse.

Cornelii stilus, judice doctissimo Dupinio [(8) 1Kb] , quantum de eo judicari potest ex paucis, quae exstant, ejus epistolis, non est valde sublimis, tamen iis, quae dicit satis ponderis affert, res sibi accommodat, adversario suo nullo modo parcit.




[Col. 0689]
NOTITIA EPISTOLARUM NON EXSTANTIUM QUAE AD CORNELIUM ATTINENT, AUCTORE D. COUSTANTIO O. S. B.



I.
[Col. 0689A]

1. Cornelii ad Cyprianum aliosve Africae episcopos litterae, quibus se episcopum Romae factum nuntiabat. Hae modestiam et simplicitatem quamdam spirabant, quam minime prae se ferebant, quae non multo post in Africam venerunt, Novatiani scripta conviciis et calumniis plena. Quapropter Cyprianus has Cornelii litteras plebi legi praecepit et respuit scripta Novatiani. Ipso autem Cypriano auctore, »divinae traditionis et ecclesiasticae institutionis sanctitas pariter ac veritas exigebat« ut statim atque Romanus episcopus Carthaginensi ordinationem suam litteris nuntiasset, ipse mutuas ad illum litteras dirigeret, ac notitia ordinationis ejus ad singulos provinciae suae collegas perlata, ab his fratres cum [Col. 0689B] litteris ad episcopum recens creatum destinandos esse mendaret. Cui officio non defuisse se Cyprianus testificatur.



II.

2. Cypriani ad Cornelium papam Epistola, per Caldonium et Fortunatum episcopos transmissa, qua rogabatur, ut quas ipse Cyprianus cum ad clerum tum ad plebem suam Carthaginensem de Felicissimi et quinque presbyterorum factione scripserat, hoc est edit. Pamel. XXXVIII et XL, Romae fidelibus legeret. Quocirca earumdem litterarum exempla tunc per praedictos episcopos mittebat, quae et postea denuo per Mettium et Nicephorum misit.



III.

[Col. 0689C] 3. Synodicae episcoporum Africae ad Cornelium litterae, ipsorum manu subscriptae, ac per Mettium hypodiaconum et Nicephorum acolythum perlatae, in quibus de Felicissimi et quinque presbyterorum ipsi cohaerentium causa quid sensissent, quidve pronuntiassent, edocebant, illos nempe, ut supra in Epistola XII, anno sequente scripta, n. 9, memoratur, sententia sua abstentos esse. Conscriptae forsitan fuerunt ex eo »plurimorum episcoporum concilio,« quod Cyprianus Epist. I ad Stephanum I n. 2, recolit, in quo »Novatianus hostis Ecclesiae judicatus est,« ac nemini cum eo communicare licere pronuntiatum fuit.



IV. Ubi et de poenitentia majorum clericorum, an tribus primis saeculis publicae subjecti fuerint, disseritur.
[Col. 0689D]

4. Ad initia pontificatus Cornelli referre licet tum gesta Romanae synodi de Lapsorum causa, tum varias Cornelii epistolas, quas Hieronymus de Script. Eccl. c. 76, et Eusebius, lib. VI. Hist., c. 43, commemorant. Et Hieronymus quidem de his ita loquitur: »Cornelius, Romanae urbis episcopus, ad quem [Col. 0690A] octo Cypriani exstant epistolae (totidem etiamnum habemus), scripsit Epistolam ad Fabium, Antiochenae ecclesiae episcopum, de synodo Romana, Italica, Africana; et aliam de Novatiano et de his qui lapsi sunt; tertiam de gestis synodi; quartam ad eumdem Fabium valde prolixam, et Novatianae haereseos causas et anathema continentem.« E quatuor illis epistolis nihil ad nos pervenit, nisi postremae insignia quaedam fragmenta, quae Eusebio debemus. Iste autem scriptor de iisdem gestis ac litteris haec habet: »Cum Romae congregata esset synodus, in qua sexaginta quidem episcopi, presbyteri vero ac diaconi multo plures convenerunt; cumque in provinciis (uti probabile est, Italiae) antistites seorsum consultassent, hujusmodi decretum cunctis promulgatum [Col. 0690B] est (haud dubie a Cornelio) Novatum (leg. Novatianum) quidem et eos qui cum ipso sese insolentius extulerant, et quicumque inhumanissimae et a fraterna charitate alienae ejus opinioni consentire praesumpserant, alienos ab Ecclesia habendos esse; fratres vero, qui casu ac tentatione lapsi fuerant poenitentiae remediis curandos et confovendos esse. Exstant adhuc epistolae Cornelli Romanorum episcopi ad Fabium Antiochensis ecclesiae praesulem missae, in quibus et Romanae synodi gesta, et omnium per Italiam et Africam aliasque locorum illorum provincias sententiae declarantur. His adjuncta erat alia ejusdem Cornelii epistola, de his quae in synodo (Romana) decreta fuerant.

5. Quando autem habitum fuerit mox dictum de Lapsorum causa concilium, adeoque et quo tempore [Col. 0690C] a Cornelio conscriptae sint, ea de causa epistolae, ex his cleri Romani ad Cyprianum, Epist. XXXI, colligitur: »Ante constitutionem episcopi nihil innovandum putavimus: sed Lapsorum curam mediocriter temperandam esse credimus; ut interim dum episcopus dari a Deo nobis sustinentur, in suspenso eorum, qui moras possunt sustinere, causa teneatur.« Nemo enim non videt, dato a Deo Romae pontifice Cornelio, nullam superfuisse causam cur ea res diutius in suspenso teneretur: immo cum Novatianus Lapsis veniam negaret, maxime necessarium fuisse, ut citius, habito concilio, finiretur. Quocirca inter prima Cornelii negotia computamus tum hoc concilium, tum litteras quibus ejusdem concilii decretum diversis provinciis notum fieri, et ab eis ratum haberi curavit.

6. Ad idem concilium pertinere videtur decretum [Col. 0690D] de quo Cyprianus, Epist. LXVIII, ita loquitur: »Cumque alia multa sint et gravia delicta, quibus Basilides et Martialis implicati tenentur, frustra tales episcopatum sibi usurpare conantur; cum manifestum sit ejusmodi homines nec Ecclesiae posse praeesse, nec Deo sacrificia offerre debere: maxime cum jam pridem nobiscum et cum omnibus omnino episcopis in toto [Col. 0691A] mundo constitutis etiam Cornelius, collega noster, sacerdos pacificus et justus, et martyrio quoque dignatione Domini honoratus, decreverit, ejusmodi homines ad poenitentiam quidem posse admitti, ab ordinatione autem cleri atque sacerdotali honore prohiberi.« Quo in decreto cum planum sit sacerdotes lapsos de sacerdotali dignitate atque functione dejici, iisque aditum ad poenitentiam permitti, quae ab illis poenitentia exigenda esset, non satis perspicue declaratur.

7. Eruditi Morini, lib. IV. de Poenit., c. 12, sententia est, cui et plurimi subscribunt, majores clericos tribus primis Ecclesiae saeculis non secus atque laicos, poenitentiae publicae fuisse obnoxios. Ille vero istud maxime in gratiam opinionis suae profert, quod Cyprianus, Epist. LIX edit. Pamel., seu LXIV edit. Oxon., ad Fidum scribit: »Legimus litteras tuas, [Col. 0691B] frater charissime, quibus significasti de Victore quondam presbytero, quod ei antequam poenitentiam plenam egisset, et Domino Deo, in quem deliquerat, satisfecisset, temere Therapius collega noster immaturo tempore et praepropera festinatione pacem dederit. Quae res non satis movit, secessum esse a decreti nostri auctoritate, ut ante legitimum et plenum tempus satisfactionis, et sine petitu et conscientia plebis, nulla infirmitate urgente ac necessitate cogente, pax ei concederetur.« Quo in loco decretum, a quo recessum esse Cyprianus docet, illud ipsum intelligere licet, quod idem antistes in Epistola LXVIII. mox dicta secum et cum omnibus omnino episcopis in toto mundo constitutis a Cornelio editum [Col. 0691C] memorat. Unde sequitur, ut ejusdem decreti auctoritate presbyteris lapsis certum praescriptum sit satisfactionis ac poenitentiae tempus, eis minime remittendum, nisi aliud »petitu plebis,« vel »infirmitate urgente ac necessitate cogente« suaderetur. Sed poenitentia illa, quae ab illis »plena« exigebatur, an publica esset necne, etiam hic siletur. Neque id clarius enuntiat Cyprianus in Epistola LXIV, seu LXV, quam sic exorditur: »Graviter et dolenter motus sum, fratres charissimi, quod cognoverim Fortunatianum, quondam apud vos episcopum, post gravem lapsum ruinae suae, pro integro nunc agere velle, et episcopatum, sibi vindicare coepisse . . . . . . . . . . cum debeat satisfacere, et ad Dominum exorandum, diebus ac noctibus, lacrymis et orationibus et precibus [Col. 0691D] incumbere; audet sibi adhuc sacerdotium quod prodidit vindicare, quasi post aras diaboli accedere ad altare Dei fas sit.«

8. Verum Cornelli atque episcoporum totius mundi quae mens fuerit, ex ea ipsa Cypriani Epistola, in qua decretum illorum laudatur, colligere certius atque interpretari licet. In ea quippe repraesentatur Basilides, ut qui decreto illi parere ac morem gerere jam coepisset: adeo ut »episcopatum pro conscientiae suae vulnere deponens, ad agendam poenitentiam conversus sit, Deum deprecans, et satis gratulans si sibi vel laico communicare contingeret.« Si enim in his verbis quibus Basilides »ad agendam poenitentiam conversus« narratur, nequaquam publica poenitentia [Col. 0692A] intelligenda sit; nulla subest ratio cur decretum, quo »hujusmodi homines ad agendam poenitentiam posse admitti« Cornelius cum caeteris totius mundi episcopis constituit, de publica poenitentia interpretemur. Atqui Basilides ad eam poenitentiam agendam est conversus, cum qua episcopatus recipiendi spem non abjecit, immo et illum a Stephano per obreptionem impetravit; cum ea in Ecclesia lex semper obtinuerit, ut iis qui publicam egissent poenitentiam, aut ad clerum adeundi, aut in eum redeundi spes nulla relinqueretur. Neque igitur publica illius poenitentia fuit. Quod autem beneficii loco duxisse dicitur, »si sibi vel laico communicare contingeret,« illustrat idem Cyprianus, epist. 72, ubi de iis, qui adversus Ecclesiam rebellarant, ad Stephanum papam [Col. 0692B] ita scribit: »Addimus plane et adjungimus, frater charissime, consensu et auctoritate communi, etiam si qui presbyteri aut diaconi, qui vel in Ecclesia prius ordinati fuerint, et posmodum perfidi et rebelles exstiterint . . . . . . eos quoque hac conditione suscipi cum revertuntur, ut communicent laici, et satis habeant quod admittantur ad pacem, qui hostes pacis exstiterint.« Ideo igitur illi indultam sibi redeuntibus communionem laicam beneficii loco ducere debuerant, quia et ipsis antea certum poenitentiae tempus praescribere, et quoad illud exegissent, communionem illam differre licuisset; non quia diaconos, presbyteros aut episcopos hujusmodi solemnibus publicae poenitentiae ritibus subjacere usus volebat. Enimvero si ex iis, qui in libro II Gregorii [Col. 0692C] Magni, Ind. X, epist. 6, de Demetrio, quondam Neapolitano episcopo, gravissimorum criminum reo legunt, »Poenitentiae reservatus, sacerdotii honore privatus est,« aut lib. VI, Ind. XIV, epist. 41, »Massae, Nicoteranae episcopus pro quibusdam culpis in poenitentiam deputatus est,« Et alia his similia, nemo est qui locis illis »poenitentiae« nomine publicam ac solemnem poenitentiam intelligat; quid vetat quominus idem nomen in decreto, quod Cornelius cum totius orbis Christiani episcopis sanxit, eadem ratione usurpatum intelligatur?

9. Istud porro me valde movet, quod hoc decretum non solius Cornelii et Italorum, sed et Africanorum, immo »omnium omnino episcoporum in toto orbe constitutorum« fuisse Cyprianus testatur. Decretum [Col. 0692D] enim tanto tamque generali consensu firmatum, nonnisi solemni aliqua lege abrogari debuit: aut si per se antiquari atque in desuetudinem venire potuisse quis suspicetur; illud certe fateatur necesse est, vix fieri potuisse, ut id tam cito in omnibus Ecclesiae provinciis simul contingeret, nec ulla saltem in principibus viris superesset contrarii usus memoria. Atqui saeculo quarto clericis, ut publicam poenitentiam agerent, Romana in Ecclesia concessum non esse testis est Siricius, Epist. I, n. 18, ubi illud velut antiquo aut etiam perpetuo usu receptum sic proponit: »Sicut poenitentiam agere cuiquam non conceditur clericorum, ita et post poenitudinem ac reconciliationem nulli unquam laico liceat honorem [Col. 0693A] clericatus adipisci.« Hoc ipsum postea et Leo, a Rustico Narbonensi episcopo rogatus »de presbytero vel diacono, qui, cognito crimine suo, poenitentiam petunt, utrum eis per manus impositionem danda sit,« epist. II, c. 2, luculenter firmavit his verbis: »Alienum est a consuetudine ecclesiastica, ut qui in presbyterali honore aut in diaconii gradu fuerint consecrati, ii pro crimine aliquo suo per manus impositionem remedium accipiant poenitendi: quod sine dubio ex apostolica traditione descendit.« An vero tantus pontifex sacrorum canonum adeo rudis erat, ut consuetudinem ei legi contrarium quam saeculo tertio sanxissent totius orbis episcopi, pro apostolica traditione venditaret? Verum quo magis disciplinae quarti aut quinti saeculi cum disciplina tertii consensio [Col. 0693B] perspecta habeatur, eadem consuetudo praedictis clericis non omnimodam poenitentiam, sed tantum publicam negat. Quocirca mox addit Leo: »Unde hujusmodi lapsis ad promerendam misericordiam Dei privata est expetenda secessio, ubi illis satisfactio, si fuerit digna, sit etiam fructuosa.« Aequum enim erat iis, a quibus digna satisfactio expetebatur, pacem et communionem non prius reddi, quam plene satisfecissent: adeoque haec Leonis responsio cum superioribus Cypriani verbis in Epistola ad Fidum componi facile potest.

10. Si autem mirum esset, decretum de re gravissimi momenti, quam clerus Romanus tertio saeculo, quoad pontificem sibi dedisset Deus, definire non ausus esset, postmodum ab eodem clero cum sancto [Col. 0693C] pontifice sibi coelitus praestito ac pluribus aliis episcopis sancitum, cujus frequens usus memoriam continue refricare debuisset, ita in oblivionem venire potuisse, ut sequenti saeculo in eadem Ecclesia penitus ignoraretur; non minus stupendum videretur, quomodo fieri potuisset, ut et apud Afros, qui idem decretum expetierant, laudarant, confirmarant, atque usu circa lapsos comprobarant, eodem tempore pariter fuisset ignotum: adeo ut Optato sub finem lib. II dicere licuerit, »Multis notum est et probatum, persecutionis tempore episcopos aliquos inertia a confessione Dei delapsos thurificasse; et tamen nullus eorum qui evaserunt, aut manum lapsis imposuit, aut ut genua figerent imperavit.« Qua enim vel inscitia vel temeritate Optatus hoc affirmare, ac Donatistas diaconis, presbyteris et episcopis manus imponentes [Col. 0693D] velut impii et inauditi flagitii ibidem arguere ausus esset, si nihil hi egissent, nisi quod superiore saeculo Cyprianus aliique Africani praesules cum Cornelio ac caeteris totius orbis episcopis praecepissent, atque exemplo suo firmassent? Sed Optatum ab omni inscitiae culpa liberum esse, et in unos Donatistas temeritatis crimen cadere docet nos Carthaginense concilium, in quo (haud dubie ne quis temerarios schismaticorum ausus et impias molitiones imitaretur), saeculo quarto labente, can. 11, »confirmatum est, ut si quando presbyteri vel diaconi in aliqua graviori culpa convicti fuerint, qua eos a ministerio necesse fuerit removeri, non eis manus [Col. 0694A] tamquam poenitentibus vel tamquam fidelibus laicis imponatur.« Praeterea et Augustinus, Africanae Ecclesiae lumen, lib. I de Bapt. contra Donatist., c. 1, praedictis clericis »manus inter laicos non imponi« observat. In hac autem Augustini observatione, ac longe apertius in proximis Carthaginensis concilii verbis, apparet poenitentiae clericorum saltem majorum et poenitentiae laicorum distinctio.

11. Eadem non minus manifesta est in eo libello, quem Hilarius, Pictaviensis episcopus, anno 360 ineunte Constantinopoli constitutus Constantio Augusto obtulit. In eo quippe sic imperatorem illum de injusta exsilii sui causa, n. 2, alloquitur: »Circumventum te Augustum, illusumque Caesarem tuum, ea confidens conscientiae meae conditione patefaciam, ut si indignum [Col. 0694B] aliquid non modo episcopi sanctitate, sed etiam laici integritate gessisse docear, non jam sacerdotium per veniam exspectem, sed intra poenitentiam laici consenescam.« Quod sane petiisset frustra, si eadem poenitentiae lege laicum clericumque promiscue constringi mos fuisset. Longe igitur falluntur, qui majores clericos non secus atque laicos publicae poenitentiae aliquando obnoxios fuisse putant, dum hoc loco juvari se arbitrantur, quia episcopum permittere audiunt, ut »intra poenitentiam laici consenescere« cogatur. Sed advertere debuerant ibi Hilarium ex certa integritatis et innocentiae suae conscientia non id quod fieri solet, sed quod insolitum prorsus atque inusitatum est, nec eventurum omnino confidit, concedere. Neque vero magis inde conficitur, [Col. 0694C] episcopos ad laicorum poenitentiam amandari consuevisse, quam ex eo quod Paulus Gal. I, 8, dicit, Licet nos aut Angelus de coelo evangelizaverit praeter quam quod evangelizavimus vobis, anathema sit, conficere liceat Angelum coelestem anathemati esse adhuc obnoxium. Illis igitur non parum adversatur iste Hilarii locus, dum aliam episcopi, aliam laici poenitentiam tum fuisse diserte docet. Hoc autem loquebatur Hilarius cum ex more quem in Occidente, cujus erat episcopus, usitatum noverat, tum ex eo quem in Oriente, ubi degebat, videbat receptum; quique adeo et in Occidente simul et in Oriente pariter vigebat. Tanta vero totius Ecclesiae consensio aliunde oriri non potest, nisi aut ex apostolica traditione, aut ex communi illa lege, quam cum »omnium omnino [Col. 0694D] episcoporum per totum mundum constitutorum« consensu latam Cyprianus tradit. Tantum igitur tunc decretum est, ut episcopis aliisve majoribus clericis lapsis, sublato honoris sui gradu, post satisfactionem atque poenitentiam ipsis congruentem, pax et communio redderetur.

12. Neque his repugnat quod de Natalii poenitentia, temporibus Zephyrini papae, ex Eusebii Historia descripsimus. Ibi enim quod episcopus ille, si tamen episcopus fuit, sponte ex vehementi poenitentis animi affectu gessit, non quod ei ulla lex ecclesiastica imposuit, legimus. Haec autem in Ecclesia circa delinquentes omnium temporum regula constans fuit, ut nulli cujusvis conditionis reo non poenitenti venia [Col. 0695A] indulgeretur. Prius etiam quam haec concederetur, digna criminum satisfactio exigi semper consuevit, nisi haec aliunde compensaretur. Quapropter ut tribus prioribus Ecclesiae saeculis, ita et subsequentibus majores clerici gravissimorum criminum rei non modo ab honoris sui gradu dejecti, sed et dignis poenis, quibus Deo laeso satisfacerent, sunt multati. Hinc indigne tulit Cyprianus, quod Victori presbytero »ante legitimum et plenum satisfactionis tempus« data pax fuisset. Hinc et Leo presbyteris et diaconis lapsis expetendam esse judicavit »secessionem privatam, ubi illis satisfactio, si fuerit digna, sit etiam fructuosa.« Hinc et Joannes II, Epist. ad Caesarium ita contumeliosum ab episcopatu dejecit, ut eumdem in monasterium dirigi voluerit, »ubi delictorum memor in poenitentia [Col. 0695B] lacrymas effundere non omittat, ut . . . . a Jesu Christo misericordiam valeat promereri.« Hinc Gregorius papa, lib. III, Epist. 50, praecipit: »Paulum quondam episcopum in monasterio, in quo est, in poenitentia volumus permanere;« et lib. V, Epist. 14: »Statuimus diaconum et abbatem de portu Veneris, quem indicas cecidisse, ad sacrum ordinem non debere vel posse ullo modo revocari. Quem quidem sacro ordine privatum in poenitentiam deputare te convenit.« Si autem haec aliaque hujusmodi loca de publica poenitentia nemo interpretetur: cur similia de majoribus trium priorum saeculorum clericis, praeter sententiam summorum pontificum atque patrum, qui saeculis IV, et V, vixerunt, aliter intelligamus?



V.

[Col. 0695C] 13. Circa idem tempus Cyprianus, de omnium fratrum consilio, Cornelio misit nomina episcoporum in Africa constitutorum, »qui integri et sani in Ecclesia catholica fratribus praesunt:« ut sciret ipse, ejusque opera episcopi caeteri, »quibus scribere, et litteras mutuo a quibus eos accipere oporteret;« adeoque si quis scribere auderet, cujus nomen in hac Epistola reticeretur eum nossent »vel libello vel sacrificio esse maculatum, vel unum de haereticis.« Simili cautione Cornelius scribens ad Fabium Antiochenum episcopum, nomina episcoporum qui Novatianum sive in synodo Romana, sive per litteras condemnaverant, ad calcem Epistolae suae adtexuerat, ut Eusebius, lib. VI Hist. c. 43, tradit.



VI.

[Col. 0695D] 14. Cornelii ad Cyprianum Epistola per Primitivum presbyterum perlata, qua se motum significabat, quod cum de Adrumetina colonia Polycarpi ejusdem coloniae episcopi nomine ad se litterae dirigerentur, Cyprianus et Liberalis illuc venientes, ut non ad Cornelium, sed ad presbyteros ac diaconos Romanos dirigerentur, auctores fuissent, quasi anceps esset ipsius ordinatio. Cur autem id a se atque a Liberali factum sit, Cyprianus supra Epistola IV explicat.



VII.

15. Epistola Cornelii ad Cyprianum per Augendum confessorem missa, qua Nicostratum, Novatum, Evaristum, Primum et Dionysium Novatiani sectatores in Africam navigasse Cyprianus admonebatur.



VIII.
[Col. 0696A]

16. Cornelii ad Dionysium Alexandrinum episcopum litterae adversus Novatianum.



IX.

17. Dionysii Alexandrini Epistola ad praedictas litteras rescripta, de qua haec Eusebius summatim perstringit: »Scribit Dionysius ad Cornelium Romanae urbis episcopum, cujus litteras adversus Novatum (leg. Novatianum) acceperat. In qua quidem Epistola significat se ab Heleno Tarsi Ciliciae episcopo et a caeteris qui cum illo convenerant, Firmiliano scilicet Cappadociae et Theoctisto Palaestinae provinciae episcopis, invitatum fuisse, ut ad synodum Antiochenam occurreret, in qua quidam Novati schisma confirmare tentabant. Scribit etiam sibi nuntiatum fuisse, quod [Col. 0696B] Fabius quidem diem extremum obiisset, Demetrianus vero in ejus locum episcopus Antiochenae ecclesiae esset constitutus. Sed et de Jerosolymorum episcopo mentionem facit his verbis: Quod enim ad Alexandrum spectat, is in carcerem conjectus, beato exitu defunctus est.« Quibus deinde subdit de eodem Dionysio Eusebius: »Sequitur deinde altera ejusdem Dionysio Epistola ad Fratres Romae constitutos de diaconi officio per Hippolytum missa. Alteram item ad eosdem Epistolam scribit de Pace, necnon de Poenitentia. Rursus aliam ad Confessores ibidem constitutos, qui Novati (leg. Novatiani) sententiae etiam tum favebant. Duas quoque alias ad hos ipsos Epistolas misit postea quam ad Ecclesiam rediissent.« Quibus ex verbis conficitur primo quidem Dionysii ad [Col. 0696C] Cornelium Epistolam, in qua ipsi Fabii obitum nuntiat, Cornelii scripto ad ipsummet Fabium esse posteriorem; deinde vero Eusebium in mox dictis Dionysii litteris recensendis ordinem temporum minime servasse. Conjectura quippe est duas primas epistolas a Dionysio scriptas fuisse, cum a morte Fabiani Romae sedes vacaret, tertiam cum confessores Macarium presbyterum, Urbanum, Sidonium et Celerinum Novatiano favere didicit, postremo quartam et quintam una cum ea, quam priore loco ad Cornelium misisse dicitur; cum nimirum Confessores eosdem ad Ecclesiam regressos ipsis, ni fallimur, Cornelii litteris accepisset. Quemadmodum enim Cornelius confessorum ad Ecclesiam reditum in sua ad Fabium Antiochenum Epistola nuntiavit, ita et augurari licet eum id ipsum [Col. 0696D] eodem tempore Dionysio Alexandrinae ecclesiae antistiti litteris datis significasse, huncque non ita multo post ea quae Eusebius memoriae mandavit, ad Cornelium rescripsisse.



X.

18. Litterae Fortunati pseudoepiscopi, per legatos ipsius, qui una cum Felicissimo Romam se contulerunt, ad Cornelium transmissae. De legatis illis haec scribit Cyprianus: »Post ista, adhuc insuper pseudoepiscopo sibi ab haereticis constituto, navigare audent et ad Petri cathedram atque ad Ecclesiam principalem, unde unitas sacerdotalis exorta est, a schismaticis et profanis litteras perferre, nec cogitare eos esse Romanos, quorum fides Apostolo praedicante [Col. 0697A] laudata est, ad quos perfidia habere non possit accessum.« Rursum post pauca de iisdem ita loquitur: »De istis vero quid dicam, qui nunc ad te cum Felicissimo omnium criminum reo navigaverunt, legati a Fortunato pseudoepiscopo missi, tam falsas ad te litteras afferentes, quam est et ipse, cujus litteras ferunt, falsus?« Hanc autem litterarum illarum falsitatem in hoc positam notat, quod in eis Fortunatus viginti quinque episcopos ordinationi suae affuisse jaciitaret; cum eum »quinque solis convenientibus naufragis et abstentis« ordinatum esse constaret, Privato scilicet vetere haeretico olim nonaginta episcoporum sententia condemnato, Felice quem Privatus extra Ecclesiam pseudoepiscopum constituerat, Jovino et Maximo primum sententia novem episcoporum damnatis, [Col. 0697B] ac deinde iterato a pluribus in concilio abstentis, et Reposto Suturnicensi, qui in persecutione non tantum ipse ceciderat, sed et maximam plebis suae partem sacrilega persuasione dejecerat: »Hi quinque, infit Cyprianus, cum paucis vel sacrificatis, vel male sibi consciis, Fortunatum sibi pseudoepiscopum cooptarunt.« Has Fortunati litteras accipere Cornelius aliquandiu recusavit, nec nisi post terrores ac minas accepit.



XI.

19. Cypriani Epistola ad Cornelium de praedicto Fortunato eodem tempore, quo superior, scripta, et per Felicianum acolythum, quem Cornelius una cum Perseo episcopo in Africam miserat, est perlata: sed dum Felicianus vento retardatur, vel accipiendis aliis litteris [Col. 0697C] detinetur, Felicissimo properante praeventus est; ita ut Cornelio prius, quam Romam ille adveniret Fortunati litterae redderentur.



XII.

20. Cornem litterae »dilectionis fraternae et ecclesiasticae disciplinae et sacerdotalis censurae satis plenae« Cypriano per Satyrum acolythum traditae, quibus significabat Felicissimum hostem Christi non novum, sed jam pridem ob crimina sua plurima et gravissima abstentum, et non tantum ipsius Cypriani, sed plurimorum etiam episcoporum sententia condemnatum, rejectum a se esse; et cum venisset stipatus caterva et factione desperatorum, vigore pleno, quo episcopos agere decet, pulsum ab Ecclesia esse. Has Cornelii litteras scriptas esse apertum est, [Col. 0697D] cum Felicissimus post Fortunati pseudoepiscopi ordinationem una cum ejusdem legatis in urbem venisset, ac necdum eo pervenisset Felicianus Carthagine cum proxime dictis Cypriani litteris rediens.



XIII.

21. Aliae Cornelii ad Cyprianum litterae timidiores superioribus adjunctae, simulque missae, quibus indicabat se minis ac terroribus eorum, qui a Fortunato venerant, aliquantum esse commotum: »cum se aggressi essent cum summa desperatione comminantes, quod si litteras quas attulerant non accepisset, publice eas recitarent, et multa turpia ac probrosa et ore suo digna proferrent.« Tum igitur Cornelius [Col. 0698A] his cedendum ratus est, nullo quidem ut mihi videtur imbellis aut pusilli animi vitio, sed majus quoddam incommodum veritus, idque amoliri cupiens. Hujusmodi sunt casus, in quibus sancti ac solliciti pastores quovis se vertant, pericula ac peccata metuunt, de quibus Augustinus tota epistola olim CCL; nunc CXCV, ad Paulinum ingemiscit, indeque num. 2 concludit: »Ecce unde vita humana super terram tota tentatio est, quando et ibi homo tentatur, ubi quantum potest vitae coelestis similitudini coaptatur.« Certe vitae coelestis institutis sese coaptare studebat Cornelius, cum scripta probrosa, quae plebi scandalo et offensioni fore praevidebat, ne publice legerentur, ea ipse suscipiendo, cavit. Hoc tamen illius factum improbavit Cyprianus, et vehementer reprehendit: [Col. 0698B] neque eam reprehensionem iniquo animo tulit Cornelius, aut propter eam christiana amicitia, quae inter sanctos illos praesules intercedebat, quidquam detrimenti passa est.

22. Iisdem litteris Cornelius expostulabat cum Cypriano, quod de nova Fortunati ordinatione non statim ad se scripsisset. Simulque, ut Fortunatus ille Romam ibi judicandus veniret, praecipiebat. Quod rursum non probans Cyprianus, a se atque ab omnibus collegis suis statutum esse rescribit, ut uniuscujusque causa illic audiatur, ubi est crimen admissum. Quae autem Cornelium inter et Cyprianum ex occasione Fortunati et legatorum ejus nata est de cognitione causarum controversia, Zozimi papae et Aurelii Carthaginensis episcopi temporibus ex causa [Col. 0698C] Apiarii recruduit. Sed et tunc Africani praesules ad Coelestinum papam rescribentes mox laudati concilii decreto steterunt.



XIV.

23. Epistolam aliam perbrevem Cornelii nomine ad Lupicinum, Viennensem episcopum, inscriptam, quae ex Floriacensi bibliotheca prodiit, in appendicem rejecimus. Alias autem duas, quas confinxit Isidorus Mercator, a reliquis ejus mercibus non separamus.



XV.

24. In editionibus conciliorum, unicum hoc e Gratiani compilatione XXII, quaest. 5, c. 16, descriptum est decretum: »Honestum etiam videtur, ut qui in sanctis audet jurare, hoc jejunus faciat cum omni honestate et timore Dei; et ut pueri ante annos XIV, [Col. 0698D] non cogantur jurare.« Idem decretum ab Ivone, par. XII, c. 69; et Burchardo lib. XII, c. 12, Cornelio tribuitur: sed ab eodem Ivone, p. XII, c. 33; et a Reginone lib. II, cap. 312, velut ex libro I Capitularium laudatur. Et re quidem ipsa ex Capitulari Aquisgranensi, ann. 789, cap. 63, excerptum est. Rursum postrema ejus pars de pueris ad jurandum non cogendis, juncta cum altera de puellis jurantibus, a Gratiano ibid. c. 15, ut ex concilio Eliberitano refertur. Item ex eodem concilio, Ivo, p. XII, c. 81, al teram illam partem de puellis jurantibus profert, quam quidem Burchardus, lib. XII, c. 26, non ex concilio Eliberitano, in quo re vera non exstat, sed ex concilio Hibernensi, c. 3, laudat.




[Col. 0699]
EPISTOLAE SANCTI CORNELII PAPAE ET MARTYRIS, ET QUAE AD EUM SCRIPTAE SUNT.






ANNO CHR. CCLI.
[1Kb] EPISTOLA PRIMA. S. CYPRIANI CARTHAGINENSIS EPISCOPI AD S. CORNELIUM PAPAM.
(Erasm., II, 11; Pamel., Rigalt., Baluz., XLI; Paris. XL; Oxon., Lips., XLIV; Coustant, I, 125; Galland. III, 333.)
[Col. 0699A]

ARGUMENTUM.---Legatorum Novatiani detegitur pravitas, et ideo a communione cohibentur. Petentibus publice audiri, hoc negatur. Quaerentes undique schismatis atque haeresis socios sibi adsciscere, reprimuntur.

[Col. 0700A] CYPRIANUS CORNELIO FRATRI SALUTEM.

[8Kb] I. Venerunt ad nos, frater charissime, missi a Novatiano, Maximus presbyter, et Augendus diaconus, et Machaeus quidam, et Longinus. Sed enim cum ex litteris, quas secum ferebant, et ex eorum sermone atque asseveratione Novatianum episcopum factum comperissemus, illicitae et contra Ecclesiam catholicam factae ordinationis pravitate commoti, a communicatione eos nostra statim cohibendos esse censuimus: et [a 1Kb] , refutatis interim ac retusis, quae obstinate ac pertinaciter asserere tentabant, jam ego [b 1Kb] et [Col. 0701A] collegae plurimi, qui ad me convenerant, exspectabamus adventum collegarum nostrorum Caldonii [a 1Kb] et Fortunati, quos ad te nuper et coepiscopos nostros, qui ordinationi tuae adfuerant, legatos miseramus, ut eis adventantibus et rei gestae veritatem reportantibus, majore auctoritate et [b 1Kb] lucida per eos probatione, partis adversae improbitas frangeretur. Supervenerunt vero Pompeius ac Stephanus collegae nostri, qui et ipsi quoque ad instruendos istinc nos manifesta secundum gravitatem ac fidem suam indicia ac testimonia protulerunt; ut nec necesse fuerit audiri ultra eos, qui a Novatiano venerant missi. Qui cum [c 1Kb] in statione invidiosis quoque conviciis et clamoribus turbulentis proruerent, et flagitarent ut crimina, quae se afferre ac probare dicebant, publice [Col. 0701B] a nobis et plebe cognoscerentur; gravitati nostrae negavimus convenire, ut collegae nostri jam delecti et ordinati, et laudabili multorum sententia comprobati, [d 1Kb] ventilari ultra honorem maledica aemulantium voce pateremur. Et quia, quibus refutati et compressi sunt, et illicitis conatibus haeresim fecisse nudati sunt, in epistolam congerere longum fuit; ex Primitivo compresbytero nostro plenissime singula, quando ad vos venerit, audietis.

II. Ac ne eorum furens audacia umquam desisteret, [Col. 0702A] hic quoque in schismatis [e 1Kb] partes Christi membra distrahere, et catholicae Ecclesiae corpus [f 1Kb] unum scindere ac laniare nituntur; ut ostiatim per multorum domos, vel oppidatim per quasdam civitates discurrentes, obstinationis suae et erroris [g 1Kb] scissis sibi quaerant comites. Quibus semel responsum dedimus, nec mandare [h 1Kb] desistimus, ut perniciosa dissensione [i 1Kb] et concertatione deposita impietatem esse sciant, matrem deserere: et agnoscant atque intelligant, episcopo semel facto, et collegarum ac plebis testimonio et judicio [j 1Kb] comprobato alium constitui nullo modo posse: proinde si pacifice [k 1Kb] sibi ac fideliter consuluisse, si se assertores Evangelii [l 1Kb] et Christi esse confitentur, prius ad Ecclesiam revertantur. Opto te, frater charissime, semper bene valere.






ANNO CHRISTI CCLI.
[2Kb] EPISTOLA II. S. CYPRIANI CARTHAGINENSIS EPISCOPI AD S. CORNELIUM PAPAM.
(Erasm., II, 10; Pamel., Rigalt., Baluz., Paris., XLI; Lips., Coustant, 127; Galland., III, 333.)
[Col. 0702B]

ARGUMENTUM.---Quid ex divinae traditionis et ecclesiasticae institutionis usu fecerit Cyprianus, ubi de legitima Cornelii ordinatione certior factus est. Litteras [Col. 0703A] Cornelii, non Novatiani, publice lectas esse. Cur praeter Cornelii litteras, quibus ille se episcopum nuntiabat, eorum qui ipsius ordinationi interfuerant, testimonium desiderarit. Rogat Cornelium, ut litteras de Felicissimi et presbyterorum et addictorum causa, quas ipsi mittit, legat.

CYPRIANUS CORNELIO FRATRI SALUTEM.

[4Kb] I. Quod servis Dei, et maxime sacerdotibus justis et pacificis congruebat, frater charissime, miseramus nuper collegas nostros Caldonium [a 1Kb] et Fortunatum; ut non tantum persuasione litterarum nostrarum, sed praesentia [b 1Kb] sua et consilio omnium vestrum eniterentur, quantum possent, et elaborarent, ut ad catholicae Ecclesiae unitatem scissi corporis membra componerent, [Col. 0703B] et Christianae charitatis vinculum copularent. Sed quoniam diversae partis obstinata et inflexibilis [Col. 0704A] pertinacia non tantum radicis [c 1Kb] et matris sinum atque complexum recusavit; sed etiam gliscente [d 1Kb] et in pejus recrudescente discordia episcopum sibi constituit, et contra sacramentum semel traditum divinae dispositionis et catholicae unitatis, adulterum et contrarium caput extra Ecclesiam fecit; acceptis litteris tam tuis, quam collegarum nostrorum, item adventantibus bonis viris et nobis charissimis collegis nostris Pompeio et Stephano, a quibus haec omnia nobis cum laetitia [e 1Kb] communi asseverata [f 1Kb] sunt firmiter et probata [g 1Kb] , secundum quod divinae traditionis et ecclesiasticae institutionis sanctitas pariter ac veritas exigebat, litteras nostras ad te direximus. Sed et per provinciam nostram haec eadem collegis singulis in notitiam perferentes, ab his quoque fratres nostros cum litteris [Col. 0704B] dirigendos [h 1Kb] esse mandavimus.

[3Kb] II. Quamquam mens nostra, et propositum jam [Col. 0705A] tunc fratribus et plebi istic universae [a 1Kb] manifestatum fuisset, quando litteris nuper ab utraque parte susceptis, tuas litteras legimus, et episcopatus tui ordinationem singulorum auribus intimavimus: honoris etiam communis memores, et gravitatis sacerdotalis ac sanctitatis respectum tenentes, ea quae ex diverso in librum ad nos transmissum congesta fuerant acerbationibus criminosis, respuimus; considerantes pariter et ponderantes quod in tanto fratrum religiosoque conventu considentibus Dei sacerdotibus et altari posito nec legi debeant, nec audiri. Neque enim facile promenda sunt, et incaute ac temere publicanda, quae discordioso [b 1Kb] stylo audientibus scandalum moveant, et fratres longe positos ac trans mare constitutos incerta opinione confundant. Viderint qui vel furori suo, vel libidini servientes, et divinae legis ac sanctitatis [Col. 0705B] immemores, vel jactitare interim gestiunt quae probare non possunt, et cum innocentiam destruere atque expugnare non valeant, satis habent fama mendaci et falso rumore maculas inspergere [c 1Kb] Certe quod praepositis et sacerdotibus congruit, danda opera est, ut talia, cum a quibusdam scribuntur, per nos respuantur. Ubi enim erit quod discimus ac docemus scriptum esse, Contine linguam tuam a malo, et labia tua ne loquantur insidiose [d 1Kb] (Psal. XXXIX 13); item alibi: Os [Col. 0706A] tuum abundavit malitia, et lingua tua complectebatur insidias, sedens adversus fratrem tuum detrahebas, et adversus filium matris tuae ponebas sandalum (Ps. XLIX, 20); item quod Apostolus dicit, Omnis sermo malus de ore vestro non procedat [e 1Kb] , sed bonus [f 1Kb] ad aedificationem fidei, ut det gratiam audientibus (Eph. IV, 29). Porro haec fieri debere ostendimus, si quando talia quorumdam calumniosa temeritate conscripta sunt, legi apud nos non patimur. Et idcirco, frater charissime, cum ad me talia adversum te et compresbyteri tecum considentis scripta venissent; clero et plebi legi praecepi quae religiosam simplicitatem sonabant, nec ullis maledictorum et conviciorum latratibus perstrepebant.

[3Kb] III. Quod autem scripta collegarum nostrorum, qui [Col. 0706B] illic ordinationi tuae adfuerant, desideravimus, non veteres mores obliti, novum aliquid quaerebamus. Nam satis erat, ut tu te episcopum [g 1Kb] factis litteris nuntiares; nisi esset ex diverso discrepans factio, quae criminosis et calumniosis commentis suis collegarum pariter ac fratrum plurimorum turbaret mentes, et corda confunderet [h 1Kb] . Cui rei sopiendae necessarium duximus, ut scribentium nobis inde collegarum nostrorum firma et solida auctoritas pararetur: qui moribus ac vitae [i 1Kb] et disciplinae tuae [Col. 0707A] condigna litterarum suarum testimonia praedicantes, aemulis quoque, et rerum vel novitate vel pravitate gaudentibus, omnem ambigendi et discrepandi scrupulum sustulerunt; et, secundum consilium nostrum salubri ratione [a 1Kb] libratum, in hoc fluctu aestuantium fratrum mentes sincere ac firmiter tuum sacerdotium probaverunt. Hoc enim vel maxime, frater, et laboramus et laborare debemus, ut unitatem a Domino et per Apostolos nobis successoribus traditam, quantum possumus, obtinere curemus; et, quod in nobis est palabundas et errantes oves, quas quorumdam pervicax factio et haeretica tentatio a matre secernit, in Ecclesiam colligamus: illis solis foris remanentibus, qui obstinatione sua vel furore supersedere [b 1Kb] et ad nos redire noluerunt; discretionis [Col. 0707B] et separationis a se factae, et Ecclesiae derelictae ipsi rationem Domino reddituri.

[2Kb] IV. Quantum vero hic ad presbyterium [c 1Kb] quorumdam Felicissimi causam pertinet, quid hic actum sit ut scire posses, litteras ad te collegae nostri manu sua subscriptas miserunt: qui auditis eis quid senserint, quid pronuntiaverint, ex eorum litteris disces. Melius [Col. 0708A] autem, frater, facies, si etiam exempla litterarum, quae ad te legenda pro dilectione communi per Caldonium et Fortunatum collegas nostros proxime miseram, quae de eodem Felicissimo, et de presbyterio ejusdem ad clerum [d 1Kb] istic necnon et ad plebem scripseram, legi illic fratribus jubeas, quae et [e 1Kb] ordinationem et rationem rei gestae eloquantur, ut tam istic quam illic, circa omnia per nos fraternitas instruatur. Exemplaria autem eadem nunc quoque per Mettium hypodiaconum a me missum et Nicephorum acolythum transmisi. Opto te, frater charissime, semper bene valere.






ANNO CHRISTI CCLI.
[2Kb] EPISTOLA III. EJUSDEM AD EUMDEM.
(Erasm. II, 9; Pamel. Rigalt. Baluz. XLIII, Paris. XLII, Lips. Coustant. p. 130, Galland. III, 335.)
[Col. 0708B]

ARGUMENTUM.---De litteris quas ad confessores a Novatiano ac Novato seductos fecit.

CYPRIANUS CORNELIO FRATRI SALUTEM.

Et religiosum vobis et necessarium existimavi, [Col. 0709A] frater charissime, ad confessores qui illic sunt, et Novatiani ac Novati obstinatione et pravitate seducti de Ecclesia recesserunt, litteras breves facere, quibus eos pro affectione mutua convenirem, ut ad matrem suam, id est Ecclesiam catholicam, revertantur. Quas litteras tibi a Mettio hypodiacono [a 1Kb] legi prius mandavi, ne quis aliud me scripsisse fingeret, quam quod meis litteris continetur. Mandavi tamen eidem Mettio a me ad vos misso, ut de tuo arbitrio rem gerat, et si easdem litteras confessoribus putaveris esse reddendas [b 1Kb] , tunc eas tradat. Opto te, frater charissime, semper bene valere.






ANN. CHR. CCLI.
[2Kb] EPISTOLA IV. EJUSDEM AD EUMDEM.
(Erasm. IV, 8; Pam. Rigalt. Baluz. Paris. XLIV; Lips. Coustant., p. 131; Galland. III, p. 335.)
[Col. 0709B]

ARGUMENTUM.---Dum certum exspectabatur de Cornelii ordinatione testimonium, Adrumetinis clericis auctores fuerant Cyprianus et Liberalis, ut litteras suas presbyteris et diaconis Romanis, non Cornelio inscriberent. Qua de re cum expostulasset Cornelius, expostulationis illius nunc Cyprianus satisfacit; additque episcopatus ejus veritatem apertissima luce fundatam et collegarum rescriptis comprobatam [Col. 0709C] agnosci.

[Col. 0710A] CYPRIANUS CORNELIO FRATRI SALUTEM.

I. Legi litteras tuas, frater charissime, quas per Primitivum compresbyterum nostrum misisti, in quibus te comperi motum, quod cum de Adrumetina colonia Polycarpi nomine ad te litterae dirigerentur, postea quam nos, ego et Liberalis, in eumdem locum venissemus, coepissent illuc ad presbyteros et ad diaconos litterae dirigi.

[1Kb] II. Quod scire te volumus et pro certo credere, nulla id levitate aut contumelia factum. Sed cum statuissemus collegae complures, qui in unum conveneramus, ut, legatis ad vos coepiscopis nostris Caldonio et Fortunato missis, omnia interim integra suspenderentur, donec ad nos eidem collegae nostri rebus [Col. 0710B] illic aut ad pacem redactis, aut pro veritate compertis redirent; presbyteri et diaconi in Adrumetino consistentes, Polycarpo coepiscopo nostro absente, ignorabant quid nobis in commune placuisset. At ubi nos in praesentiam [c 1Kb] venimus, comperto consilio nostro, ipsi quoque id, quod et caeteri, observare coeperunt, ut in nullo ecclesiarum istic consistentium consensio discreparet.

[4Kb] III. Quidam tamen mentes nonnumquam et animos sermonibus suis turbant, dum aliter quaedam, quam se habet veritas, nuntiant. Nos enim singulis navigantibus, ne cum scandalo ullo navigarent rationem reddentes [d 1Kb] , scimus nos hortatos eos esse, ut Ecclesiae catholicae radicem et matricem agnoscerent ac tenerent. [Col. 0710C] Sed quoniam latius fusa est nostra provincia, habet [Col. 0711A] etiam Numidiam et Mauritianam sibi cohaerentes; ne in Urbe schisma factum absentium animos incerta opinione confunderet, placuit [a 1Kb] per episcopos, retenta a nobis rei veritate, et ad comprobandam ordinationem tuam [b 1Kb] facta auctoritate majore, tum demum scrupulo omni de singulorum pectoribus excusso [c 1Kb] , per omnes omnino istic positos litterae fierent, sicut fiunt, ut te universi collegae nostri et communicationem tuam, id est catholicae Ecclesiae unitatem pariter et charitatem, probarent firmiter ac tenerent. Quod divinitus evenisse, et consilium nostrum providenter [d 1Kb] processisse gaudemus.

[1Kb] IV. Sic enim nunc episcopatus tui et veritas pariter et dignitas apertissima luce et manifestissima et firmissima comprobatione fundata est, ut ex rescriptis collegarum nostrorum, qui ad nos litteras inde fecerunt, [Col. 0711B] et ex relatione ac testimoniis coepiscoporum Pompeii et Stephani et Caldonii ac Fortunati, ordinationis tuae et origo necessaria, et ratio justa, et gloriosa quoque innocentia ab omnibus nosceretur. [e 1Kb] Quod ut simul cum caeteris quoque collegis [f 1Kb] nostris stabiliter ac firmiter administremus, atque in [Col. 0712A] catholicae Ecclesiae [g 1Kb] concordi unanimitate teneamus, perficiet divina dignatio; ut Dominus, qui sacerdotes sibi in Ecclesia sua eligere et constituere dignatur, electos quoque et constitutos sua voluntate atque opitulatione tueatur [h 1Kb] gubernantes inspirans, ac subministrans et ad improborum contumaciam fraenandam viguorem, et ad lapsorum fovendam poenitentiam lenitatem. Opto te, frater charissime, semper bene valere.




ANNO CHRISTI CCLI.
[64Kb] EPISTOLA V.
(Erasm. III, 12, Pamel. Rigalt. Baluz. XLVIII. Oxon. Lips. L. Paris. XVII, Coustant. col. 133; Galland. III, p. 336. Routh. Relig. scr. III, p. 5 et 18.)

[Col. 0712B] ARGUMENTUM.---Quales sint quos Novatianus Carthaginem legatos denuo misit.

CORNELIUS CYPRIANO FRATRI SALUTEM.

Ne quid minus ad poenam futuram hujus scelerati [Col. 0713A] hominis deesset; prostratus virtutibus Dei, cum Maximus et Longinus et Machaeus inde fuissent expulsi, denuo resurrexit; et sicuti prioribus litteris tibi, quas per Augendum confessorem misi, significavi, puto Nicostratum et Novatum et Evaristum et Primum et Dionysium [a 1Kb] illo jam pervenisse. Invigiletur [Col. 0714A] ergo ut omnibus coepiscopis nostris et fratribus innotescat [b 1Kb] , Nicostratum multorum criminum reum, et non solum patronae suae carnali, cujus rationes gessit, fraudes et rapinas fecisse, verum etiam quod est illi ad perpetuam poenam reservatum, ecclesiae deposita non modica abstulisse; Evaristum vero [c 1Kb] auctorem [Col. 0715A] schismatis fuisse, et [a 1Kb] successorem plebi, cui ante praefuerat, Zetum in locum ejus episcopum esse constitutum. Majora vero et graviora hic designavit [b 1Kb] malitia et inexplebili pravitate sua [c 1Kb] , quam quae illic apud suos semper exercuit, ut scias quales duces et protectores iste schismaticus et haereticus lateri suo semper junctos habeat [d 1Kb] .



EPISTOLA VI. SANCTI CORNELII PAPAE AD CYPRIANUM CARTHAGINENSEM EPISCOPUM.
(Erasm. III, 11., Pamel. Rigal. Baluz. XLVII, Paris. XLV, Oxon. Lips. XLIX, Coustant. I, col. 135-139, Galland. Biblioth. vett. PP. III, p. 337; Routh. Reliq. scr. III, p. 6 et 23.)
[Col. 0716A] [2Kb]

ARGUMENTUM.---Qui confessores Maximus presbyter, Urbanus et Sidonius ejurarint schisma, et in Ecclesia catholica suscepti sint.

CORNELIUS CYPRIANO FRATRI SALUTEM.

[9Kb] I. Quantam sollicitudinem et anxietatem sustinuimus [Col. 0717A] de iis confessoribus, qui dolo et malitia hominis callidi et veteratoris fuerant circumventi, et pene decepti, et ab Ecclesia alienati; tanta [a 1Kb] laetitia affecti sumus, et Deo omnipotenti et Christo Domino nostro gratias [b 1Kb] egimus, cum ii, cognito suo errore, et intellecta hominis maligni, velut serpentis, astutia venenata, ad Ecclesiam, unde exierant, sicuti ipsi ex suo corde profitentur, simplici voluntate venerunt. Et [Col. 0718A] primo quidem fratres nostri probatae fidei, amantes pacem, unitatem optantes, tumorem illum horum mollitum jam annuntiabant: fides tamen non idonea || ut facile nobis credere daretur [c 1Kb] , illos penitus esse mutatos. Postea vero Urbanus et Sidonius confessores ad presbyteros nostros venerunt, affirmantes Maximum confessorem et presbyterum [d 1Kb] secum pariter cupere in Ecclesiam redire: sed quoniam multa [Col. 0719A] praecesserant ab eis designata, quae tu quoque a coepiscopis nostris et litteris meis cognovisti, ut non temere eis fides haberetur; ex ipsorum ore et confessione, ista, quae per legationem mandaverant [a 1Kb] , placuit audiri. Qui cum venissent, et a presbyteris quae gesserant exigerentur [b 1Kb] ; novissime quod per omnes ecclesias litterae calumniis et maledictis plenae eorum nomine frequentes missae fuissent, et pene omnes ecclesias perturbassent; circumventos se esse affirmaverunt, neque in istis litteris quid inesset scisse: tantummodo circumductos [c 1Kb] se commisisse quoque schismatica, et haeresis auctores fuisse; ut paterentur ei manus quasi in episcopum imponi. Qui, cum haec et caetera fuissent exprobrata, ut abolerentur et de memoria tollerentur deprecati sunt.

[Col. 0719B] [189Kb] II. Omni igitur actu ad me perlato placuit contrahi [Col. 0720A] presbyterium (adfuerunt etiam episcopi quinque, qui et hodie praesentes fuerunt), ut firmato consilio, quid circa personam eorum observari deberet, consensu omnium statueretur. Et ut motum omnium et consilium singulorum dignosceres, etiam sententias nostras placuit in notitiam vestri perferri, quas et subjectas leges. His ita gestis in presbyterium venerunt Maximus, Urbanus, Sidonius [d 1Kb] , et plerique fratres qui eis se adjunxerant [d 1Kb] , summis precibus desiderantes, ut ea quae ante fuerant gesta, in oblivionem cederent, nullaque eorum mentio haberetur; proinde atque si nihil esset vel commissum vel dictum, invicem omnibus remissis, cor mundum et purum jam Deo exhiberent, sequentes evangelicam vocem [e 1Kb] dicentem, beatos esse puros corde, quoniam ipsi Deum videbunt [Col. 0721A] (Matth., V, 8). Quod erat consequens, omnis hic actus populo fuerat insinuandus, ut et ipsos viderent in Ecclesia constitutos, quos errantes et palabundos jam diu viderant et dolebant. Quorum voluntate cognita, magnus fraternitatis concursus factus est. Una vox erat omnium gratias Deo agentium, gaudium pectoris lacrymis exprimentes, complectentes eos quasi [a 1Kb] hodie poena carceris fuissent liberati. Et ut ipsorum propria verba designem: »Nos, inquiunt, Cornelium episcopum sanctissimae catholicae Ecclesiae electum [Col. 0722A] a Deo omnipotente et Christo Domino nostro scimus. Nos errorem nostrum confitemur: nos imposturam passi sumus, circumventi sumus perfidia et loquacitate [b 1Kb] captiosa. Nam etsi videbamur quasi quamdam communicationem cum schismatico et haeretico homine habuisse; sincera tamen mens nostra semper in Ecclesia fuit. Nec enim ignoramus unum Deum esse, unum Christum esse Dominum [c 1Kb] , quem confessi sumus, unum Spiritum sanctum, unum episcopum in catholica Ecclesia [d 1Kb] [Col. 0723A] esse debere.« Ista eorum professione non moveremur [a 1Kb] ; ut quod apud potestatem saeculi erant confessi, in Ecclesia constituti comprobarent? Quapropter Maximum presbyterum locum suum agnoscere [b 1Kb] jussimus: caeteros cum ingenti populi suffragio [Col. 0724A] recepimus. Omnia autem remisimus Deo omnipotenti, in cujus potestate sunt omnia reservata.

[4Kb] III. Haec igitur, frater, eadem hora [c 1Kb] eodem momento, ad te, scripta transmisimus, et Nicephorum acolytum descendere ad navigandum festinantem, de [Col. 0725A] statione ad vos statim dimisi; ut nulla procrastinatione habita, velut praesens in isto clero et in isto populi coetu, Deo omnipotenti et Christo Domino nostro gratias ageres. Credimus autem fore, quin immo jam pro certo confidimus, caeteros quoque, qui in hoc errore sunt constituti, in Ecclesiam brevi reversuros, cum auctores suos viderint nobiscum agere. Has litteras puto te debere, frater, et ad caeteras ecclesias mittere: ut omnes sciant schismatici hujus et haeretici dolum et praevaricationem de die in diem evacuari. Bene vale, frater charissime [a 1Kb] .





[4Kb] EPISTOLA VII. S. CYPRIANI, CARTHAGINENSIS EPISCOPI, AD CORNELIUM PAPAM.
(Erasm. II, 8, Pamel. Rigalt. Baluz. XLIX., Paris. XLVIII, Coustant., I, col. 139, Galland., Bibl. vett. PP. III, pag. 338.)
[Col. 0725B]

ARGUMENTUM.---Diligentiam ejus laudat, qua de perniciosis Novatiani machinis, ac novorum illius legatorum moribus opportune ipsum admonuit. Novati scelera pluribus persequitur, ac suam operam in revocandis iis, quos ille seduxerat, commendat.

CYPRIANUS CORNELIO FRATRI SALUTEM.

I. Et cum diligentia et cum dilectione [b 1Kb] fecisti, [Col. 0726A] frater charissime, festinato ad nos mittendo Nicephorum acolythum, qui nobis et de confessoribus regressis gloriosam laetitiam nuntiaret, et adversus Novatiani et [c 1Kb] Novati novas et perniciosas ad impugnandam Christi Ecclesiam machinas plenissime instrueret. Nam cum pridie istic venisset haereticae pravitatis nocens factio, ipsa jam perdita, et alios, qui sibi consenserint perditura, postero die Nicephorus cum vestris litteris supervenit. Quibus et didicimus, et docere atque instruere caeteros coepimus, Evaristum de episcopo jam nec laicum remansisse, cathedrae et plebis extorrem, et de Ecclesia Christi exsulem, per alias longe provincias oberrare, et ipsum veritatis ac fidei naufragum factum, circa quosdam sui similes paria naufragia concitare [d 1Kb] : Nicostratum [Col. 0726B] vero [e 1Kb] , diaconio [f 1Kb] sanctae administrationis amisso [g 1Kb] , ecclesiasticis pecuniis sacrilega fraude subtractis, et viduarum ac pupillorum depositis denegatis, non tam in Africam venire voluisse, quam conscientia rapinarum [h 1Kb] et criminum nefandorum illinc ab urbe fugisse. Et nunc Ecclesiae desertor ac profugus, quasi mutasse sit hominem mutare regionem, confessorem se [i 1Kb] ultra jactat et praedicat; cum Christi confessor nec dici nec esse jam possit, qui Ecclesiam Christi negavit. Nam cum Paulus apostolus dicat: Propter hoc relinquet homo patrem et matrem, [Col. 0727A] et erunt duo in carnem unam; sacramentum istud magnum est [a 1Kb] , ego autem dico, in Christum et in Ecclesiam [b 1Kb] (Ephes. V, 31); cum hoc, inquam, beatus Apostolus dicat et Christi pariter [c 1Kb] atque Ecclesiae unitatem individuis nexibus cohaerentem sancta sua voce testetur; quomodo potest esse cum Christo, qui cum sponsa Christi atque in ejus Ecclesia non est? aut quomodo assumit sibi regendae aut gubernandae Ecclesiae curam, qui spoliavit et fraudavit Ecclesiam Christi?

[9Kb] II. Nam de Novato nihil inde ad nos fuerat nuntiandum, cum magis per nos vobis debeat Novatus ostendi; rerum novarum semper cupidus, avaritiae inexplebili [d 1Kb] rapacitate furibundus, arrogantia et stupore [Col. 0727B] superbi tumoris inflatus [e 1Kb] , semper istic episcopis male cognitus, quasi haereticus semper et perfidus omnium sacerdotum voce damnatus; curiosus semper ut prodat, ad hoc adulatur ut fallat, numquam fidelis ut diligat, fax et ignis [f 1Kb] ad conflanda seditionis incendia, turbo et tempestas ad fidei facienda naufragia, hostis quietis, tranquillitatis adversarius, pacis inimicus. Denique, Novato illinc a vobis recedente, id [Col. 0728A] est, procella et turbine recedente, ex parte illic quies facta est, et gloriosi ac boni confessores, qui [g 1Kb] de Ecclesia, illo incitante, discesserant, postea quam ab Urbe ille discessit, ad Ecclesiam reverterunt. Idem est Novatus, qui apud nos primum discordiae et schismatis incendium seminavit, qui quosdam istic ex fratribus ab episcopo segregavit, qui in ipsa persecutione ad evertendas [h 1Kb] fratrum mentes alia quaedam persecutio nostris fuit. Ipse est, qui Felicissimum satellitem suum diaconum, nec permittente me, nec sciente, sua factione et ambitione constituit; et cum sua tempestate Romam quoque ad evertendam Ecclesiam navigans, similia illic et paria molitus est, a clero portionem plebis avellens, fraternitatis bene sibi cohaerentis [Col. 0728B] et se invicem diligentis concordiam scindens. Plane quoniam pro magnitudine sua debeat Carthaginem Roma praecedere, illic majora et graviora commisit. Qui istic adversus Ecclesiam diaconum fecerat, illic episcopum fecit. Nec hoc quisquam miretur in talibus. FERUNTUR SEMPER mali suo furore [i 1Kb] dementes, et posteaquam scelera fecerint, conscientia ipsa sceleratae mentis agitantur. Nec remanere in [Col. 0729A] Ecclesia Dei possunt, qui deificam et ecclesiasticam disciplinam nec actus sui conversatione [a 1Kb] , nec morum pace tenuerunt. Spoliati ab illo pupilli, fraudatae viduae, pecuniae quoque ecclesiae denegatae, has de illo exigunt poenas, quas in ejus furore conspicimus [b 1Kb] . Pater etiam ejus in vico fame mortuus, et ab eo in morte postmodum nec sepultus. Uterus uxoris calce percussus, et abortione properante in parricidium partus expressus. Et damnare nunc audet d sacrificantium manus, cum sit ipse nocentior pedibus, quibus filius, qui nascebatur, occisus est?

[1Kb] III. Hanc conscientiam criminum jam pridem timebat: [Col. 0730A] propter hoc se non de presbyterio excitari tantum, sed et communicatione prohiberi pro certo tenebat: et urgentibus fratribus imminebat cognitionis dies, quo apud nos causa ejus ageretur, nisi persecutio ante venisset. Quam iste voto quodam evadendae et lucrandae damnationis excipiens, haec omnia commisit et miscuit: ut qui ejici de Ecclesia, et excludi habebat, judicium sacerdotum voluntaria discessione praecederet; quasi evasisse sit poenam, praevenisse sententiam.

[1Kb] IV. Circa caeteros autem fratres elaboramus, quos ab eo circumventos dolemus, ut veteratoris perniciosum [Col. 0731A] latus fugiant, ut lethales laqueos sollicitantis evadant, ut de qua ille pelli divinitus meruit, Ecclesiam repetant, quos quidem, Domino adjuvante, per ejus misericordiam regredi posse confidimus: neque enim potest perire, nisi quem constat esse periturum, cum Dominus in Evangelio suo dicat: Omnis plantatio, quam non plantavit Pater meus coelestis, eradicabitur (Matth., XV, 13). Qui plantatus non est in praeceptis Dei patris et monitis, solus poterit de Ecclesia illa discedere, solus episcopis derelictis cum schismaticis et haereticis in furore remanere. Caeteros vero nobiscum adunabit Dei Patris misericordia, et Christi Domini nostri indulgentia, et nostra patientia. Opto te, frater charissime, semper bene valere.





[4Kb] EPISTOLA VIII.
(Erasm. II, 12; Pamel. Rigalt. Baluz. XLVII, Oxon. Lips. LI. Paris. XLVI. Coustant. I, 143. Galland. III, 340.)
[Col. 0731B]

S. CYPRIANI CARTHAGINENSIS EPISCOPI AD CORNELIUM PAPAM.

De Confessorum ad Ecclesiam reditu gratulatur. Quantum is reditus Ecclesiae catholicae conferat.

CYPRIANUS CORNELIO FRATRI SALUTEM.

I. Et egisse nos et agere, frater charissime, maximas gratias sine cessatione profitemur Deo Patri omnipotenti et Christo ejus Domino et Deo nostro salvatori [a 1Kb] , [Col. 0732A] quod sic Ecclesia divinitus protegatur, ut unitas ejus et sanctitas non [b 1Kb] jugiter, nec in totum perfidiae et haereticae pravitatis obstinatione vitietur [c 1Kb] . Legimus enim litteras vestras, et voti communis amplissimum gaudium exsultanter excepimus, Maximum presbyterum et Urbanum confessores cum Sidonio et Macario ad Ecclesiam Catholicam regressos esse, id est errore deposito, et schismatico, immo haeretico furore deserto, unitatis ac veritatis domicilium fideli sanitate repetisse; ut unde ad gloriam processerant, illuc gloriosi redirent; ne qui Christum confessi essent, Christi postmodum castra desererent, nec tentarent charitatis atque unitatis fidem, qui victi robore et virtute non fuerant. Ecce incolumis et immaculata laudis integritas, ecce incorrupta et solida [Col. 0732B] confitentium dignitas, a desertoribus et profugis recessisse, proditores fidei et Ecclesiae Catholicae impugnatores reliquisse. Merito illos revertentes summo, ut scribitis, gaudio et clerus et plebs [d 1Kb] et fraternitas omnis excepit: quoniam in confessoribus gloriam suam conservantibus, et ad unitatem revertentibus, nemo non socium se et participem eorum gloriae computat.

[1Kb] II. Hujus diei laetitiam de nostris possumus sensibus aestimare. Nam cum istic ad litteras vestras, quas de eorum confessione misistis, laetatus sit omnis fratrum numerus, et summa alacritate hunc nuntium communis gratulationis exceperit; quid illic, ubi res ipsa [Col. 0733A] et praesens laetitia sub oculis omnium gerebatur? Cum enim Dominus in Evangelio suo dicat, esse summum gaudium in coelo super [a 1Kb] uno peccatore poenitentiam agente (Luc., XV, 7); quanto majus est gaudium et in terris pariter et in coelo super Confessoribus ad Ecclesiam Dei cum gloria sua et cum laude redeuntibus, et redeundi viam caeteris exempli sui fide et probatione facientibus? Hic enim quosdam fratres nostros error induxerat, quod sibi communicationem [Col. 0734A] Confessorum sequi viderentur. Quo errore sublato, lux omnium pectoribus infusa est, et Ecclesia catholica una esse, nec scindi nec dividi posse monstrata est. Ne quisquam jam facile poterit schismatici furentis verbis loquacibus decipi; quando probatum sit bonos et gloriosos Christi milites non potuisse diu aliena fallacia et perfidia extra Ecclesiam detineri. Opto te, frater charissime, semper bene valere.



IXo EX EPISTOLA AD FABIUM ANTIOCHENUM EPISCOPUM FRAGMENTA.

[Col. 0733B] Lemma a Petro Coustantio in editione sua Rom. Pontificum Epistolar. praefixum.prefixum.

I. Quomodo confessores a Novatiano decepti fraudes ejus detexerint, et palam Ecclesiae notas fecerint. II. Contra omnes leges ordinatus episcopatum sibi arrogat. III. Cleri Romani populique multitudine a schismate non deterretur. IV. Urgente infirmitate in [Col. 0734B] lecto perfusus seu baptizatus, minime consignatus est. V. Persecutionis tempore presbyterum se negare mavult, quam fratribus subvenire. VI. Praeter leges, clero ac plurimis de populo intercedentibus, per gratiam episcopi ad presbyterium provectus fuit. VII. Qui corpus et sanguinem Christi porrigens, singulos sibi jurare cogat. VIII. Eum ab omnibus deseri.

[1Kb] [1301Kb] '. [Col. 0735A] , , , . , , , , , , , [Col. 0737A] , , , , .

.

[697Kb] '. , , , , [Col. 0737B] , , , , . , , , [Col. 0739A] ( ) , , , , , [Col. 0741A] , . , .

[255Kb] '. , [Col. 0743A] , , [Col. 0745A] . , , .

, , .

[1004Kb] '. , , , , , [Col. 0745B] . [Col. 0747A] , , , , . , , [Col. 0749A] . ,

[Col. 0751A] .

[285Kb] '. . , , , , .

, .

[442Kb] '. [Col. 0751B] , [Col. 0753A] , , , , .

[Col. 0755A] , .

[580Kb] '. , , , , . , . , ( [Col. 0757A] Syncel.) , , .

.

[76Kb] '. , . , , , , , [Col. 0759A] .

[454Kb] '. , , , , , , . [Col. 0761A] Cornelii haec attulit Eusebius in lib. VI Hist. Eccles. cap. 43.

[Col. 0734B] [646Kb] I. Ut autem scias qualiter admirandus ille dignitatis [Col. 0736A] episcopalis cupiditate incensus, et temerariam atque effrenatam illam ambitionem suam intra se tegens latuit, dum hoc vesaniae velamentum obtendit, quod Confessores ab initio secum habuisset, volo enarrare. Maximus nostrae ecclesiae presbyter et Urbanus egregiam ex iterata confessione gloriam adepti, Sidonius quoque et Celerinus, vir qui cuncta tormentorum genera per Dei misericordiam fortissime sustinuit, et fortitudine fidei suae infirmitatem carnis roborans, adversarium penitus devicit: hi igitur viri cum cognovissent illum, et fraudem ejus ac versutiam, necnon perjuria et mendacia, atque a societate et communione abhorrentem ejus animum et [Col. 0738A] lupinam consuetudinem deprehendissent, ad sanctam Ecclesiam reverterunt: cunctasque illius praestigias et flagitia, quae jam pridem intra se occultans reprimebat, praesentibus aliquot episcopis, ac presbyteris et laicis quam pluribus evulgarunt, ingemiscentes et dolentes, quod a fraudulenta et maligna illa bestia inducti, ad modicum tempus ab Ecclesia defecissent.

II. Deinde post pauca ait: Vix credibile est, frater charissime, quantam in eo varietatem ac mutationem brevi temporis spatio factam conspexerimus. Nam egregius ille, qui tremendis quibusdam sacramentis fidem fecerat, sese episcopatum nequaquam concupiscere, repente episcopus tamquam ex machina aliqua [Col. 0738B] in medium projectus apparet. Nempe ille dogmatum conditor atque ecclesiasticae disciplinae propugnator, cum episcopatum sibi a Deo minime concessum praeter fas arrogare atque subripere conaretur, duos sibi socios deploratae salutis delegit, quos in exiguam atque vilissimam Italiae partem destinaret: ut inde accitos episcopos tres, homines plane rudes ac simplices, fraudulenta quadam molitione deciperet, affirmans atque constanter asseverans, ipsos quam primum Romam proficisci oportere, ut omnis undecumque orta discordia, ipsorum una cum [Col. 0740A] aliis episcopis interventu sedaretur. Qui cum advenissent, homines, ut jam diximus, simplicioris ingenii, nec in his perditorum artibus ac fallaciis satis triti, eos ille a quibusdam sui similibus, quos ad id comparaverat, inclusos, hora decima temulentos et crapula oppressos, imaginaria quadam et vana manuum impositione episcopatum sibi tradere per vim cogit: eumque, cum nullo sibi competat jure, per insidias atque fraudem vindicat. Nec multo post [Col. 0742A] unus ex illis episcopis ad Ecclesiam rediit, cum lamentis et fletibus peccatum suum confitens. Quem nos, cum universus populus praesens deprecatus esset, ad communionem laicam suscepimus. Reliquis etiam (duobus) episcopis successores ordinavimus, eosque in loca illorum misimus.

III. Ille ergo Evangelii vindex ignorabat unum episcopum esse oportere in Ecclesia catholica? in qua non ei latebat (quomodo enim latere posset?) [Col. 0744A] presbyteros esse quadraginta sex, diaconos septem, subdiaconos septem, acolythos duos et quadraginta, exorcistas autem et lectores cum ostiariis quinquaginta duos, viduas cum thlibomenis plus mille quingentas. [Col. 0746A] Quibus universis Domini gratia et benignitas alimenta suppeditat. Neque tamen tanta tamque necessaria in Ecclesia multitudo, tam ingens numerus divinae providentiae copiis opulentus et abundans, cum immenso atque innumerabili populo, ab hujus modi desperatione et audacia eum deterruit, et ad Ecclesiam revocavit.

4. Rursum et aliis interjectis haec addit. Agedum, exponamus deinceps, quibus operibus quibusve vitae institutis episcopatum ambire ausus sit. Num propterea quod ab initio vitam in Ecclesia exegerit, et multa pro ipsa certamina subierit, atque in multis magnisque periculis religionis causa fuerit? Minime vero: quippe cui fidei suscipiendae occasio fuit Satanas [Col. 0746B] in illum ingressus, ac diu in ipso commemoratus. [Col. 0748A] Qui quidem, cum ei ab exorcistis subveniretur, in morbum gravissimum collapsus, ita ut jamjam moriturus existimaretur; in ipso lecto, in quo jacebat, perfusus fidem suscepit: si tamen homo hujuscemodi suscepisse dicendus est. Sed neque postquam liberatus [Col. 0750A] est a morbo, reliqua percepit, quae secundum regulam Ecclesiae percipienda sunt, neque ab episcopo consignatus est. Hoc autem signaculo minime percepto, quomodo Spiritum sanctum potuit accipere?

[Col. 0752A] 5. Et iterum aliquanto post dicit. Qui persecutionis tempore prae metu ac nimio vitae amore presbyterum se esse negavit. Admonitus enim ac rogatus a diaconis, ut e cubiculo in quo se ipsum incluserat egressus, fratribus succurreret, quantum presbytero liceret ac fas esset fratribus in periculo constitutis et auxilio indigentibus subvenire: tantum abfuit ut rogantibus diaconis morem gereret, quin potius indignabundus abiit ac discessit. Neque enim presbyterum se amplius velle esse respondit: sed alterius philosophiae amore ac studio teneri.

6. Paucis autem transcursis, haec rursum adjungit [Col. 0752B] dicens. Nam praeclarus ille vir Ecclesiam Dei dereliquit, [Col. 0754A] in qua post susceptam fidem presbyterio cohonestatus est per gratiam et indulgentiam episcopi, qui imponens ei manum ad presbyterii ordinem eum provexit. Intercedebat omnis clerus, et multi ex laicis, eo quod non liceret eum, qui quemadmodum et ille in lectulo urgente morbo perfusus fuisset, in clerum aliquem assumi. Verum rogavit episcopus ut eum unum ordinare sibi permitteretur.

[Col. 0756A] 7. Deinde aliud adjungit facinus omnium, quae ab illo commissa sunt, longe gravissimum, ita dicens. Etenim oblationibus factis portionem singulis dividens, dum eam tradit, miseros homines benedictionis loco jurare cogit, manus ejus qui portionem accepit, ambabus manibus suis comprehensas retinens, nec prius dimittens, quam jurati ista dixerint (ipsis enim utar illius verbis): Jura mihi per corpus et sanguinem Domini nostri Jesu Christi, te numquam [Col. 0758A] partes meas deserturum, nec ad Cornelium amplius esse rediturum. Et miser homo non prius gustat, quam sibi ipse malum imprecatus sit. Et cum panem illum accipiens dicere debuisset, Amen; ejus loco dicit, Non revertar deinceps ad Cornelium.

8. Et post alia rursum haec dicit. Jam vero scias illum nudatum ac desertum esse, fratribus eum quotidie derelinquentibus, et ad Ecclesiam redeuntibus. Quem etiam Moyses beatus martyr, egregio et admirando martyrio nuper apud nos perfunctus, dum adhuc superstes esset, audaciam et amentiam ejus perspectam habens, a communione sua separavit una [Col. 0760A] cum quinque presbyteris, qui se pariter cum illo ab Ecclesia segregarant.

9. De reliqua epistola Eusebius istud dumtaxat summatim subnectit: Sub finem autem epistolae catalogum texuit episcoporum, qui Romam convenientes, amentiam Novati (leg. Novatiani) condemnaverant, nomina quoque illorum et quam quisque regebat ecclesiam adscribens. Eorum item, qui Romae quidem [Col. 0762A] minime adfuerant, superiorum tamen sententiam suffragio suo approbaverant, vocabula et civitates, unde singuli litteras dederant, accurate commemorat.







ANN. CHR. CCLII.
[1Kb] EPISTOLA X. SEU EPISTOLAE S. CYPRIANI AD ANTONIANUM PRIMA PARS, IN QUA CYPRIANUS DE S. CORNELIO DISSERIT.
(Erasm. IV, 2. Pamel. Rigalt. Baluz. LII. Paris. LI, Oxon. Lips. LV. Pars prima tantum apud Coustant. I. col. 159; Galland. III, pag. 347.)

PARTIS PRIORIS ARGUMENTUM.---Cyprianus Antoniano [Col. 0762C] falsas opiniones Novatiani litteris ipsi injectas levat. Ipse a levitatis suspicione circa lapsorum causam se purgat. Quam canonice Cornelius in locum Petri sit promotus, et quam fortiter in eo se gesserit, enarrat.

CYPRIANUS ANTONIANO FRATRI SALUTEM.

[2Kb] I. Accepi primas litteras [a 1Kb] tuas, frater charissime, [Col. 0763A] concordiam collegii sacerdotalis firmiter obtinentes, et catholicae Ecclesiae cohaerentes: quibus significasti cum Novatiano te non communicare, sed sequi consilium nostrum, et cum Cornelio coepiscopo nostro unum tenere consensum. Scripsisti etiam, ut exemplum earumdem litterarum ad Cornelium collegam nostrum transmitterem; ut, deposita omni sollicitudine jam sciret te secum, hoc est cum catholica Ecclesia, communicare.

[2Kb] II. Sed enim supervenerunt postmodum aliae litterae tuae per Quintum compresbyterum [a 1Kb] missae, in quibus animadverti animum tuum Novatiani litteris motum nutare coepisse. Nam cum [b 1Kb] et consilium et consensum firmiter tuum ante fixisses, desiderasti in his litteris [c 1Kb] , ut rescriberem tibi quam haeresim [Col. 0763B] Novatianus introduxisset [d 1Kb] , vel Cornelius qua ratione Trophimo et thurificatis communicet. Quod quidem si pro sollicitudine fidei anxie curas, et rei [e 1Kb] dubiae veritatem sollicitus exploras, reprehendenda non est, in timore divino aestuantis animi sollicitudo suspensa.

[Col. 0764A] [3Kb] III. Quoniam tamen video, post primam sententiam Epistolae tuae, Novatiani litteris postmodum te ess commotum; illud, frater charissime [f 1Kb] , primo in loco pono, graves viros, et semel super petram [g 1Kb] robustam solida stabilitate fundatos, non dico aura levi, sed nec vento aut turbine commoveri: ne animus dubius et incertus variis opinionibus, velut quibusdam ventorum incursantium flatibus, frequenter agitetur, et a proposito suo cum quadam [h 1Kb] levitatis reprehensione mutetur. Quod ne vel apud te, vel apud quemquam Novatiani litterae faciant, ut desiderasti, frater, rationem rei tibi breviter exponam. Et quidem primum, quoniam de meo quoque actu motus videris; mea apud te et persona et causa purganda est: ne me aliquis existimet a proposito meo leviter [Col. 0764B] recessisse; et cum evangelicum primo vigorem et inter initia defenderim, postmodum videar animum meum a disciplina et censura priore flexisse: ut his, qui libellis conscientiam suam maculaverint, vel [Col. 0765A] nefanda sacrificia commiserint, laxandam [a 1Kb] pacem putaverim. Quod utrumque non sine librata diu et ponderata ratione a me factum est.

[1Kb] IV. Nam cum acies adhuc inter manus esset, et praelium gloriosi certaminis in persecutione ferveret, toto hortatu et pleno impetu militum vires fuerant excitandae, et maxime lapsorum mentes classico quodam nostrae vocis animandae; ut poenitentiae viam non solum precibus et lamentationibus sequerentur, sed quoniam repetendi certaminis et reparandae salutis dabatur occasio, ad confessionis potius ardorem [b 1Kb] et martyrii gloriam nostris increpiti [c 1Kb] vocibus provocarentur. Denique cum de quibusdam ad me presbyteri et diacones scripsissent, eos immoderatos esse, et ad communicationem accipiendam festinanter [Col. 0765B] urgere, rescribens eis in epistola [d 1Kb] mea quae exstat, et hoc addidi: »Qui si nimium properant, habent in sua potestate quod postulant [e 1Kb] , tempore ipso sibi plus quam postulant largiente. Acies adhuc geritur, et [f 1Kb] agon quotidie celebratur: si commissi vero et firmiter poenitet, et fidei calor praevalet, qui differri non potest, potest coronari.« De eo tamen quod statuendum esset circa causam lapsorum distuli: ut cum quies et tranquillitas data esset, et episcopis in unum convenire indulgentia [Col. 0766A] divina permitteret, tunc communicato et librato [g 1Kb] de omnium collatione consilio, statueremus quid fieri oporteret: si quis vero ante concilium nostrum et ante sententiam de omnium consilio statutam [h 1Kb] lapsis temere communicare voluisset, ipse a communicatione abstineretur.

[3Kb] V. Quod etiam Romam [i 1Kb] ad clerum tum adhuc sine episcopo agentem, et ad confessores Maximum, presbyterum, et caeteros in custodia constitutos, nunc in Ecclesia cum Cornelio junctos plenissime scripsi. Quod me scripsisse, de eorum rescripto poteris noscere [j 1Kb] : nam in epistola sua ita posuerunt: »Quamquam nobis in tam ingenti negotio placeat quod et tu ipse tractasti, prius esse Ecclesiae pacem sustinendam, deinde sic collatione [Col. 0766B] consiliorum cum episcopis, presbyteris, diaconibus [k 1Kb] , confessoribus pariter ac stantibus laicis facta, lapsorum tractare rationem.« Additum est, etiam Novatiano tunc scribente, et quod scripserat sua voce recitante, et presbytero Moyse tunc adhuc confessore, nunc jam martyre, subscribente ut lapsis infirmis et in exitu constitutis pax daretur. Quae litterae per totum mundum missae sunt, et in notitiam ecclesiis omnibus et universis fratribus perlatae sunt.

[Col. 0767A] [2Kb] VI. Secundum quod tamen ante fuerat destinatum, persecutione sopita, cum data esset facultas conveniendi, copiosus episcoporum numerus, quos integros et incolumes fides sua et Domini tutela protexit [a 1Kb] , in unum convenimus, et Scripturis [b 1Kb] diu ex utraque parte prolatis, temperamentum salubri moderatione [c 1Kb] libravimus, ut nec in totum spes communicationis et pacis lapsis denegaretur; ne plus desperatione [d 1Kb] deficerent, et eo quod sibi Ecclesia cluderetur [e 1Kb] , secuti saeculum gentiliter viverent; nec tamen rursus censura evangelica solveretur, ut ad communicationem temere prosilirent; sed traheretur diu poenitentia, et rogaretur dolenter paterna clementia, et examinarentur causae et voluntates et necessitates singulorum, secundum [Col. 0767B] quod libello continetur, quem ad te pervenisse confido, ubi singula placitorum capita conscripta sunt. Ac si minus sufficiens episcoporum in Africa numerus videbatur, etiam Romam super hac re scripsimus ad Cornelium collegam nostrum: qui et ipse cum plurimis coepiscopis habito concilio, in eamdem nobiscum sententiam pari gravitate et salubri moderatione consensit.

[2Kb] VII. De quo tibi necesse nunc fuit scribere: ut scias me nihil leviter egisse; sed secundum quod litteris meis fueram ante complexus, omnia ad commune concilii nostri consilium distulisse, et nemini quidem e lapsis prius communicasse, quando adhuc erat unde non tantum indulgentiam, sed et coronam lapsus acciperet: postea tamen, sicut collegii concordia [Col. 0768A] et colligendae fraternitatis ac medendi vulneris utilitas exigebat, necessitati temporum succubuisse, et saluti multorum providendum putasse; et nunc ab his non recedere, quae semel in concilio nostro de communi collatione placuerunt, quamvis multa multorum vocibus ventilentur, et mendacia adversus sacerdotes Dei de diaboli ore prolata, ad rumpendam catholicae unitatis concordiam ubique jactentur. Sed te oportet, ut bonum fratrem atque unanimem consacerdotem, non quid maligni atque apostatae dicant facile suscipere; sed quid collegae tui modesti et graves viri faciant de vitae et disciplinae nostrae exploratione perpendere [f 1Kb] .

[38Kb] VIII. Venio jam nunc, frater charissime, ad personam [g 1Kb] Cornelii collegae nostri: ut Cornelium nobiscum [Col. 0768B] verius noveris, non de malignorum et detrahentium mendacio, sed de Dei judicio [h 1Kb] qui episcopum fecit; et coepiscoporum testimonio, quorum numerus universus per totum mundum concordi unanimitate consensit. Nam quod Cornelium charissimum nostrum Deo et Christo et Ecclesiae ejus, item consacerdotibus cunctis laudabili praedicatione commendat, non iste ad episcopatum subito pervenit; sed per omnia ecclesiastica officia promotus, et in divinis administrationibus Deum saepe promeritus, ad sacerdotii sublime fastigium cunctis religionis gradibus ascendit. Tum deinde episcopatum ipsum nec postulavit [i 1Kb] , nec voluit, nec, ut caeteri quos arrogantiae et superbiae suae tumor inflat, invasit: sed quietus alias et modestus, et quales [Col. 0769A] esse consueverunt qui ad hunc locum divinitus eliguntur, pro pudore virginalis conscientiae [a 1Kb] suae et pro humilitate ingenitae sibi et custoditae verecundiae, non, ut quidam, vim fecit ut episcopus fieret; sed ipse vim passus est [b 1Kb] ut episcopatum coactus exciperet. [Col. 0770A] Et factus est episcopus a plurimis collegis nostris, qui tunc in urbe Roma [c 1Kb] aderant, qui ad nos litteras honorificas et laudabiles et testimonio suae praedicationis illustres de ejus ordinatione miserunt. Factus est autem Cornelius episcopus de [Col. 0771A] Dei et Christi ejus judicio, de clericorum pene omnium testimonio, de plebis quae tunc adfuit suffragio, et de sacerdotum antiquorum et bonorum virorum [Col. 0772A] collegio: cum nemo ante se factus esset, cum Fabiani locus, id est cum locus Petri et gradus cathedrae [Col. 0773A] [a 1Kb] sacerdotalis vacaret. Quo occupato de Dei voluntate, atque omnium nostrum consensione firmato, quisquis jam episcopus fieri voluerit, foris fiat necesse est, nec habeat ecclesiasticam ordinationem, qui Ecclesiae non tenet unitatem. Quisquis ille fuerit, multum de se licet jactans, et sibi plurimum vindicans, profanus est, alienus est, foris est. Et cum post primum secundus esse non possit, quisquis post unum qui solus esse debeat factus est, non jam secundus ille, sed nullus est.

[7Kb] IX. Tum deinde post episcopatum non exambitum, [Col. 0774A] nec extortum [b 1Kb] , sed de Dei, qui sacerdotes facit, voluntate susceptum, quanta in ipso suscepto episcopatu suo virtus, quantum robur animi, qualis firmitas [c 1Kb] fidei, quod nos simplici corde et perspicere penitus et laudare debemus, sedisse intrepidum Romae in sacerdotali cathedra eo tempore, cum tyrannus [d 1Kb] infestus sacerdotibus Dei fanda atque infanda comminaretur; cum multo patientius et tolerabilius audiret, levari adversus se aemulum principem, quam constitui Romae Dei sacerdotem [e 1Kb] ? Nonne hic, frater charissime, summo virtutis et fidei testimonio [Col. 0775A] praedicandus est? Nonne inter gloriosos confessores et martyres deputandus, qui tantum temporis sedit exspectans corporis sui carnifices et tyranni ferocientis ultores, qui Cornelium adversus edicta feralia resistentem et minas et cruciatus et tormenta fidei vigore calcantem, vel gladio invaderent, vel crucifigerent, vel igne torrerent, vel quolibet inaudito genere poenarum viscera ejus et membra laniarent [a 1Kb] ? Etiamsi majestas Domini protegentis et bonitas sacerdotem, quem fieri voluit [b 1Kb] , factum quoque protexit: tamen Cornelius, quantum ad ejus devotionem [Col. 0776A] pertinet et timorem, passus est quidquid pati potuit, et tyrannum, armis et bello postmodum victum, prior sacerdotio suo vicit.

[2Kb] [2Kb] X. Quod autem quaedam de illo inhonesta et maligna jactantur, nolo mireris: cum scias hoc esse opus semper diaboli, ut servos Dei mendacio laceret, et opinionibus falsis gloriosum nomen infamet; ut qui conscientiae suae luce clarescunt, alienis rumoribus sordidentur. Explorasse autem collegas nostros scias, et verissime comperisse, nulla illum [c 1Kb] libelli, ut quidam jactitant, labe maculatum esse: sed neque [Col. 0777A] cum episcopis, qui sacrificaverunt, [a 1Kb] communicationem sacrilegam miscuisse; sed eos demum, quorum causa audita et innocentia comprobata sit, conjunxisse nobiscum.

[6Kb] XI. Nam et de Trophimo, de quo tibi scribi desiderasti, non ita res est ut ad te pertulit rumor et mendacium malignorum. Nam, sicut antecessores nostri saepe fecerunt, colligendis fratribus nostris charissimus frater noster Cornelius necessitati succubuit. Et quoniam cum Trophimo, pars maxima plebis abscesserat, redeunte nunc ad Ecclesiam Trophimo, et satisfaciente et poenitentia deprecationis errorem pristinum confitente, et fraternitatem, quam nuper abstraxerat, cum plena humilitate et satisfactione revocante, [Col. 0777B] auditae sunt ejus preces; et in Ecclesiam [Col. 0778A] Domini non tam Trophimus, quam maximus [b 1Kb] fratrum numerus, qui cum Trophimo fuerat, admissus est: qui omnes regressuri ad Ecclesiam non essent, nisi cum Trophimo comitante venissent. Tractatu ergo illic cum collegis plurimis habito, susceptus est Trophimus, pro quo satisfaciebat fratrum reditus et restituta multorum salus. Sic tamen admissus est Trophimus, ut laicus communicet, non, secundum quod ad te malignorum litterae pertulerunt, quasi locum sacerdotis usurpet.

XII. Sed et quod passim communicare sacrificatis Cornelium [c 1Kb] tibi nuntiatum est, hoc etiam de apostatarum fictis rumoribus nascitur. Neque enim possunt laudare nos qui recedunt [d 1Kb] a nobis: aut exspectare [Col. 0778B] debemus ut placeamus illis, qui nobis displicentes, [Col. 0779A] [a 1Kb] et contra Ecclesiam rebelles, sollicitandis de Ecclesia fratribus violenter insistunt. Quare et de [Col. 0780A] Cornelio et de nobis quaecumque jactantur, nec audias facile nec credas, frater charissime.





S. CYPRIANI AD ANTONIANUM EPISTOLAE PARS ALTERA.
[Col. 0779B]

ARGUMENTUM.---Lapsis in exitu subveniendum, nec tamen par omnium conditio; favorabilia imprimis Libellaticorum causa; Novatianus Stoicorum placita Ecclesiae invexit.---In re ancipiti lenior pars habeatur.---Nequaquam ob indulgentiam in lapsos Christiani a martyrio avertendi; qui pacem Lapsis denegant, S. Scripturis repugnant. De Novatiani philosophi et stoici caractere.---Ex admissis ad poenitentiam moechis sequitur et Lapsos admittendos. Qui ablata spe veniae, ad poenitentiam suadet, irridet.

[19Kb] XIII. Si qui enim infirmitatibus occupantur, illis, sicut placuit, in periculo subvenitur. Postea tamen quam subventum est, et periclitantibus pax data est, [Col. 0779C] offocari [b 1Kb] a nobis non possunt aut opprimi, aut vi et [Col. 0780B] manu nostra in exitum mortis urgeri, ut quoniam morientibus pax datur, necesse sit mori eos qui acceperint pacem, cum magis in hoc indicium [c 1Kb] divinae pietatis [d 1Kb] et paternae lenitatis [e 1Kb] appareat, quod qui pignus vitae in data pace percipiunt, hic quoque [f 1Kb] ad vitam percepta pace teneantur. Et idcirco si, accepta pace, commeatus a Deo datur, nemo hoc debet in sacerdotibus criminari, cum semel placuerit fratribus in periculo subveniri. Nec tu existimes, frater charissime, sicut quibusdam videtur, libellaticos cum sacrificatis aequari oportere, quando inter ipsos etiam qui sacrificaverunt et conditio frequenter et causa diversa sit. Neque enim aequandi sunt, ille qui ad sacrificium nefandum statim voluntate prosilivit, et qui luctatus et congressus diu ad hoc funestum opus necessitate [g 1Kb] parvenit, ille qui et se et omnes suos prodidit, et qui ipse pro cunctis ad discrimen accedeus uxorem et liberos [Col. 0780C] et domum totam periculi sui perfunctione [h 1Kb] [Col. 0781A] protexit, ille qui inquilinos [a 1Kb] vel amicos suos ad facinus compulit, et qui inquilinis et colonis pepercit, fratres [b 1Kb] etiam plurimos, qui extorres et profugi recedebant, in sua tecta et hospitia recepit [c 1Kb] , ostendens et offerens Domino multas animas viventes [d 1Kb] et incolumes quae pro una saucia deprecentur.

[1Kb] XIV. Cum ergo inter ipsos qui sacrificaverunt multa sit diversitas, quae inclementia est et quam acerba duritia libellaticos cum iis qui sacrificaverunt jungere, quando is cui libellus acceptus est dicat: Ego prius legeram, et episcopo tractante, cognoveram non sacrificandum idolis, nec simulachra servum Dei adorare debere; et idcirco, ne hoc facerem quod non licebat, cum occasio libelli fuisset oblata, quem nec ipsum acciperem nisi ostensa fuisset occasio, ad magistratum [Col. 0781B] vel veni, vel alio eunte mandavi, Christianum me esse, sacrificare mihi non licere [e 1Kb] , ad aras diaboli me venire non posse, dare me ob hoc praemium, ne quod non licet faciam. Nunc tamen etiam iste qui libello maculatus est, postea quam nobis admonentibus didicit nec hoc se facere debuisse, etsi manus pura sit, et os ejus feralis cibi contagia nulla polluerint, conscientiam tamen ejus esse pollutam, flet auditis nobis et lamentatur, et quod deliquerit nunc admonetur, et non tam crimine quam errore deceptus, quod jam de caetero instructus et paratus sit contestatur.

[1Kb] XV. Quorum si poenitentiam respuamus habentium aliquam fiduciam tolerabilis conscientiae, statim cum uxore, cum liberis, quos incolumes reservaverant, in haeresim vel schisma [f 1Kb] , diabolo invitante, rapiuntur; [Col. 0781C] et adscribetur nobis in die judicii nec ovem sauciam [Col. 0782A] curasse, et propter unam sauciam multas integras perdidisse, et cum Dominus, relictis nonaginta novem sanis, unam errantem et lassam quaesierit, et inventam humeris suis ipse portaverit (Luc. XV; Matth. XVIII), nos non tantum non quaeramus lapsos [g 1Kb] , sed et venientes arceamus, et cum pseudoprophetae gregem Christi nunc vastare et lacerare non desinant, occasionem canibus et lupis demus [h 1Kb] ut quos persecutio infesta non perdidit, eos nos duritia nostra et inhumanitate perdamus. Et ubi erit, frater charissime, quod Apostolus dicit: Omnibus per omnia placeo, non quaerens quod mihi utile est, sed quod multis, ut salventur. Imitatores mei estote, sicut et ego Christi (I Cor. X, 33, XI, 1). Et iterum: Factus sum infirmus infirmis, ut infirmos lucrarer (I Cor. IX, 22). Et iterum: [Col. 0782B] Si patitur membrum unum, compatiuntur et caetera membra; et si laetatur unum membrum, collaetantur et caetera membra (Ibid. XII, 26).

[3Kb] XVI. Alia est philosophorum et Stoicorum ratio, frater charissime, qui dicunt omnia peccata paria esse et virum gravem non facile flecti oportere. Inter Christianos autem et philosophos plurimum distat. Et cum Apostolus dicat, Videte ne quis vos depraedetur per philosophiam et inanem fallaciam (Coloss. II, 8, vitanda sunt a nobis quae non [i 1Kb] de Dei clementia veniunt, sed de philosophiae durioris praesumptione descendunt. De Moyse autem legimus in Scripturis dictum: Et fuit Moyses homo lenis nimis [j 1Kb] (Num. XII, 3). Et Dominus in Evangelio suo dicit: Estote misericordes [k 1Kb] , sicut et Pater vester misertus est [l 1Kb] vestri [Col. 0782C] (Luc. VI, 36). Et iterum: Non est opus sanis medicus, [Col. 0783A] sed male habentibus (Matth. IX, 12). Quam potest exercere medicinam qui dicit: Ego solos sanos curo, quibus medicus necessarius non est. Opem nostram [a 1Kb] , medelam nostram vulneratis exhibere debemus. Nec putemus mortuos esse, sed magis semianimes jacere eos quos persecutione funesta sauciatos [b 1Kb] videmus: qui si in totum mortui essent, numquam de eisdem [c 1Kb] postmodum et confessores et martyres fierent.

[1Kb] XVII. Sed quoniam est in illis quod poenitentia sequente [d 1Kb] revalescat ad fidem, et ad virtutem de poenitentia robur [e 1Kb] armatur, quod armari non poterit, si quis desperatione deficiat, si ab Ecclesia dure et crudeliter segregatus ad gentiles se vias et saecularia opera convertat, vel ad haereticos et [Col. 0783B] schismaticos rejectus ab Ecclesia transeat; ubi, etsi occisus propter nomen [f 1Kb] postmodum fuerit extra Ecclesiam constitutus et ab unitate atque a charitate divisus, coronari in morte non poterit. Et ideo placuit, frater charissime, examinatis causis singulorum, libellaticos interim admitti, sacrificatis in exitu subveniri: quia Exomologesis apud inferos non est, nec ad poenitentiam quis a nobis compelli potest, si fructus poenitentiae subtrahatur. Si praelium [g 1Kb] prius venerit, corroboratus a nobis invenietur armatus [h 1Kb] ad praelium. Si vero ante praelium infirmitas urserit [i 1Kb] , cum solatio pacis et communicationis abscedit.

[2Kb] XVIII. Neque enim praejudicamus Domino judicaturo quo minus si poenitentiam plenam et justam [Col. 0783C] peccatoris invenerit, tunc ratum faciat quod a nobis fuerit hic statutum [j 1Kb] . Si vero nos aliquis poenitentiae simulatione deluserit, Deus, qui non deridetur, (Gal. VI) et qui cor hominis intuetur (I Reg. XVI), de his quae nos minus perspeximus judicet et servorum [Col. 0784A] suorum sententiam Dominus emendet; dum tamen nos meminisse, frater charissime, debeamus scriptum esse, Frater fratrem adjuvans exaltabitur, (Prov. XVIII 19) et Apostolum quoque dixisse: In contemplatione habentes unusquisque, ne et vos tentemini, alterutrum onera [k 1Kb] sustinete, et sic adimplebitis legem Christi (Gal. VI, 1, 2), item quod superbos [l 1Kb] redarguens et arrogantiam frangens, in epistola sua ponat; Et qui se putat stare, videat ne cadat (I Cor. X, 12); et alio in loco dicat: Tu quis es qui judicas alienum servum? Domino suo stat aut cadit. Stabit autem. Potens est enim Deus statuere [m 1Kb] eum (Rom. XIV, 4). Joannes quoque Jesum Christum Dominum nostrum advocatum et deprecatorem pro peccatis nostris probat dicens: Filioli mei, ista scribo vobis ne [Col. 0784B] delinquatis; et si quis deliquerit, advocatum habemus apud Patrem Jesum Christum suffragatorem, et ipse est deprecatio [n 1Kb] pro delictis nostris (I Joan. II, 1, 2). Et Paulus quoque Apostolus in Epistola sua posuit: Si cum adhuc peccatores essemus, Christus pro nobis mortuus est, multo magis nunc justificati in sanguine illius liberabimur [o 1Kb] per illum ab ira (Rom. V, 8, 9).

XIX. Cujus pietatem et clementiam cogitantes, non acerbi adeo nec duri, nec in fovendis fratribus [p 1Kb] inhumani esse debemus, sed dolere cum dolentibus et flere cum flentibus, et eos quantum possumus auxilio et solatio nostrae dilectionis erigere, nec adeo immites et pertinaces [q 1Kb] ad eorum poenitentiam retundendam [r 1Kb] , nec iterum soluti et faciles ad communicationem temere laxandam [s 1Kb] . Jacet [Col. 0784C] ecce saucius frater ab adversario in acie vulneratus. Inde diabolus conatur occidere quem vulneravit, hinc Christus hortatur ne in totum pereat quem redemit [t 1Kb] . Cui de duobus assistimus, in cujus partibus [u 1Kb] stamus? Utrumne diabolo [v 1Kb] favemus ut [Col. 0785A] perimat, et semianimem fratrem jacentem, sicut in Evangelio sacerdos [a 1Kb] et levites, praeterimus? (Luc. X.) An vero ut sacerdotes Dei et Christi, quod Christus et docuit, et fecit imitantes, vulneratum de adversarii faucibus rapimus, ut curatum [b 1Kb] Deo judici reservemus [c 1Kb] .

[6Kb] XX. Nec putes, frater charissime, hinc aut virtutem fratrum minui aut martyria deficere quod lapsis laxata sit poenitentia, et quod poenitentibus spes pacis oblata. Manet vere fidentium robur immobile, et apud timentes ac diligentes corde toto [d 1Kb] Deum stabilis et fortis perseverat integritas. Nam et moechis a nobis poenitentiae tempus conceditur et pax [Col. 0785B] datur. Non tamen idcirco virginitas in Ecclesia deficit, [Col. 0786A] aut continentiae propositum [e 1Kb] gloriosum per aliena peccata languescit. Floret Ecclesia tot virginibus coronata, et castitas ac pudicitia tenorem gloriae suae servat, nec quia adultero poenitentia et venia laxatur, continentiae vigor frangitur. Aliud est ad veniam stare, aliud ad gloriam pervenire, aliud missum in carcerem non exire inde donec solvat novissimum quadrantem (Matt. V), aliud statim fidei et virtutis accipere mercedem (I Cor. III), aliud pro peccatis longo dolore cruciatum [f 1Kb] emundari et purgari diu igne [g 1Kb] , aliud peccata omnia passione purgasse, aliud denique pendere in diem judicii ad sententiam Domini, aliud statim a Domino coronari.

[Col. 0787A] [145Kb] XXI. Et quidem apud antecessores nostros quidam de episcopis istic in provincia nostra dandam pacem moechis non putaverunt et in totum poenitentiae locum contra adulteria clauserunt. Non tamen a coepiscoporum suorum collegio recesserunt, aut catholicae Ecclesiae unitatem vel duritiae vel censurae suae obstinatione ruperunt; ut quia apud alios adulteris pax dabatur, qui non dabat de Ecclesia separaretur. Manente concordiae vinculo et perseverante catholicae Ecclesiae individuo sacramento, actum suum disponit et dirigit unusquisque episcopus rationem propositi sui Domino redditurus.

[3Kb] XXII. Miror autem quosdam sic obstinatos esse ut dandam non putent lapsis poenitentiam, aut poenitentibus existiment veniam denegandam, cum scriptum [Col. 0787B] sit: Memento unde cecideris, et age poenitentiam, et fac priora opera. (Apoc. II, 5.) Quod utique ei dicitur quem constat cecidisse et quem Dominus hortatur per opera rursus exurgere, quia scriptum est: Eleemosyna a morte liberat (Tob. IV, 10); et non utique ab illa morte quam semel Christi sanguis extinxit, et a qua nos salutaris Baptismi et Redemptoris nostri gratia liberavit, sed et ab ea quae per delicta postmodum serpit. Alio item loco poenitentiae tempus datur, et poenitentiam non agenti [a 1Kb] Dominus comminatur: [Col. 0788A] Habeo, inquit, adversus te multa, quod uxorem tuam Jezabel, quae se dicit propheten [b 1Kb] , sinis docere et seducere servos meos, fornicari et manducare de sacrificiis [c 1Kb] , et dedi illi tempus ut poenitentiam ageret, et poenitere non vult a fornicatione sua. Ecce mitto eam in lectum, et qui cum ea fornicati sunt in maximam tribulationem, nisi poenitentiam gesserint [d 1Kb] ab operibus suis (Apoc. II, 20, 22). Quos utique ad poenitentiam Dominus non hortaretur, nisi quia poenitentibus indulgentiam pollicetur. Et in Evangelio: Dico, inquit, vobis, sic erit gaudium in coelo super uno peccatore poenitentiam agente quam super nonaginta novem justis, quibus non est opus poenitentia (Luc. XV, 7). Nam cum scriptum sit [e 1Kb] , Deus mortem non fecit, nec delectatur in perditione vivorum (Sap. I, 13), utique [Col. 0788B] qui neminem vult perire cupit peccatores poenitentiam agere et per poenitentiam denuo ad vitam redire. Ideo et per Johel prophetam clamat et dicit (Johel II, 12): Et nunc haec dicit Dominus Deus vester: Revertimini [f 1Kb] ad me ex toto corde vestro, simulque et jejunio et fletu et planctu, et discindite [g 1Kb] corda vestra, et non vestimenta vestra et revertimini ad Dominum Deum vestrum, quia misericors et pius est et patiens et multae miserationis, et qui sententiam flectat [h 1Kb] , adversus malitiam irrogatam [i 1Kb] . (Joel. II, 12, 13.) In Psalmis [Col. 0789A] etiam legimus censuram pariter et clementiam Dei comminantis simul atque parcentis, punientis ut corrigat, et cum correxerit reservantis. Visitabo, inquit, in virga facinora eorum, et in flagellis delicta eorum. Misericordiam autem meam non dispergam ab eis (Psal. LXXXVIII, 33, 34).

[1Kb] XXIII. Dominus quoque in Evangelio suo pietatem Dei Patris ostendens ait: Quis est ex vobis homo quem si petierit filius ejus panem, lapidem porrigat illi; aut si piscem postulaverit, serpentem illi porrigat? Si ergo vos, cum sitis nequam, scitis bona data dare filiis vestris, quanto magis Pater vester coelestis dabit bona poscentibus [a 1Kb] eum (Math. VII. 9-11)? Comparat hic Dominus carnalem patrem et Dei Patris aeternam largamque pietatem, quod si iste in terris nequam pater offensus graviter [Col. 0789B] a filio peccatore et malo, si tamen eumdem postmodum viderit reformatum et depositis prioris [b 1Kb] vitae delictis ad sobrios et bonos mores et ad innocentiae disciplinam poenitentiae dolore correctum [c 1Kb] , et gaudet et gratulatur, et susceptum, quem ante projecerat, cum voto paternae exultationis amplectitur, quanto magis unus ille et verus Pater bonus, misericors, et pius, immo ipse bonitas [d 1Kb] et misericordia et pietas, laetatur in poenitentia filiorum suorum, nec jam poenitentibus aut plangentibus et lamentantibus poenam comminatur, sed veniam magis et indulgentiam pollicetur. Unde Dominus in Evangelio beatos dicit plangentes (Matth. V), quia qui plangit misericordiam provocat; qui pervicax et superbus est, iram sibi et poenam judicii venientis exaggerat. Et [Col. 0789C] idcirco, frater charissime, poenitentiam non agentes, nec dolorem delictorum suorum toto corde et manifesta lamentationis suae professione testantes, prohibendos omnino censuimus a spe communicationis [Col. 0790A] et pacis, si in infirmitate atque in periculo coeperint deprecari; quia rogare illos non delicti poenitentia sed mortis urgentis admonitio compellit, nec dignus est in morte accipere solatium qui se non cogitavit esse moriturum.

[2Kb] XXIV. Quod vero ad Novatiani personam pertinet, frater charissime, de quo desiderasti tibi scribi quam haeresim introduxisset, scias nos primo in loco nec curiosos esse debere quid ille doceat, cum foris doceat. Quisquis ille est et qualiscumque est, Christianus non est qui in Christi Ecclesia non est. Jactet se licet [e 1Kb] et philosophiam vel eloquentiam suam superbis vocibus praedicet, qui nec fraternam charitatem nec Ecclesiasticam unitatem tenuit [f 1Kb] , etiam quod prius fuerat amisit. Nisi si episcopus tibi videtur [Col. 0790B] qui episcopo in Ecclesia a sedecim [g 1Kb] coepiscopis facto, adulter atque extraneus episcopus fieri a desertoribus per ambitum nititur, et cum sit a Christo una Ecclesia per totum mundum in multa membra divisa, item episcopatus unus episcoporum multorum concordi numerositate diffusus, ille post Dei traditionem, post connexam et ubique conjunctam catholicae Ecclesiae unitatem humanam conetur Ecclesiam facere, et per plurimas civitates novos Apostolos suos mittat, ut quaedam recentia institutionis suae fundamenta constituat, cumque jam pridem per omnes provincias et per urbes singulas ordinati sint episcopi in aetate antiqui, in fide integri, in pressura probati, in persecutione proscripti, ille super eos creare alios pseudoepiscopos audeat. Quasi [Col. 0790C] possit aut totum orbem novi conatus obstinatione peragrare aut Ecclesiastici corporis [h 1Kb] compaginem discordiae suae seminatione rescindere [i 1Kb] , nesciens schismaticos semper inter initia fervere, incrementa [Col. 0791A] vero habere non posse nec augere quod illicite coeperint, sed statim cum prava sua aemulatione deficere, episcopatum autem tenere non posset, etiam si episcopus prius factus a coepiscoporum suorum corpore et ab Ecclesiae unitate descisceret [a 1Kb] , quando Apostolus admoneat ut invicem nosmetipsos sustineamus, ne ab unitate quam Deus constituit recedamus, et dicat: Sustinentes invicem in dilectione, satis agentes servare unitatem spiritus in conjunctione pacis (Ephes. XIV, 2, 3). Qui ergo nec unitatem spiritus nec conjunctionem pacis observat, et se ab Ecclesiae vinculo atque a sacerdotum collegio separat, episcopi nec potestatem potest habere nec honorem qui episcopatus nec unitatem voluit tenere nec pacem.

[1Kb] XXV. Tum deinde quantus arrogantiae tumor est, [Col. 0791B] quanta humilitatis et lenitatis oblivio, arrogantiae suae quanta jactatio, ut quis aut audeat aut facere se posse credat quod nec Apostolis concessit Dominus, ut zizania a frumento putet se posse discernere (Matth. XIII), aut quasi ipsi palam ferre et aream purgare concessum sit, paleas conetur a tritico separare, cumque Apostolus dicat; In domo autem magnanon solum vasa aurea sunt et argenta, sed et lignea et fictilia (II Tim. II, 20), aurea et argentea vasa videatur eligere, lignea vero et fictilia contemnere, abjicere, damnare, quando non nisi die Domini vasa lignea divini ardoris incendio concrementur, et fictilia ab eo cui data est ferrea virga frangantur (Psal. II).

[2Kb] XXVI. Aut si se cordis et renis scrutatorem [Col. 0791C] constituit et judicem, per omnia aequaliter judicet; et cum sciat scriptum esse, Ecce sanus factus es, jam noli peccare, ne quid tibi deterius fiat (Joan. V, 14), fraudatores et moechos a latere atque a comitatu suo separet, quando multo et gravior et pejor sit moechi [Col. 0792A] quam libellatici causa, cum hic necessitate, ille voluntate peccaverit, hic existimans sibi satis esse quod non sacrificaverit, errore deceptus sit [b 1Kb] , ille matrimonii expugnator alieni, vel lupanar ingressus ad cloacam et coenosam voraginem vulgi, sanctificatum corpus et Dei templum detestabili colluvione violaverit, sicut Apostolus [c 1Kb] dicit: Omne peccatum quodcumque fecerit homo, extra corpus est; qui autem moechatur, in corpus suum peccat (I Cor. VI, 18). Quibus tamen et ipsis poenitentia conceditur et lamentandi ac satisfaciendi spes relinquitur secundum ipsum Apostolum dicentem: Timeo ne forte veniens ad vos lugeam multos ex iis qui ante peccaverunt et non egerunt poenitentiam de immunditiis quas fecerunt et fornicationibus et libidinibus (I Cor. XII, 20, 21).

[Col. 0792B] [2Kb] XXVII. Nec sibi in hoc novi haeretici blandiantur quod se dicant idololatris non communicare, quando sint apud illos et adulteri et fraudatores, qui teneantur idololatriae crimine, secundum Apostolum dicentem: Hoc enim scitote intelligentes quia omnis fornicator aut immundus aut fraudator, quod est idololatria, non habet haereditatem in regno Christi et Dei (Ephes. V, 5). Et iterum [d 1Kb] : Mortificate itaque membra vestra quae in terra sunt, exponentes fornicationem, immunditiam et concupiscentiam malam, et cupiditatem, quae sunt idolorum servitus, propter quae venit ira Dei (Coloss. III, 5, 6). Nam cum corpora nostra membra sint Christi, et singuli simus templum Dei, quis quis adulterio templum Dei violat, Deum violat; et qui in peccatis committendis voluntatem diaboli facit, daemoniis et idolis servit. Neque enim mala facta de [Col. 0792C] sancto Spiritu veniunt, sed de adversarii instinctu et de immundo spiritu natae concupiscentiae contra Deum facere et diabolo servire compellunt. Ita fit ut si peccato alterius inquinari alterum dicunt et [Col. 0793A] idololatriam delinquentis ad non delinquentem transire sua asseveratione contendunt, excusari secundum suam vocem non possint ab idololatriae crimine, cum constet de Apostolica probatione moechos et fraudatores, quibus illi communicant, idololatras esse. Nobis autem secundum fidem nostram et divinae praedicationis datam formam competit ratio veritatis, unumquemque in peccato suo ipsum teneri nec posse alterum pro altero reum fieri, cum Dominus praemoneat et dicat: Justitia justi super eum erit, et scelus scelerati super eum erit (Ezech. XVIII, 20). Et iterum: Non morientur patres pro filiis, et filii non morientur pro patribus. Unusquique in peccato suo morietur (Deut. XXIV, 16). Quod legentes scilicet et tenentes neminem putamus a fructu satisfactionis [Col. 0793B] et spe pacis arcendum, cum sciamus juxta Scripturarum divinarum fidem, auctore et hortatore ipso Deo, et ad agendam poenitentiam peccatores redigi, et veniam atque indulgentiam poenitentibus non denegari.

[1Kb] XXVIII. Atque o frustrandae fraternitatis irrisio! o miserorum lamentantium et amentium caduca deceptio! o haereticae institutionis inefficax et vana traditio! hortari ad satisfactionis [a 1Kb] poenitentiam et subtrahere de satisfactione medicinam, dicere fratribus nostris: »Plange et lacrymas funde, et diebus ac noctibus ingemisce, et pro abluendo et purgando delicto tuo largiter et frequenter operare, sed extra Ecclesiam post omnia ista morieris; quaecumque ad pacem pertinent facies, sed nullam pacem, quam [Col. 0793C] quaeris, accipies [b 1Kb] .« Quis non statim pereat, quis non ipsa desperatione [c 1Kb] deficiat, quis non animum suum a proposito lamentationis avertat? Operari tu [Col. 0794A] putas rusticum posse, si dixeris: »Agrum peritia omni rusticitatis exerce, culturis diligenter insiste; sed nullam messem metes, nullam vindemiam premes, nullos oliveti tui fructus capies, nulla de arboribus poma decerpes.« Vel si ei cui dominium et usum navium [d 1Kb] suadens dicas: »Materiam de excellentibus sylvis mercare, frater; carinam [e 1Kb] praevalidis et electis roboribus intexe, clavo, funibus, velis, ut fabricetur atque armetur navis, operare: sed cum haec feceris, fructum de actibus ejus et cursibus non videbis.«

[4Kb] XXIX. Praecludere est atque abscindere [f 1Kb] iter doloris ac poenitendi viam, ut cum in Scripturis omnibus Dominus Deus revertentibus ad se et poenitentibus blandiatur, nostra duritia et crudelitate, dum fructus [Col. 0794B] poenitentiae intercipitur [g 1Kb] , poenitentia ipsa tollatur. Quod si invenimus a poenitentia agenda neminem debere prohiberi, et deprecantibus atque exorantibus Domini misericordiam, secundum quod ille misericors et pius est, per sacerdotes ejus pacem posse concedi, admittendus est plangentium gemitus, et poenitentiae fructus dolentibus non negandus. Et quia apud inferos confessio non est, nec exomologesis illic fieri potest, qui ex toto corde poenituerint et rogaverint in Ecclesiam debent interius suscipi et in ipsa Domino reservari, qui ad Ecclesiam suam [h 1Kb] venturus de illis utique quos in ea intus invenerit judicabit. Apostatae vero et desertores, vel adversarii et hostes et Christi Ecclesiam dissipantes, nec si occisi pro nomine foris fuerint, admitti, secundum Apostolum, [Col. 0794C] possunt ad Ecclesiae pacem, quando nec spiritus nec Ecclesiae tenuerunt unitatem.

XXX. Haec interim, frater charissime, pauca de [Col. 0795A] multis quantum potui breviter decucurri, quibus et desiderio tuo satisfacerem, et te magis ac magis collegii et corporis nostri societati conjungerem. Si autem tibi veniendi ad nos opportunitas et facultas fuerit, plura in commune conferre et uberius ac plenius quae in salutarem concordiam faciant tractare poterimus. Opto te, frater charissime, semper bene valere.





EPISTOLA XI.
(Erasm. I, 2; Pamel., Rigalt., Baluz., LIV; Paris. LIII; Coustant. I, 167; Galland. III. 350; Routh., Reliq. sacr. III, 69 et 108.)

(Hanc synodicam concilii Carthaginensis sub S. Cypriano secundi epistolam infra habes inter acta conciliorum Carthaginensium tempore S. Cornelii celebratorum.)




ANNO CHRISTI CCLII.
[3Kb] EPISTOLA XII. S. CYPRIANI CARTHAGINENSIS EPISCOPI AD S. CORNELIUM PAPAM.
(Erasm., 1, 3; Pamel., Rigalt, Baluz., LV; Paris. LIV, Lips., Oxon. LIX; Coustant. I, col. 172; Galland., III, p. 362.)
[Col. 0795B]

[Col. 0796A] DE QUINQUE PRESBYTERIS ET FORTUNATO PSEUDOEPISCOPO.

De duplici Cornelii epistola, prima qua Felicissimum et eos qui cum ipso venerant repulsos nuntiavit; altera, qua se minis eorumdem motum litteras quas attulerant accepisse significabat. Episcopum malorum metu ab ecclesiastica disciplina tuenda deterreri non debere. Tum Cyprianus sese legitimum episcopum, Fortunatum vero a quinque episcopis, quorum tres damnati, quartus ab episcopo damnato, in haeresi ordinatus, postremus in persecutione lapsus fuerat, ac paucis sibi male consciis in episcopum cooptatum esse enarrat. Hinc asseclarum Fortunati circa lapsos quae doctrina sit, quo pacto cum iis communicare non desinant, ac [Col. 0796B] poenitentiae agendae intercedant, graphice exponit. Frustra eos Romam, ut pseudoepiscopi a se creati confirmationem petant, contendere. Ibi causam audiendam esse decernunt Afri, ubi crimen admissum est. Quanta facilitate ac benignitate suscipiat Cyprianus ad Ecclesiam redeuntes.

[31Kb] I. Legi litteras tuas, frater charissime, quas per [Col. 0797A] Satyrum fratrem nostrum acolythum misisti, et dilectionis fraternae, et ecclesiasticae disciplinae, et sacerdotalis censurae satis plenas, quibus significasti Felicissimum hostem Christi non novum, sed jam pridem ob crimina sua plurima et gravissima abstentum, et non tantum mea, sed et plurimorum coepiscoporum sententia condemnatum, rejectum a te [a 1Kb] illic esse [b 1Kb] ; et cum venisset stipatus caterva et factione desperatorum, vigore pleno, quo [c 1Kb] episcopos agere oportet, pulsum de Ecclesia [d 1Kb] esse: de qua jam pridem cum sui similibus, Dei majestate et Christi Domini et judicis nostri severitate, depulsus est; ne schismatis et discidii auctor, ne pecuniae commissae sibi fraudator, ne stuprator virginum, ne matrimoniorum multorum depopulator atque corruptor [Col. 0797B] ultra adhuc sponsam Christi incorruptam, sanctam, pudicam, praesentiae suae dedecore et impudica atque incesta contagione violaret.

[4Kb] II. Sed enim lecta alia epistola tua, frater, quam primis litteris subjunxisti, satis miratus sum: cum animadvertissem, te minis ac terroribus eorum, qui venerant, aliquantum esse commotum; cum te, secundum quod scripsisti, agressi essent, cum summa desperatione comminantes, quod si litteras quas attulerant, non accepisses, publice [e 1Kb] eas recitarent, [Col. 0798A] et multa turpia ac probrosa et ore suo digna proferrent. Quod si ita res est, frater charissime, ut nequissimorum timeatur audacia, et quod mali jure atque aequitate non possunt, temeritate ac desperatione perficiant, actum est de episcopatus vigore et de Ecclesiae gubernandae sublimi ac divina potestate: nec Christiani ultra aut durare aut esse jam possumus, si ad hoc ventum est, ut perditorum minas atque insidias pertimescamus. Nam et Gentiles et Judaei minantur, et haeretici atque omnes, quorum pectora et mentes diabolus obsedit, venenatam rabiem suam quotidie furiosa voce testantur: non tamen idcirco cedendum est, quia minantur; aut [f 1Kb] ideo adversarius inimicus major est Christo, quia tantum sibi vindicat et assumit in saeculo [g 1Kb] . Manere [Col. 0798B] apud nos debet, frater charissime, fidei robur immobile; et stabilis atque inconcussa virtus contra omnes incursus atque impetus oblatrantium fluctuum, velut petrae objacentis fortitudine et mole, debet obsistere. Nec interest unde episcopo aut terror aut periculum veniat; qui terroribus et periculis vivit obnoxius, et tamen fit de ipsis terroribus ac periculis gloriosus. Neque enim solas Gentilium vel Judaeorum minas cogitare et spectare debemus; cum videamus, ipsum Dominum nostrum [h 1Kb] a fratribus esse detentum (Marc. III, 21) et ab eo, quem inter [Col. 0799A] Apostolos ipse delegerat, proditum (Matth. XXVI, 14); inter initia quoque mundi Abel justum nonnisi frater occiderit (Gen. IV, 8); et Jacob fugientem persecutus sit frater infestus (Gen. XXVII, 41); et Joseph [a 1Kb] venumdatus sit a fratribus (Gen. XXXVII, 23); in Evangelio etiam legamus esse praedictum [b 1Kb] , magis domesticos inimicos futuros (Matth. X, 30) et qui prius copulati sacramento unanimitatis fuerint, ipsos invicem tradituros. Nihil interest quis tradat aut saeviat, cum Deus tradi [c 1Kb] permittit et coronari. Neque nobis [d 1Kb] ignominia est pati a fratribus quod passus est Christus: nec illis gloria est facere quod fecit Judas [e 1Kb] . Quae autem sui elatio est, quae comminantium tumens et inflata et vana jactatio; illic absenti minari, cum hic me habeant in potestate praesentem? Convicia [Col. 0799B] eorum, quibus se et vitam suam quotidie lacerant, non timemus; fustes et lapides et gladios, quos verbis parricidalibus jactitant, non perhorescimus. Quod in illis est, homicidae sunt apud Deum tales: necare tamen non possunt, nisi eis Dominus necare permiserit. Et cum nobis semel moriendum sit, illi tamen odio et verbis et delictis suis quotidie perimunt.

[1Kb] III. Sed non idcirco, frater charissime, relinquenda est ecclesiastica disciplina, aut sacerdotalis solvenda censura, quoniam conviciis infestamur, aut terroribus quatimur; quando occurrat et moneat [f 1Kb] Scriptura divina dicens: Ille vero qui praesumit et contumax est [g 1Kb] , vir sui jactans, nihil omnino perficiet, qui dilatavit tamquam [h 1Kb] infernus [i 1Kb] animam suam (Habac. II, 5). Et iterum: Et verba viri peccatoris [Col. 0799C] ne timueritis, quia gloria ejus in stercora [Col. 0800A] erit et in vermes [j 1Kb] . Hodie extolletur, et cras non invenietur; quoniam conversus est in terram suam, et cogitatio ejus peribit [k 1Kb] (I Machab. II, 62). Et iterum: Vidi impium exaltatum, et extolli super cedros Libani; et transivi, et ecce non fuit; et quaesivi eum, et non est inventus locus ejus (Psal. XXXVI, 37). Exaltatio et inflatio, et arrogans ac superba jactatio non de Christi magisterio, qui humilitatem docet, sed de Antichristi spiritu nascitur, cui exprobrat [l 1Kb] per Prophetam Dominus, et dicit: Tu autem dixisti in animo tuo: In coelum ascendam, super stellas Dei ponam sedem meam; sedebo in monte alto, super montes altos in aquilonem [m 1Kb] ascendam super nubes, ero similis Altissimo (Isa. XIV, 13 et 14). Et addidit dicens: Tu vero ad inferos descendes in fundamenta terrae, et qui [Col. 0800B] videbunt te, mirabuntur super te (Ibid. 15). Unde parem talibus poenam Scriptura divina loco alio comminatur et dicit: Dies enim Domini Sabaoth super omnem injuriosum et superbum, et super omnem elatum et excelsum (Isa. II, 29). De ore itaque ac de verbis suis unusquisque statim proditur, et utrum Christum in corde suo, an vero Antichristum habeat, loquendo detegitur: secundum quod Dominus in Evangelio suo dicit: Progenies viperarum, quomodo potestis bona loqui, cum sitis nequam? de abundantia enim cordis os emittit [n 1Kb] . Bonus homo de bono thesauro [o 1Kb] emittit bona, et nequam homo de nequam thesauro emittit nequam (Matt. XII, 34). Unde et dives ille peccator, qui de Lazaro in sinu Abrahae posito, atque in refrigerio constituto, implorat auxilium, [Col. 0800C] cum in tormentis cruciabundus flammae cremantis [Col. 0801A] ardoribus aduratur [a 1Kb] (Luc. XVI, 23), inter omnes corporis partes magis os ejus et lingua poenas dat; quia plus scilicet lingua sua et ore peccaverat.

[3Kb] IV. Nam cum scriptum sit: Neque maledici regnum Dei consequentur [b 1Kb] (I Cor. VI, 10), et iterum Dominus in Evangelio suo dicat: Qui dixerit fratri suo, Fatue; et qui dixerit: Raca, reus erit in gehennam [c 1Kb] ignis (Matth. III, 22), quomodo possunt censuram Domini ultoris [d 1Kb] evadere, qui talia ingerunt non solum fratribus, sed et sacerdotibus; quibus honor tantus de Dei dignatione conceditur, ut quisquis sacerdoti ejus et ad tempus hic judicanti non obtemperaret, statim necaretur? In Deuteronomio loquitur Dominus Deus dicens: Et homo quicumque fecerit in superbia, ut non exaudiat sacerdotem aut judicem quicumque fuerit [Col. 0801B] in diebus illis, morietur homo ille; et omnis populus cum audierit, timebit; et non agent impie etiam nunc (Deut. XVII, 12). Item ad Samuelem, cum a Judaeis sperneretur, Deus dicit: Non te spreverunt, sed me spreverunt (I Reg. VIII, 7). Et Dominus quoque in Evangelio: Qui audit vos, inquit, me audit [e 1Kb] et eum qui me misit: et qui rejicit vos, me rejicit, et eum qui me misit (Luc X, 16). Et cum leprosum emundasset; Vade, inquit, et demonstra te sacerdoti (Matth. VIII, 4). [Col. 0802A] Et cum postea tempore passionis [f 1Kb] alapam accepisset a servo sacerdotis, cumque ei dixisset, Sic respondes pontifici? (Joann. XVIII, 22) adversus pontificem Dominus contumeliose nihil dixit, nec quidquam de sacerdotis honore detraxit; sed innocentiam suam magis asserens et ostendens, Si male, inquit, locutus sum, exprobra de malo [g 1Kb] ; si autem bene, quid me caedis? (Ibid. 23.) Item in Actis Apostolorum postmodum beatus apostolus Paulus, cum ei dictum esset, Sic insilis in sacerdotem Dei maledicendo? (Act. XXIII, 4) quamvis Domino jam crucifixo sacrilegi et impii et cruenti illi esse coepissent, nec jam quidquam de sacerdotali honore et auctoritate retinerent: tamen ipsum quamvis inane nomen et umbram quamdam sacerdotis cogitans Paulus: Nesciebam fratres [h 1Kb] (Ibid., 5), [Col. 0802B] inquit, quia pontifex est, scriptum est enim, Principi plebis tuae non maledices [i 1Kb] (Exod. XXII, 28).

[5Kb] V. Cum haec tanta ac talia et multa alia exempla praecedant, quibus sacerdotalis auctoritas et potestas de divina dignitatione firmatur; quales putas esse eos, qui sacerdotum hostes, et contra Ecclesiam catholicam rebelles, nec praemonentis Domini comminatione, nec futuri judicii ultione terrentur? Neque enim aliunde haereses [j 1Kb] obortae sunt, aut nata sunt [Col. 0803A] schismata, quam [a 1Kb] dum sacerdoti Dei non obtemperatur, nec unus in Ecclesia ad tempus sacerdos, et ad tempus judex vice Christi cogitatur. Cui si secundum magisteria divina obtemperaret fraternitas universa, nemo adversum sacerdotum collegium quidquam moveret; nemo post divinum judicium, post populi suffragium [b 1Kb] , post coepiscoporum consensum, judicem se jam non episcopi sed Dei faceret; nemo discidio unitatis, Christi Ecclesiam scinderet; nemo sibi placens ac tumens seorsum foris haeresim novam conderet, nisi si ita [c 1Kb] est aliquis sacrilegae temeritatis ac perditae mentis, ut putet sine Dei judicio fieri sacerdotem: cum Dominus in Evangelio suo dicat: Nonne duo passeres asse venerunt, et neuter eorum [d 1Kb] cadit in terram sine Patris [e 1Kb] voluntate? (Matth. X, 29.) Cum [Col. 0803B] ille nec minima fieri sine voluntate Dei dicat; existimat aliquis summa et magna, aut non sciente aut non permittente Deo, in Ecclesia Dei fieri, et sacerdotes, id est, dispensatores ejus, non de ejus sententia ordinari? Hoc est fidem non habere qua vivimus, hoc est Deo bonorem non dare, cujus nutu et arbitrio regi [f 1Kb] et gubernari omnia scimus et credimus. [Col. 0804A] Plane episcopi non de voluntate Dei fiunt; [g 1Kb] sed qui extra Ecclesiam fiunt, sed qui contra [h 1Kb] dispositionem et traditionem Evangelii fiunt: sicut ipse Dominus in duodecim Prophetis ponit et dicit: Sibimetipsis [i 1Kb] regem constituerunt, et non per me (Ose. VIII, 4). Et iterum, Sacrificia eorum tamquam panis luctus, omnes qui manducant ea, contaminabuntur (Ose. IX, 4). Et per Esaiam quoque Spiritus sanctus clamat et dicit: Vae vobis, filii desertores, haec dicit Dominus, Habuistis consilium non per me [j 1Kb] , et fecistis conventionem non per spiritum meum, adjicere peccata super peccata (Isai. XXX, 1).

[4Kb] VI. Caeterum (dico enim provocatus [k 1Kb] , dico dolens, dico compulsus,) quando episcopus in locum defuncti substituitur, quando populi universi suffragio in pace [Col. 0804B] deligitur, quando Dei auxilio in persecutione protegitur, collegis omnibus fideliter junctus, plebi suae in episcopatu quadriennio jam probatus, in quiete serviens disciplinae, in tempestate proscriptus applicito et adjunto episcopatus sui nomine, toties ad leonem petitus in circo, in amphitheatro Dominicae dignationis testimonio honoratus: his ipsis etiam diebus, quibus [Col. 0805A] has ad te litteras feci, ob sacrificia quae edicto proposito celebrare populus jubebatur, clamore popularium ad leonem denuo postulatus in circo: cum talis, frater charissime, a quibusdam desperatis et perditis et extra Ecclesiam constitutis impugnari videtur, apparet quis impugnet. Non scilicet Christus, qui sacerdotes aut constituit aut protegit, sed ille, qui [a 1Kb] Christi adversarius, et Ecclesiae ejus inimicus, ad hoc Ecclesiae [b 1Kb] praepositum sua infestatione persequitur, ut gubernatore sublato, atrocius atque violentius circa Ecclesiae naufragia grassetur.

[8Kb] VII. Nec quemquam fidelem et Evangelii memorem, atque Apostoli praemonentis mandata retinentem, movere debet, frater charissime, si quidam in extremis temporibus superbi et contumaces et sacerdotum Dei [Col. 0806A] hostes aut de Ecclesia recedunt, aut contra Ecclesiam faciunt; quando tales nunc futuros [c 1Kb] et Dominus et Apostoli ejus ante praedixerint. Nec praepositum servum deseri a quibusdam miretur aliquis; quando ipsum Dominum magnalia et mirabilia summa facientem, et virtutes Dei Patris factorum suorum testimonio comprobantem, discipuli sui reliquerint [d 1Kb] . Et tamen ille non increpuit [e 1Kb] recedentes, aut graviter comminatus est; sed magis conversus ad Apostolos suos dixit: Nunquid et vos vultis ire [f 1Kb] (Joan. VI, 68)? servans scilicet legem, qua homo libertati suae relictus, et in arbitrio proprio constitutus, sibimet ipse vel mortem appetit, vel salutem. Petrus tamen, super quem aedificata ab eodem Domino fuerat Ecclesia, unus pro omnibus loquens, et Ecclesiae voce respondens [Col. 0807A] ait: Domine, ad quem ibimus [a 1Kb] ? verba vitae aeternae habes; et nos credimus, et cognovimus quoniam tu es Filius Dei vivi (Joan. VI, 69): significans scilicet et ostendens eos, qui a Christo recesserint, culpa sua perire; Ecclesiam tamen quae in Christum credat, et quae semel id quod cognoverit teneat, numquam ab eo omnino discedere [b 1Kb] ; et eos esse Ecclesiam, qui in domo Dei permanent: plantationem vero plantatam a Deo Patre non esse (Matth. XV, 13), quos videmus non frumenti stabilitate solidari, sed tamquam paleas dissipantis inimici spiritu ventilari, de quibus et Joannes in Epistola sua dicit: Ex nobis exierunt, sed non fuerunt ex nobis; si enim fuissent ex nobis, mansissent nobiscum (I Joan. II, 19). Item Paulus monet nos, cum mali de Ecclesia pereunt [c 1Kb] , non [Col. 0807B] moveri, nec recedentibus perfidis fidem minui: Quid enim, inquit, si exciderunt a fide quidam eorum, numquid infidelitas illorum fidem Dei [d 1Kb] evacuavit? Absit: est enim Deus verax, omnis autem homo mendax (Rom. III, 4).

VIII. Quod ad nos attinet, conscientiae nostrae [e 1Kb] convenit, frater charissime, dare operam, ne quis culpa nostra de Ecclesia pereat. Si autem quis ultro et crimine suo perierit, et poenitentiam agere atque ad Ecclesiam redire noluerit, nos in die judicii inculpatos futuros, qui consulimus sanitati, illos in poenis remansuros, qui noluerint consilii nostri salubritate sanari. Nec movere nos debent convicia perditorum, [Col. 0808A] quominus a via recta et a certa regula non recedamus, quando et Apostolus instruat, dicens: Si hominibus [f 1Kb] placerem, Christi servus non essem (Gal. I, 10). Interest utrum quis homines promereri, an Deum cupiat. Si hominibus placetur, Dominus offenditur: si vero id enitimur et elaboramus ut possimus Deo placere, et convicia et maledicta debemus humana contemnere.

[2Kb] IX. Quod autem tibi de Fortunato isto pseudoepiscopo, a paucis et inveteratis haereticis constituto, non statim scripsi, frater charissime, non ea res erat, quae in notitiam tuam deberet per nos festinato statim quasi magna aut metuenda perferri; maxime quando et Fortunati nomen jam satis nosses, qui est unus ex quinque presbyteris jam pridem de Ecclesia profugis, et [Col. 0808B] sententia [g 1Kb] coepiscoporum nostrorum, multorum et gravissimorum virorum nuper abstentis; qui super hac re priore anno ad te litteras fecerunt: item Felicissimum signiferum seditionis recognosceres, qui et ipse in iisdem coepiscoporum nostrorum factis ad te pridem litteris continetur: qui non tantum ab iis istic abstentus, sed et abs te illic nuper de Ecclesia pulsus est. Cum haec in notitia tua esse confiderem, et pro certo haerere memoriae et disciplinae tuae scirem: necessarium non putavi, celeriter et urgenter haereticorum tibi ineptias nuntiandas. Neque enim ad catholicae Ecclesiae majestatem pariter ac dignitatem pertinere debet, quid apud se haereticorum et schismaticorum [Col. 0809A] moliatur audacia. Nam et pars Novatiani [a 1Kb] Maximum presbyterum, nuper ad nos a Novatiano legatum missum, atque a nostra communicatione rejectum, nunc istic sibi fecisse pseudoepiscopum dicitur. Nec tamen de hoc tibi scripseram; quando haec omnia contemnantur a nobis, et miserim tibi proxime nomina episcoporum istic constitutorum, qui integri et sani in Ecclesia catholica fratribus praesunt. Quod utique ideo de omnium nostrorum consilio placuit tibi scribere [b 1Kb] ut erroris diluendi ac perspiciendae veritatis compendium fieret, et scires, tu et collegae nostri, quibus scribere, et litteras mutuo a quibus vos accipere oporteret: si quis autem praeter hos, quos epistola nostra (Non exstat) complexi sumus, scribere vobis auderet, sciretis eum vel sacrificio vel libello [Col. 0809B] esse maculatum, vel unum de haereticis, perversum scilicet et profanum. [c 1Kb] Nanctus tamen occasionem familiarissimi hominis et clerici, per Felicianum acolythum, quem cum Perseo collega nostro miseras, inter caetera quae in notitiam tuam perferenda hinc fuerant, etiam de Fortunato isto tibi scripsi. Sed dum istic [d 1Kb] Felicianus frater noster vel vento retardatur, vel accipiendis aliis epistolis a nobis detinetur [e 1Kb] , Felicissimo [Col. 0810A] ad vos properante, praeventus est. Ita enim SEMPER SCELERA festinant, quasi contra innocentiam festinatione praevaleant.

[5Kb] X. Per Felicianum autem significavi tibi, frater, venisse Carthaginem Privatum veterem haereticum, in Lambesitana colonia ante multos fere annos ob multa et gravia delicta nonaginta episcoporum sententia condemnatum, antecessorum etiam nostrorum, quod et vestram conscientiam non latet. Fabiani et Donati litteris severissime notatum: qui cum causam suam apud nos in concilio, quod habuimus Idibus Maiis [f 1Kb] quae proximae fuerunt, agere velle se diceret, nec admissus esset, Fortunatum istum sibi pseudoepiscopum dignum collegio suo fecit. Venerat etiam cum illo et Felix quidam, quem ipse extra [Col. 0810B] Ecclesiam in haeresi pseudoepiscopum olim constituerat. Sed et Jovinus et [g 1Kb] Maximus comites cum Privato haeretico adfuerunt, ob nefanda sacrificia et crimina in se probata, sententia novem collegarum nostrorum condemnati, et iterato quoque a pluribus nobis anno priore in concilio abstenti. Cum his autem quatuor junctus est et Repostus [h 1Kb] Suturnicensis, qui non tantum in persecutione ipse cecidit, sed et maximam [Col. 0811A] partem plebis suae sacrilega [a 1Kb] persuasione dejecit. Hi quinque cum paucis vel sacrificatis, vel male sibi consciis, Fortunatum sibi pseudoepiscopum cooptarunt; ut criminibus in unum [b 1Kb] consentientibus talis esset scilicet rector, quales illi qui reguntur.

[1Kb] XI. Hinc jam et caetera mendacia, frater charissime, potes noscere, quae illic [c 1Kb] homines desperati et perditi ventilaverunt: ut cum de sacrificatis vel de haereticis amplius, quam quinque pseudoepiscopi, non fuerint qui Carthaginem venerint, et Fortunatum sibi dementiae suae socium constituerint; illi tamen, quasi filii diaboli et mendacio pleni, ausi sint, ut scribis, jactitare [d 1Kb] viginti quinque episcopos adfuisse: quod mendacium et istic prius apud fratres nostros jactitabant, dicentes viginti quinque episcopos de Numidia esse venturos, qui sibi episcopum facerent; [Col. 0811B] quo in mendacio suo postea quam, quinque solis convenientibus naufragis et a nobis abstentis, detecti sunt, atque confusi; Romam cum mendaciorum suorum merce navigaverunt, quasi veritas post eos navigare non posset, quae mendaces linguas rei certae probatione convinceret. Atque haec est, frater [e 1Kb] , vera dementia, non cogitare, nec scire quod mendacia non diu fallant, noctem tam diu esse quam diu illucescat [f 1Kb] dies, clarificato autem die, et sole oborto, luci tenebras et caliginem cedere, et quae grassabantur per noctem latrocinia cessare. Denique si nomina ab eis quaereres, non haberent vel quos [g 1Kb] falso nominarent: tanta apud eos etiam malorum penuria [Col. 0811C] est, ut ad illos nec de sacrificatis nec de haereticis viginti quinque colligi possint. Et tamen ad decipiendas aures simplicium et absentium, mendacio numerus inflatur: quasi, et si verus esset hic numerus, aut ab [Col. 0812A] haereticis Ecclesia, aut ab injustis justitia vincatur.

[2Kb] XII. Nec me oportet, frater charissime, paria [h 1Kb] nunc cum illis facere, et ea quae commiserunt, atque huc usque committunt, meo sermone decurrere; cum considerandum sit nobis, quid proferre et scribere sacerdotes Dei oporteat, nec tam dolor apud nos debeat, quam pudor loqui: et ne videar provocatus maledicta potius, quam crimina et peccata congerere. Taceo itaque de fraudibus Ecclesiae factis; conjurationes et adulteria, et varia delictorum genera praetereo: unum illud, in quo non mea, nec hominum, sed Dei causa est, de eorum facinore non puto esse reticendum; quod a primo statim persecutionis die, cum recentia delinquentium facinora ferverent, et sacrificiis nefandis non tantum diaboli altaria, sed adhuc manus ipsae lapsorum atque ora fumarent, communicare [Col. 0812B] cum lapsis et poenitentiae agendae intercedere non destiterunt. Clamat Deus: Sacrificans diis eradicabitur, nisi Domino soli (Exod. XXII, 20). Et Dominus in Evangelio dicit: Qui me negaverit, negabo illum (Matth. X, 33). Et alio loco indignatio et ira divina non tacet, dicens: Illis fudistis libamina, et illis imposuistis sacrificia: super haec non indignabor? dicit Dominus (Isa. LVII, 6): Et intercedunt ne rogetur Deus, qui indignari se ipse testatur. Intercedunt ne exoretur precibus et satisfactionibus Christus; qui negantem se negare profitetur.

[12Kb] XIII. Nos in ipso persecutionis tempore de hoc ipso litteras misimus, nec auditi sumus, concilio frequenter [Col. 0812C] acto, non consensione tantum nostra, sed et comminatione decrevimus, ut poenitentiam fratres agerent, ut poenitentiam non agentibus nemo temere pacem daret: et illi contra Deum sacrilegi, contra [Col. 0813A] sacerdotes Dei impio furore temerarii, de Ecclesia recedentes, et contra Ecclesiam parricidalia arma tollentes, elaborant ut opus suum diaboli malitia consummet, nec vulneratos [a 1Kb] divina clementia in Ecclesia sua curet; miserorum poenitentiam mendaciorum suorum fraude corrumpunt [b 1Kb] , ne Deo indignanti satisfiat; ne Christum Dominum suum, qui Christianus esse vel erubuit ante, vel timuit, postmodum [Col. 0814A] quaerat; ne ad Ecclesiam qui de Ecclesia recesserat, redeat. Datur opera, ne satisfactionibus [c 1Kb] et lamentationibus justis delicta redimantur, ne vulnera lacrymis abluantur. Pax vera falsae pacis mendacio tollitur, salutaris sinus matris noverca intercedente [d 1Kb] praecluditur, ne de pectore atque ore lapsorum fletus et gemitus audiatur. Compelluntur adhuc insuper lapsi, ut linguis, atque ore quo in capitolio ante deliquerant, [Col. 0815A] sacerdotibus convicium faciant; confessores, et virgines, et justos quoque fidei laude praecipuos atque in Ecclesia gloriosos, contumeliis et maledicis vocibus [a 1Kb] prosequantur. A quibus quidem non tam nostrorum modestia et humilitas et pudor caeditur, quam illorum ipsorum spes et vita laceratur. Neque enim qui audit, sed qui facit convicium, miser est; nec qui a fratre vapulat, sed qui fratrem caedit, in lege peccator est; et cum nocentes innocentibus injuriam faciunt, illi patiuntur [b 1Kb] injuriam, qui facere se credunt. Denique hinc illis percussa mens [c 1Kb] , et hebes animus, et sensus alienus est. Ira est Dei non intelligere delicta, ne sequatur poenitentia [d 1Kb] , sicut scriptum est: Et dedit illis Deus spiritum transpunctionis (Esai. XXIX, 10); ne revertantur [Col. 0815B] scilicet, et curentur, et deprecationibus ac satisfactionibus justis post peccata sanentur. Paulus apostolus in epistola sua ponit et dicit: Dilectum [e 1Kb] veritatis non habuerunt, ut salvi fierent; ac propterea mittet illis Deus operationem erroris, ut credant mendacio; ut judicentur omnes qui non crediderunt veritati: sed sibi placent in injustitia (II Thess., II, 10). Primus felicitatis gradus est, non delinquere: secundus, delicta cognocere [f 1Kb] . Illic currit innocentia integra [Col. 0816A] et illibata quae servet, hic succedit medela quae sanet: quod utrumque isti offenso Deo perdiderunt, ut amissa sit gratia quae de Baptismi sanctificatione percipitur, et non subsit poenitentia [g 1Kb] per quam culpa curatur. An putas, frater, levia esse adversus Deum facinora, parva et modica delicta, quod per illos non rogatur majestas indignantis Dei? quod non timetur ira et ignis et dies Domini? quod, imminente Antichristo, exarmatur fides militantis populi [h 1Kb] , dum tollitur vigor et timor Christi? Viderint laici hoc quomodo curent; sacerdotibus labor major incumbit in asserenda [i 1Kb] et [j 1Kb] procuranda Dei majestate, ne quid videamur in hac parte negligere, quando admoneat Dominus et dicat: Et nunc praeceptum hoc ad vos est, o sacerdotes: si non audieritis, et si non posueritis [Col. 0816B] in corde vestro, ut detis honorem nomini meo, dicit Dominus; immittam in vos maledictionem, et maledicam benedictionem vestram (Malac. II, 1). Honor ergo datur Deo, quando sic Dei majestas et censura contemnitur, ut cum se ille indignari et irasci sacrificantibus dicat, et cum poenas aeternas et supplicia perpetua comminetur, proponatur a sacrilegis atque dicatur; ne ira cogitetur Dei, ne timeatur judicium Domini, ne pulsetur ad Ecclesiam Christi: [Col. 0817A] sed sublata poenitentia, nec ulla exomologesi criminis facta, despectis episcopis atque calcatis, pax a [a 1Kb] non veris presbyteris verbis fallacibus praedicetur; et ne lapsi surgant, aut foris positi ad Ecclesiam redeant, communicatio [b 1Kb] a non communicantibus offeratur?

[27Kb] XIV. Quibus etiam satis non fuit ab Evangelio recessisse, spem lapsis satisfactionis et poenitentiae sustulisse, fraudibus involutos, vel adulteriis commaculatos, vel sacrificiorum funesta contagione pollutos, [Col. 0818A] ne Deum rogarent, ne in Ecclesia exomologesin criminum facerent, ab omni et sensu et fructu poenitentiae removisse; foris sibi extra Ecclesiam et contra Ecclesiam constituisse [c 1Kb] conventiculum perditae factionis, [d 1Kb] quo male sibi consciorum et Deum rogare ac satisfacere nolentium caterva conflueret: post ista adhuc insuper pseudoepiscopo sibi ab haereticis constituto, navigare audent, et ad Petri Cathedram atque ad Ecclesiam principalem, unde unitas [Col. 0821A] sacerdotalis exorta est, a schismaticis et profanis litteras ferre, nec cogitare eos esse Romanos, quorum fides. Apostolo praedicante laudata est, ad quos perfidia habere non possit accessum. Quae autem causa veniendi et pseudoepiscopum [a 1Kb] contra episcopum factum nuntiandi? Aut enim placet illis quod fecerunt, et in suo scelere perseverant: aut si displicet et recedunt, sciunt quo revertantur. Nam cum statutum sit [b 1Kb] ab omnibus nobis, et aequum sit pariter ac justum, ut uniuscujusque causa illic audiatur, ubi est crimen admissum: et singulis pastoribus portio gregis sit adscripta [c 1Kb] , quam regat unusquisque et gubernet, rationem sui actus Domino redditurus; oportet utique eos, quibus praesumus, non circumcursare, [Col. 0822A] nec episcoporum concordiam cohaerentem sua subdola et fallaci temeritate collidere; sed agere illic causam suam, ubi et accusatores [d 1Kb] habere et testes sui criminis possint: nisi si, paucis desperatis et perditis minor videtur esse auctoritas episcoporum in Africa constitutorum, qui de illis jam judicaverunt, et eorum conscientiam multis delictorum laqueis vinctam judicii sui nuper gravitate damnarunt. Jam causa eorum cognita est: jam de eis dicta sententia est, nec censurae congruit sacerdotum mobilis atque inconstantis animi levitate reprehendi, cum Dominus doceat et dicat: Sit sermo vester, est est, non non (Matth. V, 37).

[2Kb] XV. Si eorum, qui de illis priore anno judicaverunt, [Col. 0823A] numerus cum presbyteris et diaconis computetur, plures tunc adfuerunt judicio et cognitioni, quam sunt iidem isti, qui cum Fortunato nunc videntur esse conjuncti. Scire enim debes, frater charisrime, eum, postea quam pseudoepiscopus ab haereticis factus est, jam pene ab omnibus esse desertum. Namque ii, quibus in praeteritum praestigiae obtendebantur, et dabantur verba fallacia, quod simul ad Ecclesiam regressuri dicerentur; postea quam viderunt illic pseudoepiscopum factum, frustratos et deceptos se esse didicerunt, et remeant quotidie, atque ad Ecclesiam pulsant: nobis tamen, a quibus ratio Domino reddenda est, anxie ponderantibus et sollicite examinantibus, qui recipi et admitti ad Ecclesiam debeant. Quibusdam enim ita aut crimina [Col. 0823B] sua obsistunt, aut fratres [a 1Kb] obstinate et firmiter renituntur, ut recipi omnino non possint [b 1Kb] cum scandalo et periculo plurimorum. Neque enim sic putamina [c 1Kb] quaedam colligenda sunt, ut quae integra et sana sunt vulnerentur: nec utilis aut consultus est pastor, qui ita morbidas et [d 1Kb] contactas oves gregi admiscet, ut gregem totum mali cohaerentis afflictatione contaminet [e 1Kb] . O si posses, frater charissime, istic interesse nobiscum, cum pravi isti et perversi [f 1Kb] de schismate revertuntur! videres quis mihi labor sit persuadere patientiam fratribus nostris, ut, animi dolore sopito, recipiendis malis curandisque consentiant. Namque ut gaudent et laetantur cum tolerabiles et minus culpabiles redeunt, ita contra fremunt et reluctantur, quoties inemendabiles et [Col. 0823C] protervi, et vel adulteriis vel sacrificiis contaminati, et post haec adhuc insuper et superbi, sic ad Ecclesiam remeant, ut bona intus ingenia corrumpant. [Col. 0824A] Vix plebi persuadeo, immo extorqueo, ut tales patiantur admitti: et justior factus est fraternitatis dolor ex eo, quod unus atque alius, obnitente plebe [g 1Kb] et contradicente, mea tamen facilitate suscepti, pejores exstiterunt quam prius fuerant [h 1Kb] , nec fidem poenitentiae servare potuerunt, quia nec cum vera poenitentia venerant.

[1Kb] XVI. De istis vero quid dicam, qui nunc ad te cum Felicissimo omnium criminum reo navigaverunt, legati a Fortunato pseudoepiscopo missi, tam falsas ad te litteras afferentes, quam est et ipse, cujus litteras ferunt, falsus; quam est ejus peccatorum [i 1Kb] multiplex conscientia, quam execrabilis vita, quam turpis: ut et si in Ecclesia essent, ejici tales de Ecclesia debuissent? Denique quia conscientiam suam norunt, [Col. 0824B] nec [j 1Kb] audent venire, aut ad Ecclesiae limen accedere; sed foris per provinciam circumveniendis fratribus et spoliandis pererrant: et omnibus jam satis noti, atque undique pro suis facinoribus exclusi, illuc etiam ad vos navigant. Neque enim illis potest frons esse ad nos accedendi, aut apud nos consistendi; cum sint acerbissima et gravissima crimina, quae eis a fratribus ingerantur. Si judicium nostrum voluerint experiri, veniant. Denique si qua illis excusatio et defensio potest esse, videamus quem habeant satisfactionis suae sensum, quem afferant poenitentiae fructum: nec Ecclesia istic cuiquam [k 1Kb] cluditur, nec episcopus [l 1Kb] alicui denegatur; patientia et facilitas et humanitas nostra venientibus praesto est. Opto omnes in Ecclesiam regredi, opto universos commilitones notros [Col. 0824C] intra Christi castra et Dei Patris domicilia concludi: Remitto omnia, multa dissimulo, studio et voto colligendae fraternitatis, etiam quae in Deum commissa sunt [Col. 0825A] non pleno judicio religionis examino, delictis plus quam oportet remittendis pene ipse delinquo: amplector prompta et plena dilectione cum poenitentia revertentes, peccatum suum satisfactione humili et simplici confitentes.

[2Kb] XVII. Si qui autem sunt, qui putant se ad Ecclesiam non precibus, sed minis regredi posse; aut existimant aditum se sibi non lamentationibus et satisfactionibus, sed terroribus facere: pro certo habeant, contra tales clusam stare Ecclesiam Domini, nec castra Christi invicta et fortia, et Domino tuente munita, minis cedere. Sacerdos Dei Evangelium tenens, et Christi praecepta custodiens, occidi potest, non potest vinci. Suggerit et subministrat nobis exempla virtutis ac fidei Zacharias [a 1Kb] antistes Dei, qui cum terreri [Col. 0825B] minis et lapidatione [b 1Kb] non posset, in templo Dei occisus est; clamans et identidem dicens, quod nos quoque contra haereticos clamamus et dicimus: Haec dicit Dominus [c 1Kb] , dereliquistis vias Domini, et Dominus derelinquet vos [d 1Kb] (II Paral. XXIV, 21). Neque enim, quia pauci temerarii et improbi, coelestes [e 1Kb] et salutares vias Domini derelinquunt [f 1Kb] , et sancta non agentes a sancto Spiritu deseruntur; ideo et nos divinae traditionis immemores esse debemus, ut majora esse furentium scelera, quam sacerdotum judicia censeamus; aut plus existimemus ad impugnandum posse humana conamina, [Col. 0826A] quam quod [g 1Kb] ad protegendum praevalet divina tutela.

[2Kb] XVIII. An ad hoc, frater charissime, deponenda est catholicae Ecclesiae dignitas, et plebis intus positae fidelis atque incorrupta majestas, et sacerdotalis quoque auctoritas ac potestas, ut judicare velle se dicant de Ecclesiae praeposito extra Ecclesiam constituti [h 1Kb] , de Christiano haeretici, de sano saucii, de integro vulnerati, de stante lapsi, de judice rei, de sacerdote sacrilegi? Quid superest, quam ut Ecclesia Capitolio cedat et recedentibus sacerdotibus, ac Domini altare removentibus [i 1Kb] , in cleri nostri sacrum venerandumque consessum simulachra atque idola cum aris suis transeant, et Novatiano declamandi adversum nos atque increpandi largior et plenior materia praestetur; si ii qui sacrificaverunt, et [Col. 0826B] Christum publice negaverunt, non tantum rogari, et sine acta poenitentia admitti, sed adhuc insuper coeperint terroris sui potestate dominari?

[4Kb] XIX. Si pacem postulant, arma deponant: si satisfaciunt, quid minantur? Aut si comminantur, sciant quia a sacerdotibus Dei non timentur. Neque enim et Antichristus cum venire coeperit, introibit in Ecclesiam, quia minatur; aut armis ejus et violentiae ceditur, quia resistentes perempturum se esse profitetur. Armant nos haeretici, dum nos putant sua comminatione terreri: nec in [j 1Kb] pace nos dejiciunt, [Col. 0827A] sed magis erigunt et accendunt, dum ipsam pacem persecutione pejorem fratribus faciunt. Et optamus quidem, ne quod loquuntur furore, impleant crimine; nec qui verbis perfidis [a 1Kb] et crudelibus peccant, factis quoque delinquant. Oramus ac deprecamur Deum, quem provocare illi et exacerbare non desinunt, ut eorum corda mitescant, ut, furore deposito, ad sanitatem mentis [b 1Kb] redeant, ut pectora operta [c 1Kb] delictorum tenebris poenitentiae lumen agnoscant; et magis petant fundi pro se preces atque orationes antistitis, quam ipsi fundant sanguinem sacerdotis. Si autem in suo furore permanserint, atque in istis insidiis ac minis suis parricidalibus crudeliter perseveraverint, nullus Dei sacerdos sic infirmus est, sic jacens et abjectus, sic imbecillitate [Col. 0827B] humanae mediocritatis invalidus, qui non contra hostes et impugnatores Dei divinitus erigatur, cujus non humilitas et infirmitas vigore et robore Domini protegentis [d 1Kb] animetur. Nostra nihil interest, aut a quo, aut quando perimamur [e 1Kb] , mortis et sanguinis praemium de Domino recepturi. Illorum flenda et lamentanda [f 1Kb] conditio est, quos sic diabolus excaecat, ut aeterna gehennae supplicia non cogitantes, Antichristi jam propinquantis adventum conentur imitari.

[Col. 0828A] [1Kb] XX. Et quamquam sciam, frater charissime, pro mutua dilectione quam debemus [g 1Kb] , et exhibemus invicem nobis, florentissimo illic clero [h 1Kb] tecum praesidenti, et sanctissimae atque amplissimae plebi legere te semper litteras nostras, tamen nunc et admoneo et peto, ut quod alias sponte atque honorifice facis, etiam petente me facias, ut hac epistola mea lecta, si quod illic contagium venenati sermonis et pestiferae seminationis irrepserat, id omne de fratrum auribus et pectoribus exuatur, et bonorum integra ac sincera dilectio [i 1Kb] ab omnibus haereticae detractionis sordibus repurgetur.

[2Kb] XXI. Declinent autem de caetero fortiter, et evitent dilectissimi fratres nostri verba et colloquia eorum, quorum sermo ut cancer serpit: sicut Apostolus [Col. 0828B] dicit: Corrumpunt ingenia bona confabulationes pessimae (II Tim., II, 17; I Cor., XV, 33). Et iterum: Haereticum hominem post unam correptionem evita, sciens quia perversus est hujusmodi [j 1Kb] , et peccat, et est a semetipso damnatus [k 1Kb] (Tim., III, 10 et 11). Et per Salomonem loquitur Spiritus sanctus: Perversus, inquit, in ore suo portat perditionem [l 1Kb] , et in labiis suis ignem condit (Prov., XVI, 27). Item denuo monet dicens: Sepi aures tuas spinis, et noli audire linguam [Col. 0829A] nequam (Eccl., XXVIII, 28). Et iterum: Malus obaudit linguae iniquorum justus autem non intendit labiis mendacibus (Prov., XVII, 4). Quod quamquam sciam illic fraternitatem nostram, vestra scilicet providentia munitam [a 1Kb] , sed et sua vigilantia satis cautam, nec capi haereticorum venenis posse, nec decipi, tantumque apud illos praevalere magisteria et praecepta divina, quantus illis in Deum timor est: tamen ex abundanti vel sollicitudo nostra, vel charitas scribere ad vos ista persuasit, ut nulla cum talibus commercia copulentur, nulla cum malis convivia vel colloquia misceantur, simusque ab eis tam separati, quam sunt illi de Ecclesia profugi [b 1Kb] ; quia scriptum est: Si autem et Ecclesiam contempserit, sit tibi tamquam ethnicus et publicanus (Matth. XVIII, 17): et beatus Apostolus [Col. 0829B] [c 1Kb] non monet tantum, sed et jubet a talibus recedatur. Praecipimus, inquit, vobis in nomine Domini Jesu Christi, ut recedatis ab omnibus fratribus ambulantibus inordinate, et non secundum traditionem quam acceperunt a nobis. Nulla societas fidei et perfidiae potest esse. Qui cum Christo non est [d 1Kb] , qui adversarius Christi est, qui unitati et paci ejus inimicus est, nobiscum non potest cohaerere. Si cum precibus et satisfactionibus veniunt, audiantur: si maledicta et minas ingerunt, respuantur. Opto te, frater charissime, semper bene valere.




ANNO CHRISTI CCLII.
EPISTOLA XIII. SANCTI CYPRIANI AD S. CORNELIUM PAPAM.
(Erasm. I, 1; Pamel. Rigalt. Baluz. LVII; Paris. 56; Coustant. I, col. 190; Galland. III, p. 360.)
[Col. 0829C]

[Col. 0830A] ARGUMENTUM. Cyprianus Cornelio gratulatus quod forti confessione populo suo ad confitendum sese ducem praebuerit, in Romanorum laudes excurrit. Tum adversam Novatiani sortem perstringit. Demum ad proximum agonem qui sese praeparare mutuo debeant exponit.

CYPRIANUS CORNELIO FRATRI SALUTEM.

[2Kb] I. Cognovimus, frater charissime, fidei ac virtutis vestrae testimonia gloriosa: et confessionis vestrae honorem sic exsultanter accepimus, ut in meritis ac laudibus vestris nos quoque participes et socios computemus. Nam cum nobis et Ecclesia una sit, et mens juncta, et individua concordia; quis non [e 1Kb] sacerdos in consacerdotis sui laudibus tamquam in suis propriis gratuletur? aut quae fraternitas non in fratrum [Col. 0830B] gaudio ubique laetetur? Exprimi satis non potest, quanta istic exsultatio fuerit et quanta laetitia, cum de vobis prospera et fortia comperissemus, ducem te illic confessionis fratribus exstitisse; sed et confessionem ducis de fratrum confessione crevisse [f 1Kb] : ut dum praecedis ad gloriam, multos feceris gloriae comites, et confessorem populum suaseris fieri, dum primus paratus es pro omnibus confiteri: ut non inveniamus quid prius praedicare in vobis debeamus, utrumne tuam promptam et stabilem fidem, an inseparabilem fratrum charitatem. Virtus illic episcopi praecedentis publice comprobata est, adunatio sequentis fraternitatis ostensa est. Dum apud vos unus animus et una vox est, Ecclesia omnis Romana confessa est.

[Col. 0830C] [7Kb] II. Claruit, [g 1Kb] frater charissime, fides quam de vobis [Col. 0831A] beatus Apostolus praedicavit. Hanc laudem virtutis et roboris firmitatem jam tunc in spiritu praevidebat, et praeconio futurorum merita vestra contestans, dum parentes laudat, filios provocabat [a 1Kb] . Dum sic unanimes [b 1Kb] , dum sic fortes estis, magna et caeteris fratribus unanimitatis et fortitudinis exempla tribuistis. Docuistis granditer Deum timere, Christo firmiter adhaerere, plebem sacerdotibus in periculo jungi, in persecutione fratres a fratribus non separari; concordiam simul junctam vinci omnino non posse; quidquid simul petitur a cunctis, Deum pacis pacificis exhibere. Prosilierat adversarius terrore violento Christi castra turbare; sed quo impetu venerat, eodem impetu pulsus est [c 1Kb] ; et quantum formidinis et terroris attulit, tantum fortitudinis invenit [Col. 0831B] et roboris. Supplantare se iterum posse crediderat Dei servos, et velut tyrones et rudes, quasi minus paratos [d 1Kb] et minus cautos, solito suo more concutere. Unum primo aggressus [e 1Kb] , ut lupus ovem secernere a grege, ut accipiter columbam ab agmine volantium [Col. 0832A] separare tentaverat [f 1Kb] : nam cui non est adversus omnes satis virium, circumvenire quaerit solitudinem singulorum. Sed retusus adunati exercitus fide pariter et vigore, intellexit milites Christi vigilare jam sobrios, et armatos ad praelium stare; vinci non posse, mori posse; et hoc ipso invictos esse, quia mori non timent; nec repugnare contra impugnantes, cum occidere innocentibus nec nocentes liceat [g 1Kb] , sed prompte et animas et sanguinem tradere: ut cum tanta in saeculo malitia et saevitia grassetur, a malis et saevis velocius recedatur. Quale illud fuit sub oculis Dei spectaculum gloriosum? quale, in conspectu Christi [h 1Kb] ejus Ecclesiae suae gaudium, ad pugnam quam tentaverat hostis inferre, non singulos milites, sed tota simul castra prodisse? Omnes enim constat [Col. 0832B] venturos fuisse, si audire potuissent; quando accurrerit properanter [i 1Kb] et venerit, quisquis audivit. Quot [j 1Kb] illic lapsi gloriosa confessione sunt restituti? Steterunt fortes, et ipso dolore poenitentiae facti ad praelium fortiores; ut appareat nuper subitatos esse, [Col. 0833A] et novae atque insuetae rei pavore trepidasse; rediisse ad se postmodum fidem veram, et vires suas de Dei timore collectas ad omnem patientiam constanter et firmiter roborasse, nec jam stare ad criminis veniam, sed ad passionis coronam.

[5Kb] III. Quid ad haec Novatianus, frater charissime? Utrumne jam deponit errorem? an vero, qui dementium mos est, ipsis bonis et prosperis nostris plus adactus est ad furorem [a 1Kb] ; et quo magis ac magis dilectionis ac fidei crescit hic gloria, illic dissensionis et zeli recrudescit insania; nec vulnus suum miser curat, sed adhuc gravius et se et suos vulnerat; in perniciem fratrum lingua sua perstrepens, et facundiae venenatae [Col. 0834A] jacula contorquens; magis durus [b 1Kb] saecularis philosophiae pravitate, quam philosophiae Dominicae [c 1Kb] , lenitate pacificus; desertor Ecclesiae, misericordiae hostis, interfector poenitentiae [d 1Kb] , doctor superbiae, veritatis corruptor, perditor charitatis [e 1Kb] ? Agnoscitne [f 1Kb] jam qui sit sacerdos Dei, quae sit Ecclesia et domus Christi, qui sint Dei servi quos diabolus infestet, qui sint Christiani quos Antichristus impugnet? Neque enim quaerit illos quos jam subegit, aut gestit evertere quos jam suos fecit. Inimicus et hostis Ecclesiae [g 1Kb] quos alienavit ab Ecclesia et foras duxit, ut captivos et [h 1Kb] vinctos p contemnit, et praeterit eos, et [Col. 0835A] pergit lacessere, in quibus Christum cernit habitare.

[2Kb] IV. Quamquam et si aliquis ex talibus fuerit apprehensus, non est quod sibi quasi in confessione nominis [a 1Kb] blandiatur: cum constet, si occisi ejusmodi extra Ecclesiam fuerint, fidei coronam non esse, sed poenam potius esse perfidiae; nec in domo Dei inter unanimes habitaturos esse, quos videmus de pacifica et divina domo furore discordiae recessisse.

[22Kb] V. Hortamur plane, quantum possumus, frater charissime, pro charitate mutua qua nobis invicem cohaeremus, ut quoniam providentia Domini monentis [Col. 0836A] instruimur, et divinae misericordiae consiliis salubribus admonemur appropinquare jam certaminis [b 1Kb] et agonis nostri diem, jejuniis, vigiliis, orationibus insistere cum omni plebe non desinamus. Incumbamus gemitibus assiduis et deprecationibus crebris. Haec sunt enim nobis arma coelestia, quae stare et perseverare fortiter faciunt: haec sunt munimenta spiritalia et tela divina, quae protegunt. Memores nostri invicem simus, concordes atque unanimes, utrobique pro nobis semper oremus, pressuras et angustias mutua charitate relevemus. Et si quis istinc nostrum [c 1Kb] prior divinae dignationis celeritate [Col. 0837A] praecesserit, perseveret apud Dominum nostra dilectio pro fratribus et sororibus nostris apud misericordiam [Col. 0838A] Patris non cesset oratio. Opto te, frater charissime, semper bene valere.




[Col. 0837]
APPENDIX PRIMA. EPISTOLAE CORNELIO ADSCRIPTAE. (C,S)





MONITUM IN EPISTOLAM SEQUENTEM.
[Col. 0837D]

Ex archivo Viennensis ecclesiae eruta, et Johannis a Bosco opera in bibliotheca Floriacensi edita, postmodum [Col. 0838D] a Baronio ad ann. 355, et inter concilia recusa est: sed nihilo majorem prae se fert sinceritatis speciem, quam superiores ex eodem archivo descriptae. Primo quidem in ipsa salutatione Lupicinus, [Col. 0839A] contra morem hujus saeculi, archiepiscopus appellatur. Id quidem Baronius emendare curavit, et pro archiepiscopo, substituit episcopo: sed cum nullius veteris codicis auctoritate correctionem suam fulciverit, manet ipsa suppositionis nota. Neque magis eodem aevo usitatum est Missae nomen, uti jam in supposititias Pii epistolas est observatum. Quis etiam ante persecutionem, qua interiit Cornelius, Missas publice agere Christianis licuisse largiatur? Hoc tamen sonant, quae in subnexa epistola Cornelii nomine scribuntur. Praeterea secundum Johannem a Bosco Florentius Lupicini decessor »tempora Gordiani, [Col. 0839B] Philippi, Decii Galli et Volusiani decucurrit.« At qui Volusianus tantum anno 252 ante julii mensis exitum creatus est Augustus, et Cornelius medio mense septembre anni ejusdem vivendi finem fecit, cum aliquanto antea comprehensus, Deum confessus, ac relegatus fuisset; adeo ut Cypriano confessionem ejus rescire, et gratulatorias de illa litteras ad ipsum scribere licuerit. Quandonam igitur scribi haec epistola potuit? aut cur Cornelius nihil in ea de comprehensione et confessione sua, nihil de recenti Lupicini ordinatione loquitur?



EPISTOLA I. CORNELIUS EPISCOPUS FRATRI LUPICINO VIENNENSI ARCHIEPISCOPO [a 1Kb] SALUTEM.
[Col. 0839C]

Scias, frater beatissime [b 1Kb] , aream Dominicam vento persecutionis acerrime commoveri, et edictis imperatorum Christianos ubique tormentis variis affici. Nam in urbe Roma praefectus [c 1Kb] ad hoc constitutus est. Unde neque publice, neque in cryptis notioribus Missas agere Christianis licet. Exhortetur itaque Charitas vestra omnes credentes in Christum, ne timeant eos qui occidunt corpus, sed potius eum qui habet corpus et animam potestatem perdendi (Matth. X, 28). Jam plures fratrum martyrio coronati sunt. Ora ut perficiamus cursum nostrum nobis a Domino revelatum. Vale, frater in Domino, et saluta omnes qui nos amant in Christo.



EPISTOLA II. CORNELII PAPAE AD CYPRIANUM.
[Col. 0839D]

In novissima Cypriani editione Steph. Baluzii studio [Col. 0840A] adornata primum ex mss. Bohieriano et Remigiano prodiit. Mirum est eam ab erudito viro vel ut dubiam proponi potuisse, cum nullum veri characterem prae se ferat. Indigna est amicitia, quae Cornelio cum Cypriano ad mortem usque fuit. Neque minus pugnat cum historica veritate, ex qua controversiam de Baptismo haereticorum tantum post Cornelii mortem inter Romanum pontificem et Carthaginensem natam esse, atque ex epistolae secundae Cypriani ad Stephanum papam occasione fuisse excitatam, vel ex Cyprianicae hujus epistolae lectione liquet. Ubi igitur Rufinus, lib. VII, c. 2, controversiam de Baptismo haereticorum sub Cornelii pontificatu [Col. 0840B] coepisse scribit, contra temporum accuratam notitiam, quod insolens ei non est, peccare dicendus est. Eum vero illic id quod Stephani est, Cornelio tribuere, sola verborum illius relatione omnibus palam fiet. Cumque, inquit, id a Cypriano et caeteris pene omnibus per Africam sacerdotibus oportere fieri (id est haereticos rebaptizari) decerneretur; Cornelius et caeteri omnes per Italiam sacerdotes hujusmodi decretum, manente concordia, refutarunt, statuentes antiquitus a patribus super hoc traditam regulam debere servari: quae continebat, post abjectionem pravi et confessionem recti dogmatis, sola eos manus impositione purgandos. Ibi enim si Cornelii loco substituatur Stephanus, cum Cypriani, Augustini, aliorumque [Col. 0840C] Scriptorum dictis Rufinus prorsus concordabit.

Dilectionis tuae non delectabilia et contra fidei regulam scripta suscepi, in quibus nauseas recognovi, et venena sermonum adversus catholicam per totum orbem diffusam Ecclesiam horribilibus a te superseri zizaniis non laudavi. Quae peto velociter tollas ac praedamnes. Quod prius quidem te facere oportebat, quam in mundo lethale virus adspersum simplicium et innocentium interficeret mentes. Non ergo dignum est rebaptizare. Ergo eradica et extrica, ut diximus, florulentis sermonibus atque dignis per posteriorem epistolam priora scripta, quae contra catholicam fidem servare censuerunt genimina viperarum. Non enim decet tantae urbis antistitem excellentissimumque [Col. 0840D] doctorem, ut dum putas haeresis Baptisma praedamnandum, verum Baptisma sermonibus maculare [d 1Kb] audias, quae doles contra Apostolum scilicet repugnare dicentem: Unus Deus, una fides, unum Baptismum.




[Col. 0841]
APPENDIX SECUNDA. DECRETALES EPISTOLAE S. CORNELIO PAPAE ADSCRIPTAE. (S)



EPISTOLA PRIMA. DE TRANSLATIONE CORPORUM APOSTOLORUM PETRI ET PAULI: ET DE NOVATO, ALIISQUE HAERETICIS.
[Col. 0841A] [5Kb]

Charissimis atque dilectissimis fratribus, sanctae Dei Ecclesiae filiis, et omnibus Domino recta fide famulantibus, Cornelius episcopus.

Videns [a 1Kb] charitatis vestrae benevolentiam, quia Apostolorum amatores estis, eorumque fidem et doctrinam tenetis, decrevi vobis scribere, Domino auctore, quaedam ex his quae nunc temporis necessaria sunt sciri, et quae apud nos in Ecclesia Romana, auxiliante Domino, meritis Apostolorum nuper acta sunt sive geruntur: quoniam, patrocinante charitate, credo vos paterna gratia scripta sedis apostolicae libenter [Col. 0841B] suscipere, et mandata ejus peragere, atque de ejus profectibus gratulari: quia quisquis se in radice charitatis inserit, nec a viriditate deficit, nec a fructibus inanescit, nec amore foecunditatis opus efficax amittit. Ipsa enim charitas exercet corda fidelium, sensus corroborat, ut nihil grave, nihil difficile, sed fiat totum dulce quod agitur, dum ejus proprium sit, nutrire concordiam, servare mandata, atque dissociata conjungere, prava dirigere, et caeteras virtutes perfectionis suae munimine solidare.

Quapropter rogo vos nobis congratulari, quia rogatu cujusdam devotae feminae atque nobilissimae matronae [Col. 0842A] Lucinae levata sunt corpora Apostolorum Petri et Pauli de Catatumbis. Et primo quidem beati Pauli corpus, levatum silentio, positum est in praedio praedictae matronae, via Ostiensi ad latus ubi decollatus est. Postea vero beati Apostolorum principis Petri accepimus corpus, et condecenter posuimus illud juxta locum ubi crucifixus est, inter corpora sanctorum episcoporum in templo Apollinis, in monte Aureo, in Vaticano palatii Neroniani, tertio kalendarum juliarum die, orantes Deum et Dominum nostrum Jesum Christum, ut, intercedentibus suis sanctis Apostolis, maculas vestrorum purget peccatorum, et in sua vos conservet voluntate diebus vitae vestrae, et in fructu boni operis vos perseverabiles reddat. Vos vero his congaudete, quia et ipsi sancti Apostoli de vestro [Col. 0842B] congratulantur gaudio. Vos semper Deum laudate, et ipse glorificetur in vobis. Scriptum est enim: Quid retribuam Domino pro omnibus quae retribuit mihi? Calicem salutaris accipiam, et nomen Domini invocabo. (Psal. CXV) (6). Tantum enim a nobis exigitur, quantum possumus famulatus nostri obsequio commendare [b 1Kb] . Unde quidem tanto nos necesse est importunis praedicationibus insistere, quanto nobis perfectae negotiationis creditur duplicata talentorum assignatio, atque dominicae vocis ad suscipiendam ejus requiem suadet assertio.

Haec invidens antiquus hostis suscitavit nobis adversarium Novatum, rectae fidei et sanctae doctrinae [Col. 0843A] aemulum, qui extra Ecclesiam ordinavit Novatianum, et in Africa Nicostratum, utrosque haereticos, sicut ille erat. Hic vero conatibus quibus potuerunt, multos a recta et catholica fide suadentes recedere fecerunt, et post se in perversam et Deo odibilem doctrinam corruere persuaserunt. Sed sicut istorum tergiversationibus nimis sumus contristati, et de eorum perditione contriti, sic de aliorum conversatione, Domino auxiliante, sumus laetificati. Deus autem omnipotens, qui tristibus miscet laeta, oppido nos laetificavit, quod quidam confessores, qui dudum fuerunt fideles, a nobis et a recta fide, diabolo instigante, se separantes, cum Maximo presbytero ad Ecclesiam catholicam et fidem rectam sunt reversi, et denuo, sicut prius [a 1Kb] , facti sunt confessores fideles. [Col. 0843B] Quapropter, charissimi, hortamur vos et deprecamur per Dominum nostrum Jesum Christum, praedictos haereticos et omnes quos a recta fide et doctrina apostatare cognoveritis, exhortationibus et bonis studiis vestris ad catholicam fidem et rectam doctrinam convertere contendite, et in Dei voluntate persistere suadete. Et non solum hos, sed omnes qui nondum fidem rectam perceperunt, ad catholicam fidem perducere festinate. Quia neque mors, neque vita, neque angeli, neque principatus, neque instantia, neque futura, neque fortitudo, neque altitudo, neque profundum, neque creatura alia, Magistro Gentium docente, poterit nos separare a charitate Domini nostri Jesu Christi (Rom. VIII), et, quae in ipso est, a recta fide. Nolite itaque amittere confidentiam vestram, quae magnam habet remunerationem. [Col. 0843C] Patientia enim nobis necessaria est ad colluctationes adversariorum, quatenus fidem intemeratam usque in finem conservantes, repromissionem percipiamus, quam repromisit his qui legitime certare properant. Adhuc enim modicum aliquantulum, qui venturus est, veniet, et non tardabit (Abac. II). Ecce enim judex [Col. 0844A] ante januam assistit (Jacob. V), coronas hilariter promittens his qui pro eo passionibus submittuntur. Quod si subtraxerit se quis, non placebit animae meae (Heb. X), sed cadet de promissione propter negationem. Nos autem non sumus subtractionis filii in perditionem, sed fidei in acquisitionem animae. Propter quod assumite [b 1Kb] armaturam Dei, ut possitis resistere in die malo, adversus [c 1Kb] omnes inimicos sanctae ecclesiae et vestros, et induite vos loricam justitiae, et calceati pedes in praeparatione Evangelii pacis, in omnibus assumentes scutum fidei, in quo possitis omnia jacula nequissimi [d 1Kb] ignita exstinguere. Et galeam salutis assumite [e 1Kb] , et gladium Spiritus quod est verbum Dei, per omnem orationem et obsecrationem (Eph., VI), radicati et fundati in solatio fratrum pro Christo Jesu [Col. 0844B] domino nostro. Sed et nunc, fratres, commendamus vos Domino, et [f 1Kb] omnes verbo gratiae ejus, qui potest perficere, et dare haereditatem nobis cum omnibus sanctis (Act. XX). Ipse autem Deus pacis et [g 1Kb] consolationis det vobis idipsum sapere in alterutrum (Rom. XV), ut vobis invicem succurratis, et non sitis divisi, ut unanimes, uno ore et uno corde honorificetis eum, in concordiam et consolationem fratrum, qui potest confirmare vos secundum evangelium ejus, juxta revelationem aeterni mysterii, temporibus scilicet perpetuis (Rom. XVI), quibus vobis futurorum gaudiorum largienda sunt munera. Summopere consider re etiam debetis, quod illi qui fratribus invident, eosque damnare atque perdere cupiunt, per se [h 1Kb] sua dogmata destruunt. Dicit enim Dominus: Omne regnum in se divisum non stabit; et omnis scientia et lex adversum se divisa, [Col. 0844C] non stabit. Ideoque necesse est, ut concordialiter salubres suscipiatis hortatus, nihil per contentionem agentes, sed ad omne studium devotionis unanimes, divinis et apostolicis constitutionibus pareatis. Data septimo [i 1Kb] idus septembris, Decio et Maximo viris clarissimis consulibus.



EPISTOLA II. AD RUFUM [a 1Kb] COEPISCOPUM ORIENTALEM.
[Col. 0845A]

ARGUMENTUM.---Ne sacerdotes Domini, sicut vulgus solet facere, praesumant jurare vel compellantur. 1. Si sacramentum ab episcopis fieri debeat. 2. De causis episcoporum, et ut quidquid adversus absentes agitur, vacuum habeatur.

CORNELIUS EPISCOPUS RUFO [b 1Kb] COEPISCOPO [c 1Kb] IN DOMINO SALUTEM.

[1Kb] Exigit dilectio tua, frater charissime, ut ex auctoritate Sedis apostolicae tuis deberemus consultibus [Col. 0845B] respondere. Quod licet non prolixe, sed succincte agere festinaremus, propter quasdam importunitates, quae nostris praepedientibus peccatis, in nos supervenere, tuis tamen per reliqua sanctorum Patrum instituta studiis perquirere latius et investigare permittimus. Non enim potest mens attrita, et oneribus atque importunitatibus gravata, tantum boni peragere, quantum delectata et oppressionibus soluta. Non ergo ista ob id praetulimus, ut haec et alia, quae necessaria fore cognoverimus, tuae sanctitati velimus denegare: sed quod hic minus invenitur, latius perquiratur.

[1Kb] I. Sacramentum autem hactenus a summis sacerdotibus vel Dei [d 1Kb] ministris exigi, nisi pro fide recta, minime cognovimus, nec [e 1Kb] spontaneos jurasse reperimus. Summopere ergo sanctus Jacobus [Col. 0845C] apostolus prohibens sacramentum, loquitur, licens: Ante omnia, fratres mei, nolite jurare, neque per coelum, neque per terram, neque aliud quodcumque juramentum. Sit autem sermo vester, est, est, Non, non: ut non sub judicium decidatis (Jacob. V). Et Dominus in Evangelio: Audistis quia dictum est antiquis: Non pejerabis, reddes autem Domino juramenta tua. Ego autem dico vobis non jurare omnino, neque per coelum, quia thronus Dei est: neque per terram, quia scabellum est pedum ejus: neque per Hierosolymam, quia civitas magni regis est: neque per caput tuum juraveris, quia non potes unum capillum album facere aut nigrum. Sit autem sermo vester. Est, est, Non, non: quod autem his abundantius est, a malo est, (Matth. V). Id est, ab exigente [Col. 0845D] et a jurante. Haec, frater charissime, ipse Dominus [Col. 0846A] prohibet, id est, non debere jurare. Haec Apostoli maxime omnes, haec sancti viri praedecessores nostri, qui huic sanctae universali apostolicae Ecclesiae praefuerunt ante nos, haec Prophetae et reliqui sancti doctores, per universum mundum dispersi ad praedicandum, juramenta fieri vetant. Quorum nos exempla [f 1Kb] si coeperimus enumerare, aut in schedula hac inserere, ante deficiet hora diei, quam eorum exempla de hac causa prohibita. Quae nos sequentes, sanctorum Apostolorum, eorumque successorum jura firmamus, et sacramenta incauta fieri prohibemus. Unde et ipse Dominus in tabulis lapideis, quas Mosi dedit, propria manu scripsit, dicens: Vide ne assumas nomen Domini tui in vanum: (Exod. XX). Et reliqua. Nos autem, ut paulo superius praelibavimus, [Col. 0846B] sacramentum [g 1Kb] episcopos nescimus oblatum, nec umquam fieri debet: quoniam, ut supra memoratum est, praeceptum est a Domino non jurandum, neque per coelum, quia thronus Dei est: neque per terram, quia scabellum est pedum ejus: neque per caput suum, quia nullus potest unum capillum creare (Matth. V; Jacob. V). Unusquisque enim sicut ante altare stans, Dei timorem habet prae oculis, et propriam conscientiam mundam servat Deo, quod in memoria retinet, nullatenus habet intermittere, quoniam, os quod mentitur, occidit animam (Sap. I). Et Apostolus ait: Loquimini veritatem unusquisque cum proximo suo, quoniam sumus invicem membra (Ephes. IV). Et alibi: Nolite mentiri invicem (Coloss. III).

Haec sunt praecepta Salvatoris, haec Prophetarum, [Col. 0846C] haec sanctorum Patrum instituta. Quae si quis in vanum duxerit, hostis est animae suae: quia nemo contra Prophetas, nemo contra Apostolorum, nemo contra Evangelium facit aliquid absque periculo (Conc. Carth. I. cap. 13). Et summopere praevidendum est, ne pastorem suum oves, quae ei commissae fuerant, reprehendere (nisi a fide exorbitaverit) neque accusare praesumant: quoniam tales accusationes vim non habent, neque eis nocere possunt. Unum vero, charissimi, ut ait beatus apostolus Petrus, Non lateat vos, quia unus dies apud Dominum sicut mille anni, et mille anni sicut unus dies. Non tardat Dominus promissis [h 1Kb] , sed patienter agit propter vos, nolens aliquos perire, sed omnes ad poenitentiam reverti. Adveniet autem dies Domini ut fur, in qua coeli magno impetu transient, elementa vero [Col. 0846D] calore solventur (II Petri III). Cum haec igitur [Col. 0847A] omnia dissolvenda sint, ex his potestis considerare, quales oportet vos esse in sanctis conversationibus et pietatibus, exspectantes et properantes in adventum diei Dei, per quem coeli ardentes solventur, et elementa ignis ardore tabescent. »Vos autem, charissimi, dixit Judas apostolus (In Epistola sua canonica, vers. 17) memores estote verborum quae praedicta sunt ab apostolis Domini nostri Jesu Christi, qui dicebant vobis, quoniam in novissimo tempore venient illusores, secundum sua desideria ambulantes [a 1Kb] impietatum. Hi sunt qui segregant semetipsos, animales, spiritum non habentes. Vos autem charissimi, superaedificantes vosmetipsos sanctissimae vestrae fidei, in spiritu sancto orantes, ipsos vos in dilectione Dei servate, exspectantes misericordiam [Col. 0847B] Domini nostri Jesu Christi in vitam aeternam. Et hos quidem arguite judicatos, illos vero salvate de igne rapientes. Aliis autem miseremini in timore, odientes et eam, quae carnalis est maculatam tunicam.« Nullus enim sacerdotum causam suam alieno committat judicio, nisi ad Sedem apostolicam fuerit appellatum. Sed unusquisque comprovinciales judices, et notos habeat, nisi aliquam vim temerariae multitudinis illic timuerit, aut infestos, aut suspectos inibi judices habuerit, pro quibus causis ad majoris auctoritatis judices, et ad alias provincias appellare et venire concessum est.

[1Kb] II. Omnia ergo quae adversus [b 1Kb] absentes in omni negotio aut loco aguntur aut judicantur, omnino evacuentur: quoniam absentem nullus addicit, nec [Col. 0848A] ulla lex damnat. Facile ergo homo hominem fallere potest, non tamen Deum, cujus oculis omnia nuda sunt et aperta. Unde ait propheta: Dominus novit cogitationes hominum, quoniam vanae sunt (Psal. XCIII). Sapiens ergo non est qui nocet. Nec quidquam mali vult, qui fidelis est, aut cuiquam insidias machinatur. Hortamur, frater, et monemus tuam dilectionem, ut omnes semper, prout melius potueris, adjuves, confortes et consoleris. Et sacramenta, super quibus hanc sanctam Romanam, ac universalem Ecclesiam consulere voluisti, fieri prohibeas, et neminem umquam infestes aut noceas. Haec, frater, ad reliquorum fratrum notitiam tua faciat sanctitas pervenire, ut omnes haec mala caveant. Et sicut generaliter tam ab ipso Domino, quam a sanctis et reliquis [Col. 0848B] apostolicis viris, et caeteris Patribus, sunt prohibita, ita generaliter ab omnibus custodiantur. Bene valere beatitudinem tuam semper optamus, et sacris virtutibus proficere te desideramus, frater charissime atque amantissime. Data undecimo kalendas junii, Maximo et Decio viris clarissimis consulibus.



DECRETUM.
[1Kb] Ex Gratiani (1) decreto desumptum, in prioribus Decretalibus non exstans.
Ut a jejunis juramenta praestentur.

Honestum etiam videtur ut qui in sanctis audet jurare, hoc jejunus faciat cum omni honestate et timore Dei, et ut pueri ante annos quatordecim non cogantur jurare.




[Col. 0847]
MONITUM.

Etsi suam habeant propriam peculiaremque collectionem Concilia, nec per se ad nostram veterum Patrum Bibliothecam pertineant, utpote quae eam jam satis mole sua grandiorem in immensum afferrent, nonnulla tamen obiter inter scripta Patrum inserere oportuit, quoties nempe, qualia sunt ea quae sequuntur, necessariam habent ac indivulsam cum operibus Patrum connexionem. EDD.




[Col. 0849]
CONCILIA CARTHAGINENSIA TEMPORE CORNELII I PAPAE IN CAUSA LAPSORUM SUB S. CYPRIANO CELEBRATA.




ANNO DOMINI CCLI.
CONCILIUM CARTHAGINENSE SUB CYPRIANO PRIMUM.
(Ex collectione Concilior. edit. Joh. Dominic. Mansi., t. I.)

[Col. 0849B] Carthaginense concilium hoc habitum est Carthagine post Pascha, anno Domini 254 [(1) 1Kb] , estque Cypriano episcopo auctore convocatum. Initio illius legati, quos Novatianus cum litteris ad Africanam ecclesiam scriptis allegaverat, a Cypriano excommunicantur: Patres autem in synodo congregati litteras eorum, quas ipsi calumniis et mendaciis in sanctum Cornelium plenissimas publice in concilio legi urgebant, schismatis causa ex litteris Cornelii, relatione quorumdam ecclesiae ejusdem episcoporum Roma revertentium plene cognita, rejiciunt, tamquam indignas quae in tam sacro sacerdotum conventu legantur et audiantur (Cyprianus, Epist. 41, 42 et 55). Felicissimus, schismatis Africani infelix auctor, et quinque illi presbyteri Carthaginenses fidei desertores, [Col. 0849C] ac schismatici sectarii, de quibus Cyprianus (Epist. XL), jam ante bis excommunicati, in hoc sacro episcoporum conventu, causam suam acturi adsunt, audiuntur, et demum tertio excommunicantur. [Col. 0850B] Id aperte constat ex Epistola Cypriani 52 et 55, item ex litteris synodicis ad Cornelium scriptis, quarum quidem S. Cyprianus, Epist. 42, meminit, sed injuria temporum interciderunt. Decretum est in hoc concilio, ut lapsi poenitentiam agentes in Ecclesiae communionem quidem recipiantur; sed non citra urgentem necessitatem ante satisfactionis tempus impletum admittantur. Haec Cyprianus Epist. 52, ad Antonianum scribens his verbis significat: »Secundum quod tamen antea fuerat destinatum, persecutione sospita, cum data esset facultas in unum conveniendi, copiosus episcoporum numerus, quos integros et incolumes fides sua et Domini tutela protexit, in unum convenimus: et scripturis diu ex utraque parte prolatis, temperamentum salubri moderatione libravimus, [Col. 0850C] ut nec in totum spes communicationis et pacis lapsis denegaretur, ne plus desperatione deficerent, et eo quod sibi Ecclesia clauderetur, secuti saeculum, gentiliter viverent: nec tamen rursus censura evangelica solveretur ut ad communicationem temere prosilirent, sed traheretur diu poenitentia, et rogaretur dolenter paterna clementia, et examinarentur causae et voluntates et necessitates singulorum.« Vide Baron. anno Christi 254, num. 83, usque ad 90 exclusive. LABBAEUS.




[3Kb] ANNO DOMINI CCLII.
CONCILIUM CARTHAGINENSE SUB CYPRIANO SECUNDUM IN CAUSA SCHISMATICORUM FELICISSIMI ET NOVATIANI.
(Ex collect. Concil. edit. Mansi. t. I.)

[Col. 0849C] Hoc concilium anno Domini 255. Idibus Maii [Col. 0850C] Carthagine in Africa celebratum est, in causa duorum [Col. 0851A] schismaticorum, Felicissimi nimirum, et Novatiani, quorum ille omnes omnino lapsos absque poenitentia mox suscipi debere pertinaciter defendebat. Novatianus vero in alterum extremum nimis declinans, neminem eorum qui lapsi essent in Ecclesiam recipiendum esse non minore pertinacia asserebat. Ad hanc ergo controversiam determinandam, auctoritate Cypriani episcopi, quadraginta duo episcopi Africanae Ecclesiae congregantur, qui, media via incedentes, definiverunt lapsis reditum ad Ecclesiam postulantibus, pacem et reconciliationem concedendam esse, si impositam sibi poenitentiam adimplevissent: idque ordinarie observari constituerunt, nisi vel vitae extremae periculum imminens, vel instans tyrannorum persecutio, quam futuram esse Spiritus sanctus Cypriano [Col. 0851B] revelaverat, poenitentiarum injunctarum, aut etiam injungendarum, indulgentiam, relaxationem et dispensationem postularet. Privatus, veterator haereticus, ut causam suam ageret, ad hanc synodum ipse cum [Col. 0852A] suis introire tentavit quidem, sed quia antea saepe damnatus fuisset, repulsus est: qua de causa ille, sociis quibusdam collectis, Fortunatum quemdam profugum et abstentum, adversus Cyprianum, pseudo-episcopum creat, et postea statim per Felicissimum, et magnam schismaticorum catervam ad Cornelium papam ablegatam, ut schismatis et haerseos suspicionem averterent, apostolicae Sedis communionem sollicite admodum appetunt. Verum cum Romam adnavigassent, et a pontifice Cornelio aliquoties audiri et recipi postulassent, eique contra Cyprianum querelas offerre tentassent, ab eoadem protinus rejecti sunt: quippe qui per litteras a Cypriano scriptas, hos schismatis atque haereseos auctores et propugnatores, profugos et absentes, jam satis cognovisset. Vide [Col. 0852B] Baronium anno 255, num. 5, sequentibus. Synodica epistola ad Cornelium transmissa exstat apud Cyprianum, inter suas 54, quam huc transtulimus commode.


CARTHAGINENSIS, CYPRIANI. (Ex libello synodico.) [1Kb]

, , , , , , .

[Col. 0852B] Synodus divina et sacra provincialis, Carthagine, nova Africae civitate dicta, collecta a sacro martyre Cypriano, qui ejus erat episcopus, aliisque octoginta quatuor episcopis: quae Novatum, utpote poenitentiam lapsis negantem, abdicavit.






[3Kb] EPISTOLA SYNODICA S. CYPRIANI, CARTHAGINENSIS EPISCOPI, ET COLLEGARUM AD S. CORNELIUM PAPAM DE LAPSIS.
[Col. 0851B]

ARGUMENTUM.---Persecutionem imminentem crebris ostensionibus a Deo praemonstrari: ideoque se iis, qui poenitentiam agere non destiterunt, pacem non differendam [Col. 0851C] censuisse Cornelio episcopi Afri exponunt.

Cyprianus, Liberalis, Caldonius, Nicomedes, Caecilius, Junius [a 1Kb] , Marrutius [b 1Kb] , Felix, Successus, Faustinus, [Col. 0852B] Fortunatus, Victor, Saturninus, alius Saturninus, Rogatianus, Tertullus, Lucianus, Eutyches, Amplus, Sattius, Secundinus, alius Saturninus, Aurelius, Priscus, Herculanus, Victoricus, Quintus, Honoratus, Montanus, Hortensianus, Verianus, Iambus, Donatus, Pompeius [c 1Kb] , Polycarpus, [Col. 0852C] Demetrius, alius Donatus, Privatianus, alius Fortunatus, Rogatus et Monulus [d 1Kb] Cornelio fratri salutem.

[Col. 0853A] [324Kb] I. Statueramus quidem pridem [a 1Kb] , frater charissime, participato invicem nobiscum consilio, ut qui in persecutionis infestatione supplantati ab adversario et lapsi fuissent, et sacrificiis se illicitis maculassent, agerent diu poenitentiam plenam, et si periculum infirmitatis [Col. 0854A] urgeret, pacem sub ictu mortis [b 1Kb] acciperent. Nec enim fas erat [c 1Kb] aut permittebat paterna pietas et divina clementia, Ecclesiam pulsantibus cludi [d 1Kb] , et dolentibus ac deprecantibus spei salutaris subsidium denegari, ut de saeculo recedentes sine communicatione et pace ad Dominum dimitterentur; [Col. 0855A] [4Kb] quando permiserit ipse [a 1Kb] et legem dederit [b 1Kb] , ut ligata in terris, et iu coelis ligata essent (Matt. XVI, 19), solvi autem possent illic, quae prius in Ecclesia solverentur. Sed enim [c 1Kb] cum videamus diem rursus alterius infestationis appropinquare coepisse, et crebris atque assiduis ostentionibus admoneamur, ut ad certamen quod nobis hostis indicit [d 1Kb] , armati et parati simus; plebem etiam nobis de divina dignatione commissam exhortationibus nostris paremus [e 1Kb] , et omnes omnino milites Christi, qui arma desiderant, et praelium flagitant, intra castra dominica [f 1Kb] colligamus: necessitate cogente censuimus, eis qui de Ecclesia Domini non recesserunt, et poenitentiam [g 1Kb] agere et lamentari ac Dominum deprecari a primo lapsus sui die non destiterunt, pacem dandam esse; et eos ad [Col. 0855B] praelium, quod imminet, armari et instrui oportere.

II. Obtemperandum est namque ostensionibus atque admonitionibus justis, ut a pastoribus oves in periculo [h 1Kb] non deserantur; sed grex omnis in unum congregetur, et exercitus Domini ad certamen militiae coelestis armetur. Merito enim trahebatur dolentium poenitentia tempore longiore, ut infirmis in exitu [Col. 0856A] subveniretur, quamdiu quies et tranquillitas aderat, quae differre diu plangentium lacrymas, et subvenire sero morientibus in infirmitate pateretur. At vero nunc non infirmis, sed fortibus pax necessaria est: nec morientibus, sed viventibus communicatio a nobis danda est: ut quos excitamus et hortamur ad praelium, non inermes et nudos relinquamus, sed protectione sanguinis et corporis Christi muniamus [i 1Kb] : et cum ad hoc fiat Eucharistia, ut possit accipientibus esse tutela; quos tutos esse contra adversarium volumus [j 1Kb] , munimento dominicae saturitatis armemus. Nam quomodo docemus aut provocamus eos in confessione nominis sanguinem suum fundere, si eis militaturis Christi sanguinem denegamus? aut quomodo ad martyrii poculum idoneos facimus, si non [Col. 0856B] eos prius ad bibendum in Ecclesia poculum Domini jure communicationis admittimus?

III. Interesse debet, frater charissime, inter eos qui vel apostataverunt, et ad saeculum cui renuntiaverant reversi, gentiliter vivunt; vel ad haereticos transfugae facti, contra Ecclesiam parricidalia quotidie arma suscipiunt: et inter eos qui ab Ecclesiae [Col. 0857A] [24Kb] limine non recedentes, et implorantes jugiter ac dolenter divina et paterna solatia, nunc se ad pugnam paratos esse, et pro Domini sui nomine, ac pro sua salute stare fortiter et pugnare profitentur. Hoc in tempore pacem nos non dormientibus, sed vigilantibus damus; pacem non deliciis, sed armis damus; pacem non ad quietem, sed ad aciem damus. Si, secundum quod eos audimus et optamus et credimus, fortiter steterint, et adversarium nobiscum in congressione prostraverint, non poenitet pacem concessisse tam fortibus, immo episcopatus nostri honor grandis et gloria est, pacem dedisse martyribus, ut sacerdotes, qui sacrificia Dei [a 1Kb] quotidie celebramus, hostias Deo et victimas praeparemus. Si autem, quod Dominus avertat a fratribus nostris, aliquis lapsorum [Col. 0857B] fefellerit, ut pacem subdole petat, et impendentis praelii tempore communicationem non praeliaturus accipiat; se ipsum fallit et decipit, qui aliud corde occultat, et aliud voce pronuntiat. Nos, in quantum nobis et videre et judicare conceditur, faciem singulorum videmus; cor scrutari, et mentem perspicere [Col. 0858A] non possumus. De his judicat occultorum scrutator et cognitor cito venturus, et de arcanis cordis atque abditis judicaturus. Obesse autem mali bonis non debent, sed magis mali a bonis adjuvari. Nec ideo martyrium facturis pax neganda est, quia sunt quidam negaturi; cum propter hoc pax danda [b 1Kb] sit omnibus militaturis, ne per ignorantiam nostram ille incipiat praeteriri, qui habet in praelio coronari.

IV. Nec quisquam dicat, qui martyrium tollit, sanguine suo baptizatur: nex pax illi ab episcopo necessaria est, habituro gloriae suae pacem, et accepturo majorem de Domini dignatione mercedem. Primo idoneus esse non potest ad martyrium, qui ab Ecclesia non armatur ad praelium: et mens deficit, quam non recepta [c 1Kb] Eucharistia erigit et accendit [d 1Kb] . [Col. 0858B] Dominus enim in Evangelio suo dicit: Cum autem vos tradiderint, nolite cogitare [e 1Kb] quid loquamini; dabitur enim vobis in illa hora quid loquamini: non enim vos estis qui loquimini, sed Spiritus patris vestri qui loquitur in vobis (Matth. X, 19). Quando autem dicat in [Col. 0859A] [35Kb] traditis atque in confessione nominis [a 1Kb] constitutis Spiritum Patris loqui: quomodo potest ad confessionem paratus aut idoneus inveniri, qui non prius pace accepta receperit Spiritum Patris, qui corroborans servos suos ipse loquitur et confitetur in nobis? Tunc deinde si relictis omnibus rebus suis fugerit, et in latebris atque in solitudine constitutus in latrones forte incurrerit, aut in febribus et in languore decesserit; nonne nobis imputabitur, quod tam bonus miles, qui omnia sua dereliquit, et contempta domo, et parentibus, aut liberis, sequi Dominum suum maluit, sine pace et sine communicatione decedit [b 1Kb] ? Nonne nobis vel negligentia segnis vel duritia crudelis adscribetur in die judicii; quod pastores creditas et commissas nobis oves nec curare in pace, nec in acie [Col. 0859B] voluerimus armare? Nonne ingeretur nobis a Domino quod per Prophetam suum clamat et dicit: Ecce lac consumitis, et lanis vos tegitis, et quod crassum est interficitis, et oves meas non pascitis; quod infirmatum est [c 1Kb] non confortastis, et quod male habuit non corroborastis, et quod contribulatum est non consolati estis (Ezech. XXXIV, 3, etc.), et [d 1Kb] quod errabat non revocastis, et quod periit non inquisistis, et quod forte fuit, confecistis labore: et dispersae sunt [Col. 0860A] oves meae, eo quod non sint pastores, et factae sunt in comesturam [e 1Kb] omnibus bestiis agri: et non fuit qui inquireret, neque qui revocaret. Propterea haec dicit Dominus: Ecce ego super pastores, et inquiram oves meas de manibus eorum, et avertam eos ut non pascant [f 1Kb] oves meas et jam non pascent eas, et extraham oves meas, [g 1Kb] de ore eorum, et pascam eas cum judicio (Ibid. 10, etc.).

V. Ne igitur ore nostro, quo pacem negamus, quo duritiam magis humanae crudelitatis [h 1Kb] , quam divinae et paternae [i 1Kb] pietatis opponimus, oves nobis commissae a Domino reposcantur: placuit nobis, sancto Spiritu suggerente, et Domino per visiones multas et manifestas admonente, quia hostis nobis imminere [j 1Kb] praenuntiatur et ostenditur, colligere intra castra [Col. 0860B] milites Christi, et examinatis singulorum causis, pacem lapsis dare, immo pugnaturis arma suggerere: quod credimus vobis quoque paternae misericordiae contemplatione placiturum. Quod si de collegis aliquis exstiterit, qui urgente certamine, pacem fratribus et sororibus non putat dandam, reddet ille rationem in die judicii Domino vel importunae censurae, vel inhumanae duritiae suae. Nos, quod fidei et charitati et sollicitudini congruebat, quae erant in conscientia [Col. 0861A] [2Kb] nostra protulimus, diem certaminis appropinquasse, hostem violentum cito contra nos exsurgere, et pugnam [a 1Kb] non talem qualis fuit, sed graviorem multo et acriorem venire; hoc nobis divinitus frequenter [b 1Kb] ostendi; de hoc nos providentia et misericordia [Col. 0862A] Domini saepius admoneri [c 1Kb] : de cujus ope et pietate, qui in eum confidimus, possumus esse securi, quia qui in pace militibus suis futuram praenuntiat pugnam, dabit militantibus in congressione victoriam. Optamus te, frater charissime, semper bene valere.




CIRCA ANNOS CHRISTI CCL-CCLXX.
NOVATIANUS PRESBYTER ROMANUS.




[Col. 0861]
DISSERTATIO PROOEMIALIS. AUCTORE D. GOTHOFR. LUMPER O. S. B.



CAPUT PRIMUM. EJUS VITAE HISTORIA. ARTICULUS UNICUS.
[Col. 0861C]

Novatianorum haeresim Novatus et Novatianus condiderunt. Hos confundunt et in unum miscent Eusebius [(1) 11Kb] , sanctus Epiphanius [(2) 1Kb] , Socrates, Sozomenus [Col. 0862C] [(3) 11Kb] , Theodoretus [(4) 1Kb] , Photius [(5) 1Kb] ; aperte distinguunt sanctus Cornelius [(6) 1Kb] , S. Cyprianus [(7) 1Kb] , S. Pacianus [(8) 1Kb] , S. Hieronymus [(9) 1Kb] , et Auctor Anonymus [Col. 0863A] operis adversus Novatianum falso divo Cypriano adscripti in appendice operum D. Cypriani Baluzianae editionis pag. 7, et seqq.

Hanc scriptorum apparentem contradictionem ut tollerent Eruditi duplicem hucusque iniverunt viam. Alii potiores tribuunt partes Latinis, atque exinde inferunt, Graecos hallucinatos fuisse. Ita censent Henricus Valesius [(1) 1Kb] , Petavius [(2) 1Kb] , Ruinartius [(3) 1Kb] , Caveus [(4) 1Kb] , et Fabricius [(5) 1Kb] , quibus omnes prope reliqui scriptores assentiunt. Aliis e contra e diametro opposita placet opinio, existimantque Graecos longe melius veriusque conservasse verum hujus viri nomen. Nemo autem doctius, operosiusque hoc demonstrare conatus est, quam Lardnerus in singulari dissertatione, quae in Credibility of the vol. 9, G. H. [Col. 0863B] part. II, pag. 365, impressa habetur. Cum vero haec sententia Lardneri non solum criticis hactenus inaudita, sed exquisite quoque concepta, atque illustrandis veterum scriptis ut plurimum accommodata sit, haud ingratum nostris lectoribus fore arbitramur, si laudatae dissertationis argumenta hic summatim cum Cl. Walchii subjunctis animadversionibus [(6) 1Kb] adducamus.

II. Sunt autem haec: 1o Omnes graeci Scriptores illum Novatum nominant. Eo magis illis fides habenda est, quod Eusebius litteris authenticis Cornelii et Dionysii Alexandrini usus fuerit, partemque illarum posterorum memoriae conservarit; Socrati vero et Sozomeno cum Novatianis indubia consuetudo fuerit.

2o Manifesto falsum est, omnes latinos Scriptores [Col. 0863C] illum appellasse Novatianum. Certe Rufinus sua in versione Historiae Ecclesiasticae Eusebii eumdem constanter Novatum vocavit. In Romana operum D. Ambrosii editione, habetur, libr. I de Poenitentia, cap. 3, nomen Novati, quod quidem Benedictini editores suis in notis, tom. II op. pag. 393, reprehendunt; sed enimvero haud verisimile est, editorem Romanum temere, nulliusque manuscripti auctoritate nixum, illam lectionem secutum fuisse. In Hilarii fragmentis, pag. 1320, editionis Maurinae legitur Novatus. Hieronymus quoque comment. in Joel, tom. III opp., pag. 1358, in Amos, pag. 1407, Epistol. XXXVIII, tom. IV, pag. 307, Epist. LVI, pag. 586, Epist. LXXXIV, pag. 659, editionis Martianaei Novatum appellat, ubi manifeste de presbytero Romano [Col. 0863D] sermonem instituit: Insuper Philastrius de Haeresibus cap. 84; Augustinus de haeresibus, cap. 38, de utilitate jejunii, cap. 9, § 11, Contra Cresconium, lib. II, cap. 1. Rufinus in Exposit. Symboli, in quinto Tomo [Col. 0864A] opp. Hieronymi, p. 130; Pelagius ibid., p. 1015, eumdem Novatum nominant.

3o Nomen sectae juxta grammaticam originem habet non a Novatiano: sed potius a Novato, quam observationem S. Augustinus in ultimo supra adducto loco confirmat; cui tamen alii in hoc, quemadmodum infra dicemus, contradicunt.

4o Nominis Novati frequens apud antiquos fit mentio, illudque notissimum; Novatiani vero prorsus non

Ad objectionem, quod Cyprianus tamen ubique fere presbyterum romanum Novatianum nominet, respondet Lardnerus, quod, quia Carthaginensis hujus episcopi multum intererat, presbyterum Carthaginensem Novatum tamquam praecipuum schismatis auctorem designare, eo concilio Romanum Novatianum [Col. 0864B] appellaverit; ut exinde ostenderet, eum sectatorem fuisse Novati Carthaginensis.

III. De hac Lardneriano opinione haec monenda esse duximus. Primum, quod controversiae caput spectat, videntur nobis Cl. Lardneri argumenta haud satis decretoria, et praeponderantia esse; nam praeterquam quod allata ratio, cur S. Cyprianus virum, qui alias dicebatur Novatus, continuo Novatianum appellarit, quin unquam suum permutati nominis consilium indigitarit, haud verisimilis sit, non solum Cyprianus, sed ipse quoque Cornelius, qui inter omnes sui adversarii, et rivalis nomen optime nosse debuerat, suis in epistolis latinis ipsum pariter Novatianum semper nominavit; ubi adhuc notatu dignum [Col. 0864C] quod in graeca epistola Cornelii ad Fabium Antiochenum, cujus luculentum fragmentum nobis conservavit Eusebius, nomen hujus viri numquam occurrat; adhaec potius accidere potuit, quod Graeci vocabulum Novatianus pro aliquo, ab alias noto et proprio nomine Novatus dicto, atque e sectae nomine derivato habuerint, ac exinde ad credendum inducti fuerint, virum illum Novatum appellatum fuisse, quin propterea de confusione duarum personarum tam diversarum accusandi sint. Unde recentiores latini scriptores, qui priorum operibus manifesto usi fuerant, illorum vestigia presserunt; quam ut Cornelius et Cyprianus in nomine errarint. Denique omnibus ex momentis Lardneri ea consecutio haud necessario infertur, quod latini hallucinati fuerint. Siquidem [Col. 0864D] duo inter illa extrema tertium adhuc locum habet, quod alterius nostrae animadversionis objectum constituit. Si omnes observationes simul colligamus; ex iis non nisi haec duplex conclusio inferri potest: prima est: aut una, aut altera pars, scilicet vel Latini, vel Graeci in nomine errarunt. Jam vero, cum applicatio laudatae conclusionis communiter in favorem Latinorum, et invidiam Graecorum fieri consueverit, nostra profecto opinione C. Lardnerus satis solide evicit, eam applicationem recta inverti posse; non vero, quod ita fieri debeat; altera conclusio haec est: aut penes utramque partem est veritas.

Caeterum observatu dignum est, quod Cl. Lardnerus hic annotare neglexerit, pluries jam accidisse, [Col. 0865A] quod nomen alicujus personae diverso modo in scriptis antiquorum offendatur. (Sic ut aliqua hujus rei exempla adducamus) antecessor Cornelii non solum apud Latinos, sed Graecos, Eusebium scilicet [(1) 1Kb] Fabianus; et apud alios Graecos Fabianus vocatur [(2) 1Kb] . Et jam ab antiquis temporibus auctor Manichaeismi non solum Manes; sed Manichaeus quoque nominatur. Notum etiam est omnibus, Lactantium modo Caelium, modo Caecilium, auctorem vitae S. Augustini nunc Possidium, nunc Possidonium vocari: aut ultima nomenclatura a Schoetgenio tamquam erronea reprehendatur [(3) 1Kb] . Fieri itaque facile potuit, quod circa homines aliunde haud illustri loco natos in usu fuerit utroque modo eorum nomen tum pronuntiandi, tum scribendi, atque quod Cornelius et Cyprianus integrum [Col. 0865B] nomen eo lubentius retinuerint, quod facilius atque accuratius exinde ambae personae Novatus scilicet ac Novatianus discernerentur.

Tertio demum observamus, quod ex Lardneri animadversionibus evidenter patescat, neque Latinos discrimen inter Novatum et Novatianum semper observasse, utut a recentioribus latinis scriptoribus laudatum discrimen tam sedulo inculcetur, quod nimirum ex duobus illis presbyteris Novatiani schismatis antesignanis Carthaginensis Novatus, Romanus vero Novatianus dicendus sit. Haec ultima observatio, quam ex Dissertatione Lardneri primum menti nostrae obvenit, magnam utilitatem ac momentum habet ad non paucas difficultates solvendas, inde emergentes, quod in latinis Patribus loca de Novato [Col. 0865C] Carthaginensi exponantur a Scriptoribus, quae revera tamen de Novatiano agunt. Caeterum hic vulgarem morem, suis etiam innixum rationum momentis sequimur, quo nomen Novatus de Africano duntaxat, et nomen Novatianus de Romano presbytero adhibetur.

IV. Novatianus ex Phrygum gente, si Philostorgio fides [(4) 1Kb] , saeculo in ineunte ortum duxisse existimatur. Antequam Christo nomen daret, philosophiam excoluisse perhibetur. Scribens enim ad Sympronianum S. Pacianus, haec habet [(5) 1Kb] : »Novatianum mihi ingeris? Philosophum saeculi fuisse audio.« Quod [Col. 0866A] quidem jam antea docuerat S. Cyprianus [(6) 1Kb] : ex quo etiam discimus, Stoicorum placitis ipsum fuisse addictum. Patria domo relicta Romam se contulit, e Porticu in Ecclesiam transiens. Adhuc Catechumenus gravi morbo correptus, Clinicus Baptismum suscepit. »Neque tamen, ut scribit S. Cornelius [(7) 1Kb] , sanitati restitutus reliqua percepit, quae secundum Ecclesiae regulam percipienda sunt; neque ab episcopo consignatus est. Deinceps subdit idem sanctus pontifex [(8) 1Kb] presbyterio cohonestatus est per gratiam et indulgentiam Episcopi . . . . intercedebat enim omnis clerus, et multi ex laicis; eo quod non liceret eum qui, quemadmodum et ille, in lectulo urgente morbo perfusus fuisset, in clerum aliquem assumi. Verum rogavit episcopus, ut eum unum ordinare sibi permitteretur.«

[Col. 0866B] Existimaverim quidem cum viris eruditis [(9) 1Kb] haud mediocri sacrarum litterarum scientia atque eloquentia, quibus imbutus erat Novatianus, permotum fuisse pontificem, sive is demum fuerit S. Fabianus, sive potius aliquis ex ejus decessoribus, ut ipsum ad presbyteri gradum eveheret: ratus nimirum hactenus dumtaxat a consueta ecclesiastica disciplina sibi fas esse recedere, ob operam, quam illum Ecclesiae collaturum sperabat [(10) 1Kb] : et primo quidem conceptae existimationi eum satis respondisse, testis est locuples auctor Anonymus ipsi coaevus, dum ait [(11) 1Kb] : »Novatianum semper in domo una, id est, Christi Ecclesia, proximorum delicta ut propria flevisse; onera fratrum, sicut Apostolus hortatur, sustinuisse: [Col. 0866C] lubricos in fide coelesti allocutione corroborasse.« Verum deinde palam fecit, quam indignus sacerdotio esset, ad quod contra consuetam Ecclesiae Disciplinam fuerat evectus. Exorta enim persecutione Deciana cum a Diaconis moneretur, ut cubiculo, quo se concluserat, egrederetur, atque Presbyteri officio inter fratres laborantes et oppressos fungeretur, negabat, se id facturum, immo aperte significabat, molestum sibi Presbyteri munus esse, seque ad Philosophiam suam reverti velle quemadmodum Cornelius [Col. 0867A] testatur [(1) 1Kb] . Ad extremum tam perditae ambitionis aestu abreptus fuit, tamque dira flagrare coepit amentia, ut eum non puduerit »adversus Cornelium Cathedram sacerdotalem invadere:« verbis utor Hieronymi [(2) 1Kb] . Quibus autem artibus Romanam invaserit sedem, quibusve calumniis Cornelium ex ea deturbare conatus fuerit, Cyprianus ad Antonianum hisce refert verbis [(3) 1Kb] : »Quod autem quaedam de illo,« id est Cornelio Papa, »inhonesta, et maligna jactantur, nolo mireris; cum scias, hoc esse opus semper Diaboli, ut servos Dei mendacio laceret, et opinionibus falsis gloriosum nomen infamet; ut qui conscientiae suae luce clarescunt, alienis rumoribus sordidentur. Explorasse autem collegas nostros scias, et verissime comperisse, nulla illum libelli, ut quidam jactant, [Col. 0867B] labe maculatum esse; sed neque cum episcopis, qui sacrificaverunt, communicationem sacrilegam miscuisse; sed eo demum, quorum causa audita, et innocentia comprobata sit, conjunxisse nobiscum.« Trophimum autem quemdam ab eodem cum Ecclesia jure reconciliatum fuisse, pluribus persequitur: deinde, »quod passim communicare cum sacrificatis Cornelium tibi nunciatum est, hoc etiam de Apostatarum fictis rumoribus nascitur. Neque enim possunt laudare nos, qui recedunt, aut exspectare debemus, ut placeamus illis, qui nobis displicentes, et contra Ecclesiam rebelles, sollicitandis de Ecclesia fratribus violenter insistunt. Quare et de Cornelio, et de nobis quaecumque jactantur, nec audias facile, nec credas, Frater charissime.« Hoc Cyprianus de calumniis [Col. 0867C] in Cornelium papam vulgatis, quarum ea praecipua erat, quod lapsos ad communionem indiscriminatim admitteret: Novatianus e contra, ejusque sectarii ad pacem; et Ecclesiae communionem nuspiam admittendos esse censebant. Sed et Novatus Carthagine quidem ad captandam plebis auram lapsos sine discrimine ad communionem admiserat; ut narrat Cyprianus; at mutato Romae consilio, una cum Novatiano, nullam reconciliationis, aut communionis spem lapsis relinquebat: Ecclesia vero Catholica mediam iniens viam (quae tutissima est) singulorum examinata causa, post peractam pro criminum varietate poenitentiam, lapsis pacem, et communionem dabat.

Interea cum de Cornelii, et Novatiani electione [Col. 0867D] varii undique spargerentur rumores, ac fama veri falsique nuntia inter se contraria vulgaret; ut in re gravissima caute agerent Africani episcopi, legatos Romam, ut rem propius inspicerent, miserunt. Vix autem legati Romam advenerant, cum repente Novatianus [Col. 0868A] Episcopus ordinatus est. Qua autem ratione Novatianus Romanam sedem invaserit, ac Episcopus fuerit ordinatus, Cornelius ad Fabium Antiochenum episcopum pluribus persequitur, eum scilicet episcopalis dignitatis cupiditate incensum suam aliquamdiu ambitionem affectata humilitate texisse, ut fidei confessores sibi sociaret; brevi tamen, quis fuerit, quantoque superbiae spiritu duceretur, apparuisse. »Nam egregius ille vir, qui tremendis quibusdam sacramentis affirmaverat, se episcopatum non concupiscere, repente tamquam ex machina quadam in medium projectus episcopus apparuit. Et is, qui se doctorem, et ecclesiasticae disciplinae propugnatorem ferebat, cum episcopatum sibi a Deo minime concessum rapere, ac vindicare conaretur, duos deploratae [Col. 0868B] salutis homines sibi socios adjunxit, ut eos in exiguam, ac vilissimam Italiae partem mitteret, atque illinc accitos tres episcopos, homines plane rudes, ac simplices, fraudulenta quadam molitione deciperet: Constantissime affirmans, ipsos quamprimum Romam proficisci oportere, ut omnis undecumque orta discordia ipsorum una cum aliis episcopis interventu, atque arbitrio sedaretur. Qui cum advenissent homines, ut jam diximus, simplicioris ingenii, nec in his perditorum hominum artibus, ac fallaciis satis triti, eos ille, a quibusdam sui simillimis, quos ad id comparaverat, inclusos hora decima, temulentos, et crapula oppressos, adumbrata quadam, et inani manuum impositione episcopatum sibi tradere per vim cogit; eumque nullo sibi jure competentem per fraudem, [Col. 0868C] atque insidias vindicat. Nec multo post unus ex illis episcopis ad Ecclesiam rediit, delictum suum cum lamentis, ac fletibus confitens. Quem nos, cum universus populus pro illo intercessisset, ad communionem laicam suscepimus.«

VI. Quos vero seduxerat, ut in schismate confirmaret, sacrilegio Novatianus constringebat; nam Eucharistiam porrigens, ac manus ejus, qui eam, accipiebat, ambabus suis manibus comprehensas retinens, »jura mihi, dicebat, per corpus et sanguinem Domini nostri Jesu Christi, te numquam meas partes deserturum, nec ad Cornelium esse rediturum.« Et cum panem illum accipiens dicere debuisset »Amen,« ejus loco respondere cogebatur: »non revertar deinceps ad Cornelium.« Occupato in hunc modum [Col. 0868D] pseudo-episcopatu, legatos suos quaquaversum transmisit, qui id nuntiarent; et si Socrati [(4) 1Kb] credimus, simul edicerent, »uti eos, qui simulacris immolassent, minime ad mysteria admitterent, sed hortarentur ad poenitentiam, remissionemque Deo permitterent.« Ne tamen apostolicam Cathedram turpiter invasisse videretur, simulavit veterator sese invitum ad eam evectum fuisse, ut ex Dionysii Alexandrini Epistola ab Eusebio [(5) 1Kb] laudata constat, in qua eum inter caetera admonet, hortaturque, ut quam invitum [Col. 0869A] se ascendisse Romanam Cathedram scripserat, sponte relinqueret: »Siquidem invitus, asseris, eo adductus es, id nobis ostendes, tua sponte redeundo;« cum satius fuisset quidvis pati, quam Ecclesiam Dei tam funesto schismate discindere, ut pluribus eodem loco Dionysius persequitur. Dionysium Alexandrinum imitatus est Cyprianus, qui, coacto Carthagine concilio, legatos una cum epistolis Novatiani abjiciendos jussit [(1) 1Kb] . Anno 251, in concilio Romano a sexaginta episcopis ibidem congregatis denique extra Ecclesiam Novatianus omnino expulsus est. Cum tamen semper doceret, Ecclesiam nec posse nec debere apostatis pacem dare, haec severitas multis placuit, duxque haereseos, quae diu in Ecclesia obtinuit, factus est [(2) 1Kb] .

[Col. 0869B] Quae fata viri hujus post expulsionem ex Ecclesia Romana fuerint, omnino ignoratur. Num vero egregio confessionis Martyrio vitam in persecutione Valeriani, quemadmodum Socrates refert [(3) 1Kb] finierit, magna contentione inter Scriptores tum antiquioris, tum recentioris aetatis controvertitur, aliis quidem affirmantibus, aliis autem negantibus [(4) 1Kb] .



CAPUT II. NOVATIANI SCRIPTA ET DOCTRINA.



ARTICULUS PRIMUS. De libro Novatiani de Trinitate.

I. Praeter Epistolam ante ejus schisma nomine [Col. 0869C] cleri Romani scriptam, Hieronymus testatur tractatus sequentes composuisse Novatianum, nimirum de Paschate, de Sabbato, de Circumcisione, de summo Sacerdote, de Oratione, de cibis Judaicis, de Attali constantia, multosque alios cum magno volumine de Trinitate [(5) 1Kb] . Quod est quasi compendium Tertulliani operis, quod multi Cypriano tribunt; non quod Tertullianus dedita opera de Trinitate librum scripsisset, sed, quia quidquid de Trinitate dicebat, ex libris Tertulliani desumpserat. Nullum horum operum sub Novatiani nomine exstat; sed admodum verisimile est, Tractatum de Trinitate, librumque de cibis Judaicis qui apud Tertullianum habentur, eosdem esse, quos Hieronymus Novatiano adscribit.

II. Principem itaque inter Novatiani scripta locum [Col. 0869D] obtinet liber de Trinitate, de quo haec sanctus Hieronymus [(6) 1Kb] : »Novatianus Romanus Ecclesiae Presbyter . . . scripsit . . . de Trinitate grande volumen.« quasi operis [(7) 45Kb] Tertulliani faciens: [Col. 0870A] quod plerique nescientes, Cypriani »existimant.« Hinc fortasse orta occasio Rufino scribendi [(8) 1Kb] , Macedonianos Tertulliani librum de Trinitate Constantinopoli sub nomine Cypriani evulgasse, quo haeresi suae auctoritatem accerserent. Cui quidem Rufini sententiae occurrens idem Hieronymus: »Transit, inquit [(9) 1Kb] , ad inclytum martyrem Cyprianum, et dicit Tertulliani librum, cui titulus est, de Trinitate, sub nomine ejus Constantinopoli a Macedonianae partis haereticis lectitari. In quo crimine mentitur duo. Nam nec Tertulliani Liber est, nec Cypriani dicitur, sed Novatiani, cujus et inscribitur titulo: et auctoris eloquium styli proprietas demonstrat.« Ad quem locum nolim equidem excidisse nupero Hieronymianorum operum editori Cl. Viro Dominico Vallarsio, [Col. 0870B] caetera erudito, annotationem illam, qua monentur Lectores, »haud, exstare Novatiani Librum, Tertulliani operis .« [(10) 1Kb] .

III. Caeterum, ut viri docti verba usurpem [(11) 1Kb] , nil sane mirum, haereticos ad erroris defensionem veterum Testimoniis abuti; nec jam fere quidquam puri et intaminati superesset, si, quidquid isti ad causae suae praesidium arripuerunt, erroris nota signaretur. Sed minus considerate factum a Rufino, ut hunc librum de Spiritus sancti divinitate mirifice disserentem »Pneumatomachis« traderet. Siquidem auctor »fidem in Spiritum sanctum« itidem ut in Patrem et Filium necessariam esse docet [(12) 1Kb] : Immutabilitatem, quam inter certissimas Divinitatis notas recenset, Spiritui sancto vindicat: ipsi quoque conceptis [Col. 0870C] verbis »divinam aeternitatem« tribuit: Spiritum item sanctum miracula edere; immortalitatem dare; ubique adesse praesentem, aliaque complura peragere, quae solius Dei esse fides agnoscit, aperte profitetur. Quis ergo Novatiani Doctrinam de Spiritu sancto non probet, cui haec omnia accuratissime adscribit? Reliqua porro, quae Pamelius tamquam [Col. 0871A] minus recte pronuntiata reprehendit, et Rufino similiter displicuisse putat, paulo infra expendemus.

IV. Unum adhuc his addere liceat, ad locum illum pertinens, qui laudato Pamelio errandi ansam praebere visus est. Sub operis finem egregiam unitatis substantiae in Patre et Filio asseverationem attexens Novatianus, haec habet de Verbo Dei [(1) 1Kb] . »Omnia, inquit, post ipsum sunt, quia per ipsum sunt. Et merito ipse est ante omnia, sed post Patrem, quando per illum facta sunt omnia. Deus utique procedens ex Deo, secundam personam efficiens post Patrem qua Filius, sed non eripiens illud Patri, quod unus est Deus.« Cui quidem sententiae simillima et maxime genuina sunt, quae sanctus Methodius [Col. 0871B] in Libro de Creatis; ubi de Verbi principatu apud Patrem agens sic inquit [(2) 1Kb] . , , , , . »Post ergo singulare illud Principium absque Principio, qui est Pater, est ipsum« (Verbum) aliorum principium, »per quod omnia creantur.« Ubi sancti Martyris verba edisserens Combefisius; Patris, ait, illam ingeniti notionem ac auctoritatem insinuat Methodius, qua etiam emanationem ad intra, totiusque Trinitatis fons dicitur, et est unus ipse, : non utique ad existentiae prioris exclusionem; sic enim et Filius est , ut bene Gregorius Orat. de Theolog. aliique passim Graeci; sed per remotionem , ac velut causae, principiique essendi: nam [Col. 0871C] causam in Divinis non ita ferunt Latini, ut nec Graeci ; bono utrique sensu, aliisque et aliis verbis, quod sanum est, explicantes.

Eodem plane sensu et Novatiani verba accipienda, qui jure concludebat, duos fore Deos si Filius esset ingenitus: nam duae forent substantiae, cum neuter ab altero Divinitatem accepisset. Cum igitur Novatiano nihil aliud propositum sit, quam ut illud incommodum ex duobus ingenitis consequens fugiat: jam non laedit catholicam doctrinam, sed confirmat, sive dum Patrem unum esse Deum asserit, quia Filius ab eo Divinitatem accepit; sive dum Filium idcirco Patre minorem, idcirco Patri obsequentem facit, quia Pater fons et origo Divinitatis. Ad summam, ut demum concludamus, Novatianus ea Filio non [Col. 0871D] tribuit [(3) 1Kb] , »quaecumque sunt Patris,« non vero negat, quaecumque sunt Dei [(4) 1Kb] .

V. Nunc vero inquirendum superest quo tempore hunc commentarium scripserit Novatianus. Existimavit quidem Baronius [(5) 1Kb] , commentarium de Trinitate fuisse ab auctore litteris consignatum circa Christi annum CCLXX. quo a Patribus Concilii Antiocheni damnatus est Paulus Samosatenus: propterea scilicet, quod viro magno visus fuerit scriptor [Col. 0872A] ille Samosateni haeresim, licet suppresso nomine, fortiter impugnasse. Verum nihil obstat, quominus Novatianus dimicasse potius dicatur adversus Artemam, cujus haereseos deinceps sectatorem propagatoremque Samosatenum fuisse constat. Sic enim Antiochenae Synodi Patres [(6) 1Kb] . »Hic vero (Paulus Samosatenus) ad Artemam scribat, si lubet; et qui Artemam sectantur, cum eo communicent.« Alii autem, quos inter Tillemontius [(7) 1Kb] , et Caveus [(8) 1Kb] ocius quidem, post schisma tamen, opus suum conscripsisse Novatianum conjiciunt: nam inquiunt, Sabelii meminit auctor [(9) 1Kb] , ejusque impietatem convellit; qui scilicet ex Dionysii Alexandrini litteris Sixto II inscriptis [(10) 1Kb] , post [Col. 0872B] medium demum saeculi III, haeresim suam sparsisse comperitur. At vero sententia ejusmodi haud levibus difficultatibus invenitur implicita. Sabellius enim, ut liquet ex Philastrio [(11) 1Kb] , et Augustino [(12) 1Kb] Noeti discipulus fuit, cujus proinde blasphemiarum exstitit propagator. Quid vero de Noeto memoriae proditum? Nimirum, S. Hippolytus, qui circa Domini annum CCXX floruit, ut agnoscit ipsemet Tillemontius [(13) 1Kb] , adversus Noetum scribens testatur [(14) 1Kb] »non multo ante, , ipsum impietatem suam palam prodidisse; quia ab Ecclesiae communione propterea ejectus, »paulo post moritur,« inquit Epiphanius [(15) 1Kb] , . Jam vero si quis Hippolytum cum Epiphanio conferat, colligat necesse est, Noetum, »qui non multo ante« annum [Col. 0872C] CCXX contumeliosum in Deum Patrem Dogma evomuit, quippe paulo post mortem oppetiit, ineunte saeculo III, ut maxime, satanicam illam doctrinam discipulis suis disseminandam reliquisse. His autem positis, quis porro sibi persuadeat, Sabellium Noeti discipulum post quadraginta circiter annos ab obitu praeceptoris sui, haeresin demum Noetianam instaurare ac promulgare coepisse?

Nolim equidem inficiari, Dionysium anno Christi CCLVII ad istum scripsisse , hoc est, Valesio interprete, »de Dogmate illo, quod nuper, inquit, apud Ptolemaidem commotum est.« Verum non ait Dionysius, eam Doctrinam a Sabellio fuisse »nuper« apud Ptolemenses invectam: quin immo Eusebius, qui Dionysii Epistolam [Col. 0872D] integram prae oculis habebat, fragmentum illud recitans diserte testatur, Episcopum Alexandrinum de Sabellianis haereticis , sermonem habuisse: ut propterea Dionysii [Col. 0873A] verba de Sabellii potius sectatoribus, qui tunc temporis increbrescebant, quam de ipso Sabellio sint accipienda. Hunc siquidem jam dudum pravis Noeti, magistri sui, erroribus imbutum, eos longe ante in vulgus sparsisse oportuit: adeoque ipsius haeresim ante annum CCL Novatianus impugnasse existimandus; quo tempore scilicet Ecclesiae Romanae presbyter, orthodoxam ejus doctrinam profitebatur propugnabatque. Atque hujusmodi quidem sententiam Pamelio primum arrisisse [(1) 1Kb] , deinde Jacksonum pluribus adstruxisse comperimus.

VI. Analysis hujus Libri.---Dividitur tractatus Novatiani de Trinitate, in triginta et unum caput. Primum de iis verbis »regulae veritatis«, seu »fidei« (quam Symbolum vocamus) commentatur, quae nos [Col. 0873B] credere jubent »in Deum Patrem et Dominum omnipotentem, rerum omnium perfectissimum creatorem,« a capite I, ad VIII usque; ubi inter alia etiam attributa divina, immensitatem, aeternitatem, unitatem, bonitatem, immutabilitatem, immortalitatem, spiritualitatem partim ex ratione, partim ex SS. litteris adstruit; additque nec passiones, nec membra Deo attribui posse, haecque in Scriptura solummodo de Deo enuntiari. A capite XI, usque ad XXVIII, ad ea Symboli nostri quoque verba late explicanda accedit, quae nobis fidem commendant in »Filium Dei Jesum Christum, Dominum Deum nostrum.« Christum in Veteri Testamento promissum [(2) 1Kb] verum hominem [(3) 1Kb] , verumque Deum esse [(4) 1Kb] , Scripturarum Veteris, Novique Foederis auctoritate probat [(5) 1Kb] ; [Col. 0873C] capite XVIII errorem Sabellianorum refutat, et auctoritate SS. Litterarum distinctionem Patris et Filii confirmat, hujusque haeresiarchae objectionibus aliorumque dein respondet [(6) 1Kb] . De fide in Spiritum sanctum agit capite vigesimo nono, inquiens: »Deinceps fidei auctoritatem admonere nos, post Patrem et Filium, credere etiam in Spiritum sanctum,« cujus operationes ex Scripturis recenset, et comprobat. Dein unitatem Dei cum ante disputatis conjungere studet [(7) 1Kb] , tandemque summam rerum expositarum exhibet [(8) 1Kb] .



ARTICULUS II. De Novatiani epistola de Cibis judaicis.

I Epistolam de Cibis Judaicis S. Hieronymus memorat cum in Libro de Viris Illustribus, tum ad Damasum scribens [(9) 1Kb] , quo in loco declarat sanctus [Col. 0873D] doctor, duas a se praetermitti quaestiunculas, quarum altera »de Mundis et immundis animalibus,« altera »de Circumcisione; quod, inquit, ab eloquentissimis viris, Tertulliano nostro scilicet, et Novatiano, latino sermone sint editae.« Et posterius quidem Novatiani opus intercidit, prius vero superest [Col. 0874A] inscriptum de Cibis Judaicis. Guilielmus Caveus [(10) 1Kb] ambiguus est, an certo opus de Cibis Judaicis sit Novatiani: quod mihi certum videtur, inquit Oudinus [(11) 1Kb] , cum expressam illius mentionem faciat Hieronymus loco citato, atque interpres Graecus sive Sophronius, sive alius antiquus omnino, . Praeterea auctor hujus operis sub initium inquit, scriptas a se fuisse duas Epistolas, quibus ostendit Judaeos ignorasse »veram circumcisionem, et verum Sabbatum.« Atqui horum duorum opusculorum in Novatiano, nominatim citatus Hieronymus meminit: unde dubium nullum relinquitur, quin opus de Cibis Judaicis spectet ad eumdem. Denique ex hoc opusculo de Cibis Judaicis, asseritur quoque Novatiano epistola seu libellus de vera Circumcisione [Col. 0874B] inter opera divi Hieronymi impressus: quippe cujus mentionem faciat Hieronymus tum de Scriptoribus Ecclesiasticis cap. 8 vel 7, tum Novatianus ipse sub initium operis de Cibis Judaicis, ubi ait Epistolam a se de vera Circumcisione conscriptam, quod huic opusculo apprime convenit. Nullum itaque de his Novatiani operibus dubium aequum esse potest; praesertim cum judice Dupinio similitudo styli idipsum persuadeat [(12) 1Kb] . »Patet autem, inquit, Pamelius [(13) 1Kb] , hanc Epistolam in secessu fuisse conscriptam [(14) 1Kb] , fortassis, si quid divinare licet, cum, ut scribit S. Cornelius [(15) 1Kb] , metu persecutionis in domo se conclusum occuleret. Quod cum in illo tandem reprehenderetur a diaconis Romanis, et rogaretur, ut egressus, quantum presbytero liceret, quantumque [Col. 0874C] in ejus situm esset potestate, fratres in periculo constitutos juvaret: tantum abfuit, ut illis morem gereret, ut etiam non sine stomacho discederet, se nolle amplius esse presbyterum asserens. Hanc itaque primam occasionem illi fuisse schismatis, deinde et haereseos, admonuisse sufficiat; sed quantum apparet, post scriptam hanc et similes Epistolas.« Haec Vir doctus: cui accessit quoque Jacksonus [(16) 1Kb] existimans hanc epistolam scripsisse Novatianum sub finem anni CCL, cum secessisset, persecutionem Decianam declinans; quae anno CCXLIX exeunte Romae exorta, demum deferbuit ineunte anno CCLI. In aliam abiit sententiam Tillemontius [(17) 1Kb] : sub ejus enim Epistolae initium episcopum agentem schismaticum hominem perspexisse sibi persuasit. Quod ante ipsum jam observaverat [Col. 0874D] Dupinius ita disserens [(18) 1Kb] : »Prima ejus (Novatiani) verba mihi suadent potius fuisse scriptam, postquam partium dux factus est Galli et Volusiani persecutionis tempore.«

[Col. 0875A] II. Analysis hujus Tractatus. Hujus tractatus scopus est ostendere animalia quae lex Mosis comedere prohibeat, non absolute esse immunda. Ad hoc probandum ait, arborum fructus primum hominum cibum fuisse; postea de carne animalium eos manducasse; venisse deinde legem, quae distinctionem fecerat inter animalia, quae manducare fas erat, et ea de quibus comedere non poterant, haecque immunda appellasse, non quod revera talia essent, cum a Deo fuissent creata; sed primo ut homines discerent fugere vitia hisce animalibus figurata et repraesentata [(1) 1Kb] , et secundo ut remedium intemperantiae essent; Christum, finem et complementum legis eam explicuisse, et hominibus libertatem omnibus carnibus vescendi dedisse, modo intra sobrietatis christianae limites [Col. 0875B] consistant; hinc autem arripit occasionem, nonnullos Christianos intemperanter viventes reprehendendi. Observat hoc esse prorsus indignum hominibus qui diu noctuque orare debent. Denique de numero carnium, quibus vesci fas est, idolis sacrificatas excipit, quibus primi Christiani sollicite abstinebant, hisque verbis, quae totius ejus sermonis sunt compendium, absolvit: »Igitur carnium natura explicata, legis Mosis scopum exhibet, et ostendit quae sit Evangelii libertas, modo tamen temperantiae studeamus, et carnibus idolis sacrificatis abstineamus; gratias agamus Domino nostro Jesu Christo, ejus Filio, cui honos, laus, et gloria in omnia saecula. Amen.«



ARTICULUS III. De Novatiani Epistola Cleri Romani nomine S. Cypriano inscripta.
[Col. 0875C]

I. Alteram quoque Epistolam, quae praecedenti subjicitur, Cleri Romani nomine sancto Cypriano inscriptam Novatiano vindicat ipsemet Cyprianus. Scribens enim ad Antonianum [(2) 1Kb] , locum recitat ex eadem Epistola sumptum [(3) 1Kb] statimque subdit sanctus Martyr: »Additum est etiam, Novatiano tunc scribente, et quod scripserat, sua voce recitante, et presbytero Mose tunc adhuc confessore, nunc jam martyre, subscribente, ut lapsis infirmis, et in exitu constitutis pax daretur: quae litterae per totum mundum missae sunt.«

Porro quae heic Cyprianus, eadem confirmare perhibetur anonymus auctor Novatiano coaevus, qui [Col. 0875D] quidem de eo verba faciens [(4) 1Kb] : »Unde igitur, inquit, tam discordiae furore vesanus exstiterit iste Novatianus, invenire non possum; qui semper in domo una, id est, Christi Ecclesia, proximorum delicta, [Col. 0876A] ut propria fleverit; onera fratrum, sicut Apostolus hortatur, sustinuerit; lubricos in fide coelesti allocutione corroboraverit.« His denique addendus S. Pacianus, qui saeculo insequente floruit. »Cur igitur, inquit, Sympronianum alloquens [(5) 1Kb] , Novatianus tuus, ne falso quidem adhuc episcopatu sacerdos, longe ante quam Cornelius Episcopus fieret, ante« quam sacerdotio illius invideret, haec suasit? (de lapsis recipiendis) »habes Cypriani testimonium . . . Nam quodam in loco scripsit: ADDITUM EST ETIAM, NOVATIANO TUNC SCRIBENTE.« Et caetera quae modo ex Cypriano retulimus. Deinde subdit: »Quid ais, Symproniane frater? Novatianus haec scripsit, et ut obsequium merae voluntatis adjungeret, etiam scripta recitavit. Testis est ejus dextra; testis, quae [Col. 0876B] scripsit, manus; testis lingua, quae legit. Adhuc Cornelius, pro quo omnis haec vestra erupit invidia, episcopus non erat . . . . . Si poenitentiae negandus est aditus, Novatianus in crimine est, qui haec scripsit, suasit, et legit. Ubi tunc impatiens rigor? ubi ferox illa censura? Si nemo vobis Cornelium praetulisset, maneret illa scribentis auctoritas.« Hactenus sanctus ille praesul.

Ex quibus equidem arbitror satis esse compertum, incunctanter Novatiano hanc esse tribuendam Epistolam. Scripta fuit autem currente anno CCL, vel forte ineunte CCLI. Sic enim Auctor [(6) 1Kb] : Quamquam nobis differenda hujus rei necessitas major incumbat, quibus, post excessum nobilissimae memoriae viri Fabiani, nondum est episcopus propter rerum [Col. 0876C] et temporum difficultates constitutus.« At Fabianus martyrio sublatus est anno CCL, 13. Kal. Febr. eique successit Cornelius ineunte Junio insequentis anni CCLI, uti suo loco annotavimus, licet paulo aliter Coustantius [(7) 1Kb] .



ARTICULUS IV. De operibus Novatiani deperditis.

Inter opera Novatiani deperdita numeramus primo eos omnes tractatus, quos S. Hieronymus hoc ordine recensuit [(8) 1Kb] : Nimirum de Paschate, de Sabbato, de Circumcisione, de Sacerdote (forte de Sacerdotio Veteris Testamenti) de Oratione, de Instantia, de Attalo. Circumfertur quidem tractatus quidam de Circumcisione inter opera divi Hieronymi [(9) 1Kb] quem alii Novatiano adscripserunt; sed ob mentionem [Col. 0876D] Arianorum, et Manichaeorum, vix Novatiano dari potest, meritoque igitur inter deperditas illius lucubrationes Epistolam de Circumcisione numeramus. Quidam Epistolam S. Augustini de Paschate ordine LV juxta Benedictinos statuerunt habendam [Col. 0877A] esse pro Tractatu Novatiani de Paschate [(1) 1Kb] . Inscriptio lucubrationis Novatiani de Instantia videtur nobis admodum obscura; Graecus interpres reddit, : forte legis de Instantibus. Nos interpretamur de instantia seu perseverantia in oratione [(2) 1Kb] .

Omnes quoque Novationi litteras, quas, facto schismate, ad diversas exaravit Ecclesias, edax rerum tempus absumpsit. Meminit S. Cyprianus persaepe earum Epistolarum, quas Novatianus, postquam Cathedram Romanam occupavit, ad alios episcopos perscripsit. Sanctus etiam Hieronymus earumdem mentionem facit his verbis: Simulque Epistolas Novatiani, ut dum Schismatici hominis venena cognoscimus, libentius sancti Martyris Cypriani bibamus antidotum [(3) 1Kb] . Unde colligimus, quod hae litterae [Col. 0877B] Hieronymi aetate adhuc exstiterint.

De stylo Novatiani haec notat Cl. Dupinius [(4) 1Kb] : »Hic Auctor ingenio, eloquentia, et scientia pollebat. Ejus stylus est purus, nitidus, et expolitus; phrases electae, cogitationes naturales, et ratiocinia solida. Multa habet Scripturae loca apposite citata: immo in Tractatibus, qui nunc exstant, ordo et methodus optima observatur, semperque placide et moderate loquitur.« Hujus crisi utroque pollice subscribit perdoctus Ceillier [(5) 1Kb] . Libellus de Negatoribus recipiendis, qui a Paciano [(6) 1Kb] adscribitur nostro, potest esse XXXVI. Epistola inter Cyprianicas, Cleri Romani nomine scripta juxta Oxoniensem editionem.



ARTICULUS V. Editiones operum Novatiani.
[Col. 0877C]

Ex iis autem operibus, quae huc usque Novatiano asseruimus, librum de Trinitate cum Epistola de Cibis Judaicis primus ex antiquisimo codice in lucem extulit, Parisiis, anno 1545, Joannes Gagnaeus. Deinde ad Mss. Britannicum in Masburensi Coenobio repertum exegit Gelenius, vulgavitque Basileae anno 1550, iterumque 1562. Pamelius praeterea multis in locis recognovit ad Anglicum mss. exemplar Dn. Joannis Clementis, et quibusdam ex conjecturis Latini Latinii, atque operibus Tertulliani a texuit, Duaci primum editis anno 1579, saepiusque deinceps recusis. Anno demum insequente 1580, recensuit, ediditque Parisiis Renatus Laurentius de la Barre. [Col. 0877D] Atque hactenus inter opera Tertulliani latuit Novatianus.

Separatim vero primum prodiit Londini anno 1709, curante Wilhelmo Whistono, ad calcem operis Anglice inscripti, Sermons and Essays upon several subjects, pag. 327, deinde Oxonii anno 1724, notis [Col. 0878A] illustratus per Eduardum Welchman. Denique rursus Londini anno 1728, Studio Joannis Jackson, Ecclesiae Anglicanae Presbyteri in-8o. Atque Whistonus quidem unum librum de Trinitate lectoribus exhibet. Welchmanus vero duas praeterea Epistolas adjecit, alteram de Cibis Judaicis, alteram Romani Cleri nomine scriptam. Jackson autem tertiam insuper junxit Epistolam, quam Clerus Romanus Cypriano inscripsit: incertus tamen et ipse, utrum ejusmodi Epistola Novatianum agnoscat auctorem. Omnes hi tres editores Novatianum eruditissimis notis atque observationibus illustrarunt, hoc tamen discrimine, quod Welchmani notae omnino orthodoxae sint, reliquorum duorum quoad dogma de divinitate Filii purum putidumque Arianismum sapiant. Hucusque [Col. 0878B] de editionibus antiquis.

Novissimam, quam Cl. Andreas Gallandius paravit, editionem exegit potissimum ad exemplar Pamelianum, illudque cum duobus postremis editionibus, Oxoniensi, et Londinensi contulit; neque negligendas omnino arbitratus est editiones magis antiquas. Illud vero maxime curavit, ut ad sua quaeque loca reducerentur luxata membra, duce potissimum praeeunte Cotelerio, qui capitum trajectiones in libro de Trinitate post Henricum Valesium acute advertit, annotavitque. Ex quibus est perspicuum, quantum debeat praeferri recentissima haec Novatiani editio caeteris praecedentibus. Anno 1782, typis Stahelianis Wirceburgi Novatiani opera recusa fuere volumine IV inter opera SS. Patrum latinorum, a pag. 453-544, in-8o. [Col. 0878C] Analysin utriusque opusculi tum de Trinitate, tum de Cibis Judaicis confecit Cl. P. Dominicus Schram, tom. VI sui operis Patristici, a pag. 269-319, anno 1784. Jam anno 1777, Cl. Christianus Fridericus Roslerus, tomo III Bibliothecae Patrum Lipsiae impresso e Novatiani Tractatu de Trinitate excerpta in lingua nostra vernacula adjectis eruditissimis notis orbi erudito communicavit.



CAPUT III. DOCTRINA NOVATIANI



ARTICULUS PRIMUS. Puncta dogmatica de Deo, divinisque ejus perfectionibus.

Etsi pauca admodum, eaque brevissima vetusti hujus Romani presbyteri opera ad nos pervenerint, [Col. 0878D] occurrunt nihilominus in ejus Tractatu de Trinitate, qui fusiori calamo exaratus est, innumera pene dixerim pretiosa fragmenta quoad praecipuas Christianae doctrinae veritates. Ibi siquidem deprehenditur, quid de Deo sentiendum sit, ejusque perfectionibus; quaenam sit fides Ecclesiae circa Mysterium sanctissimae Trinitatis, et Jesu Christi divinitatem, ejusque incarnationem.

Novatianus initio Tractatus sui de Trinitate docet, teneri nos, prout praescribitur in Symbolo, quod regulam fidei, seu veritatis nuncupat, credere in Deum Patrem, et Dominum omnipotentem, universi conditorem. Deus iste non solum creavit coelum et terram, sed insuper haec omnia propriis et condignis instrumentis [Col. 0879A] et ornata, et plena digessit. Creavit ille hominem ad imaginem suam, cui mentem et rationem indidit, et prudentiam, ut Deum posset imitari. Cujus etsi corporis terrena primordia, coelestis tamen et divini halitus inspirata substantia: quae cum omnia in servitutem illi dedisset, solum liberum esse voluit. Et ne in periculum caderet rursum soluta libertas, mandatum posuit (homini), quo tamen non inesse malum in fructu arboris diceretur, sed futurum, si forte ex voluntate hominis de contemptu datae legis praemoneretur [(1) 1Kb] . Arbor itaque vetita juxta Novatianum non ex se erat venenata aut noxia. »Et liber esse debuerat, pergit Novatianus, ne incongruenter Dei imago serviret, et lex addenda, ne usque ad contemptum dantis libertas effraenata prorumperet, ut et [Col. 0879B] praemia condigna, et merita poenarum consequenter exciperet: ex quo mortalitas, invidia utique [(2) 1Kb] , in ipsum redit, qui cum illam de obedientia posset evadere, in eamdem incurrit, dum ex consilio perverso Deus esse festinat. Cujus tamen poenam nihilominus indulgenter temperavit (Deus), dum non tam ipse, quam labores ejus maledicuntur super terram. Quod ne de ligno arboris vitae contingat, arcetur, non de invidiae maligno livore descendit, sed ne vivens in aeternum, nisi peccata Christus ante donasset, circumferret secum in poenam sui semper immortale delictum.« Irenaeus adducit etiam antiquum scriptorem [(3) 1Kb] , qui asseruit quoque non tam hominem, quam terram maledicto subjectam fuisse. »Sicut enarrat Scriptura, inquit, non ipsum maledixit [Col. 0879C] Adam, sed terram in operibus ejus, quemadmodum ex veteribus quidam ait: Quoniam quidem (haec sententia veteris illius auctoris) transtulit Deus maledictum in terram, ut non perseveraret in homine.«

Tradit Novatianus, quod ea, quae infra terram jacent, neque sint digestis et ordinatis potestatibus vacua. Locus enim est, quo piorum animae, impiorumque ducuntur, futuri judicii praejudicia sentientes. Secundum mentem nostri auctoris is locus forte est (infernus) magnum illud e corporibus decedentium animarum receptaculum [(4) 1Kb] .

Circa simplicitatem Dei sequentia docet Novatianus [(5) 1Kb] : »Est simplex (Deus) et sine ulla corporea concretione . . . . quandoquidem Spiritus sit dictus.« Et dum Scriptura Deo tribuit, oculos, brachia, manus, [Col. 0879D] pedes, aliaque humani corporis membra, non intendit Dei essentiam exprimere, ejusque veram nobis repraesentare naturam: sed solummodo eum sic proponere, qualem capere humana mens potest: Non quomodo Deus erat, sed quomodo populus capere poterat [(6) 1Kb] ; ut igitur haec sic de Deo dicantur, non Deo, [Col. 0880A] sed populo potius imputetur: Non igitur mediocris Deus, sed populi mediocris est sensus.« Cui praeclarissimae observationi subjungit Novatianus, Scripturam per membra non corporalia lineamenta, sed diversas Dei operationes ostendere: efficaciae igitur ibi divinae per membra monstrantur. »Nam et cum oculi describuntur,« prosequitur idem Presbyter, »quod omnia videat, exprimitur. Et quando auris, quod omnia audiat, proponitur. Et cum digitus, significantia quaedam voluntatis aperitur; et sic de reliquis. Neque enim sunt ei aut membra, aut membrorum officia sunt necessaria, ad cujus solum . . . arbitrium, et serviunt, et adsunt omnia.« Cur enim requirat oculos, qui lux est? Aut cur quaerat pedes, qui ubique est? Aut cur manus expetat, cujus mens ad omnia instituenda artifex est, [Col. 0880B] et silens voluntas? Nec auribus eget, qui tacitas etiam novit voluntates. Aut propter quam causam linguam quaerat, »cui cogitare jussisse est?« Fateamur ingenue, omnes has ideas nobilissimas ac sublimes esse, hisque indigitari auctoris ingenium eximium omnino. Nec minus docte atque subtiliter exponit, quo pacto interpretari oporteat passiones, quas Scriptura Deo tribuere videtur ita disserens [(7) 1Kb] . »Quod si Dei iracundias legimus, et odia relata agnoscimus, non tamen haec intelligimus ad humanorum relata esse exempla vitiorum; passiones enim istae in hominibus merito dicentur, in Deo non merito judicabuntur; corrumpi enim per haec homo potest, quia corrumpi potest, corrumpi per haec Deus non potest, quia nec corrumpi potest; nam et quod irascitur [Col. 0880C] Deus, non ex vitio ejus venit, sed ad remedium nostrum illud facit; indulgens enim est etiam tunc, cum minatur, dum per haec homines ad recta vocantur; nam quibus ad honestam vitam deest ratio, metus est necessarius, ut, qui rationem reliquerunt, vel terrore moveantur; et ideo omnes istae, vel iracundiae Dei, vel odia Dei, vel quaecumque sunt hujusmodi, dum ad medicinam nostram proferuntur, ex consilio, non ex vitio, venerunt. Hunc ergo Deum, concludit Novatianus [(8) 1Kb] , novit, et veneratur Ecclesia, cui testimonium reddit tam invisibilium, quam etiam visibilium, et semper, et tota natura, quem Angeli adorant, mens humana sentit, qui protoplastis aeternae vitae mundum quemdam Paradisum in Oriente constituit [(9) 1Kb] , Arborem vitae plantavit; scientiae [Col. 0880D] boni et mali similiter alteram arborem collocavit; mandatum dedit, sententiam contra delictum statuit . . . Is (Deus) Prophetas Spiritu instruxit, et per hos omnes Filium suum Christum repromisit, et quando daturum se spoponderat, misit, per quem nobis in notitiam venire voluit, et in nos indulgentiae suae sinus largos profudit, egenis locupletem Spiritum conferendo. [Col. 0881A] Et quia ultro et largus, et bonus est, ne totus hic orbis aversus gratiae ejus fluminibus aresceret, Apostolos institutores in totum orbem mitti per Filium suum voluit, ut conditio generis humani agnosceret institutionem, et si sequi maluisset, haberet, quem pro Deo in suis jam postulationibus Patrem diceret.« Hanc Dei ejusque divinarum perfectionum ideam perhibet Novatianus. Videamus modo quae tradat ipse circa Mysterium Sanctissimae Trinitatis.



ARTICULUS II. Doctrina Novatiani de Mysterio SS. Trinitatis.

»Regula exigit veritatis, inquit Novatianus [(1) 1Kb] ut primo omnium credamus in Deum Patrem . . . . Eadem regula veritatis,« pergit ille [(2) 1Kb] , »docet nos credere post Patrem in Filium Dei Christum [Col. 0881B] Jesum Dominum Deum nostrum.« Tandem prope finem ejusdem Tractatus, expresse tradit, debere nos credere in Spiritum sanctum, olim Ecclesiae repromissum, sed statutis temporum opportunitatibus redditum [(3) 1Kb] : »Sed enim ordo rationis et fidei Auctoritas digestis vocibus et litteris Domini admonet nos post haec credere etiam in Spiritum sanctum.« Habes igitur tres divinas Personas perspicue a Novatiano distinctas, qui paulo infra haec habet [(4) 1Kb] : »Et haec quidem de Patre, et de Filio, et de Spiritu sancto.« Ex quibus eruitur, per conjunctionem et, sicuti et per adverbium »etiam« textus supra recensiti, hoc loco sermonem esse de tribus personis distinctis, quarum una non est alia. Certum itaque, firmumque manet, Novatianum a [Col. 0881C] nemine insimulari posse, quod errori Sabellii faverit aut praeluserit. Sed quid de Arianismo?

II. Novatianum de Trinitatis mysterio »non satis accurate esse locutum, immo absurde pleraque tradidisse,« dicit Petavius [(5) 1Kb] ; et Sandius, Petavii judicio, ut solet, nimium confisus, ipsum accenset iis qui idem quod Arius, ante tradiderunt [(6) 1Kb] . Verum minus accurata et absurda illa vel ad Filii , vel ad minoritatem istam Filii ad Patrem tamquam ad auctorem et principium suum collati, quam Catholici omnes etiam post synodum Nicaenam agnoverunt, referenda sunt judice doctissimo Bullo [(7) 1Kb] . Novatianum autem cum Ario minime sensisse, paucis ex ipso, sed iis luculentissimis, adductis testimoniis demonstrat; cui demonstrationi (sunt verba [Col. 0881D] Cl. Bulli) hoc unum praemittimus observandum, ipsum Petavium alibi [(8) 1Kb] fateri disertis verbis, minus accurata, et absurda illa, quae operi suo inseruit Novatianus, »aut solo loquendi modo, aut certe citra mysterii substantiam, ab Catholica Regula discrepare.« Hoc strictim notato, rem [Col. 0882A] ipsam aggrediamur. In capite 23 auctor Christi divinitatem sic adstruit: »Si homo, inquit, tantummodo Christus, quomodo dicit: Ego ex Deo prodii, et veni, cum constet hominem a Deo factum esse, non ex Deo processisse. Ex Deo autem homo quomodo non processit sic Dei Verbum processit.« Mox addit: »Deus ergo processit ex Deo, dum qui processit Sermo, Deus est, qui processit ex Deo.«

III. Quid fere in ipso Nicaeno Symbolo contra Arium expressius dicitur? Nam haec duo, »a Deo factum esse, et ex Deo procedere,« Novatianus diserte opponit: et Christum in excellentiori sua natura non factum sive minime creatum esse, sed ex ipso Deo processisse, proinde Deum ex Deo esse, haud [Col. 0882B] minus diserte affirmat. Idem paulo post in eodem capite: »Si, inquit, homo tantummodo Christus, quid est, quod ait: Ego et Pater unum sumus? Quomodo enim ego et Pater unum sumus, si non et Deus est et Filius, qui idcirco unum potest dici, dum ex ipso est, et dum Filius ejus est, et dum ex ipso nascitur, et dum ex ipso processisse reperitur, per quod et Deus est.« Ex quo loco clare refellitur Petavii calumnia in hujus libri Auctorem, dum ait, ipsum »verba illa Joannis decimo, Ego et Pater unum sumus, Ariano pene more declarasse;« ad hanc censuram confirmandam citans ista ejus verba cap. XXXII: »Unum autem quod ait, ad concordiam et eamdem sententiam, et ipsam charitatis societatem pertinet; ut merito unum sint [Col. 0882C] Pater et Filius per concordiam, et per amorem, et per dilectionem.« Atqui, inquam, ex loco jam a nobis allato constat, auctorem verba illa Joannis non de sola concordia, sive consensu voluntatis (quod Ariani fecerunt), sed etiam, atque imprimis, de communione substantiae, quae inter Patrem et Filium intercedit, cum catholicis omnino intellexisse. Quod et eo ipso in loco, quem citat Petavius, auctor clare satis exprimit, dum haec verba (a Petavio haud bona fide celata) subjicit: »Et quoniam ex Patre est, quicquid illud est Filius est; manente tamen distinctione, ut non sit Pater ille qui Filius, quia nec Filius ille, qui Pater est.« Nimirum Sabellii haeresin ibi unice impugnat, quae Patrem et Filium sic unum praedicat, ut distinctionem Personarum [Col. 0882D] omnino tollat. Adversus hanc haeresin docet, Patrem et Filium unum quidem esse cum voluntatis consensu, tum etiam substantiae unitate, siquidem Filius ex ipso paternae essentiae fonte derivetur; sed tamen duos omnino esse subsistentia sive persona.

Praeterea Filii luculentissime confirmat locus ex capite 11, ubi de utraque Christi natura, divina et humana sic Novatianus loquitur: »Tam enim Scriptura etiam Deum annuntiat Christum, quam etiam ipsum hominem annuntiat Deum. Tam hominem Jesum quam Deum quoque descripsit Christum Dominum. Quoniam nec Dei tantum illum Filium esse proponit, sed et hominis; nec hominis tantum [Col. 0883A] dicit, sed et Dei referre consuevit: ut dum ex utroque est, utrumque sit, ne, si alterum tantum sit, alterum esse non possit. Ut enim praescripsit ipsa natura hominem credendum, qui ex homine sit, ita eadem natura praescribit et Deum credendum esse, qui ex Deo sit: ne si non et Deus fuerit, cum ex Deo sit, jam nec homo sit, licet ex homine fuerit, et in alterutro utrumque periclitetur, dum alterum altero fidem perdidisse convincitur.« Certe mens illi tota caligat, qui non illico perspicit, hisce verbis apertissime doceri Christum perinde Deo Patri esse, qua ex Deo est, atque est nobis hominibus, qua ex homine est; neque minus verum Deum, quam verum hominem esse. Caeterum haud injucundum erit observare, quod Novatianus, cap. 13, [Col. 0883B] sicut et reliqui antiqui Patres, passim pro divinitate Jesu Christi demonstranda iis sint usi Novi Foederis textibus, sc. Joan. I, 3 et 14; Joan. III, 13 et 17; Joan. X, 30; XX, 28; Rom. IX; ad Galat. I; Coloss. I, etc., quos etiamnum et nostri Theologi suis in institutionibus adhibent.

IV. In capitis 29 processu, Novatianus eas Spiritui sancto addicit virtutes et operationes, quae in creaturam competere neutiquam possunt. Ac denique prope finem capitis eidem Spiritui sancto »divinam aeternitatem« expresse tribuit. Spiritum sanctum, ubi capite XVI, al. XXIV, minorem esse Filio dicit, eodem plane modo intelligendum, quo Filii subordinationem, ad Patrem relati, Theologi interpretantur, ita scilicet, ut Spiritus sanctus dicatur Filio [Col. 0883C] minor non naturae, sed originis respectu, quia nempe a Patre per Filium deducitur, ut loquitur Tertullianus, adv. Praxeam, cap. 4, ac proinde sua omnia a Patre per Filium accipit, ut dicit Novatianus [(1) 2Kb] .

Levissima sunt, quae Pamelius in Novatiano reprehendit, [Col. 0884A] quod capite 7 scribat sequentia: »Denique si acceperis Spiritum substantiam Dei, creaturam feceris Deum, omnis enim Spiritus creatura est.« Haec enim verba, »omnis spiritus creatura est,« minime Spiritum sanctum attingunt. Demonstrat Novatianus Deum ab hominibus nulla voce designari posse, quae non plurimum aberret ab infinita illa Majestate. Quamobrem sive lux, sive spiritus, sive ignis dicatur, nihil horum apte de Deo, et commode pronuntiari; propterea quod et spiritus, et ignis creaturae sint. »Haec, inquit, figurantur potius, quam ita sunt. Nam et in Veteri Testamento Deus ignis dicitur; ut peccatori populo metus incutiatur, dum Judex ostenditur; et in Novo Testamento spiritus esse profertur, ut refector, et creator in delictis suis mortuorum, [Col. 0884B] per hanc bonitatem collatae credentibus indulgentiae, comprobetur.« Ubi vides, »ignis et spiritus« appellationes Novatiano a rebus materialibus translatas videri; nec eum de Spiritu sancto dictum voluisse, quod »omnem spiritum« ait creaturam esse. Haec Maranus [(2) 1Kb] .

Queritur dein Pamelius, Novatianum, capite 30, Spiritum sanctum non appellare Deum, nec ullam mentionem ejus facere, cum Patrem et Filium unum esse Deum, hocce in capite auctor demonstrat. Sanctum quidem Spiritum nominatim non appellat Deum Novatianus: Sed de illius »divina aeternitate« in capite praecedente non silet, et Deum esse multis argumentis probat. Quid enim ei propositum est, cum divina illius attributa defendit; nisi ut probet [Col. 0884C] quod se probaturum promiserat, nempe oportere, »credere etiam in Spiritum sanctum,« ac proinde eum unum esse eum Patre et Filio Deum? Unde etiam postquam ea absolvit, quae de Spiritu sancto dicere statuerat, sic initio hujus capitis tres Personas conjungit: »Et haec quidem de Patre et Filio, et de Spiritu sancto breviter nobis sint dicta.« Quod si tacere de Spiritu sancto videtur Novatianus, dum Patrem et Filium non duos esse Deos, sed unum ostendit; non aliunde quaerenda hujus rei causa, nisi quod in evertenda Filii divinitate omnis haereticorum conatus versabatur. Nam si semel probassent Filium non esse unum cum Patre Deum; eadem opera Spiritum sanctum a divinae naturae consortio dissociassent. Sic etiam semel demonstrato, Patrem et Filium [Col. 0884D] »per substantiae communionem,« ut ait Novatianus, unum esse Deum; non jam supererat dubitandi locus, quin Spiritus sancti divinitas nequaquam tres Deos efficeret [(3) 1Kb] .



NOVATIANI PRESBYTERI ROMANI OPERA QUAE EXSTANT OMNIA.




[Col. 0885]
DE TRINITATE LIBER. (C)



ARGUMENTUM.
[Col. 0885A]

Dividitur tractatus Novatiani de Trinitate in triginta et unum caput. Primum de iis verbis regulae veritatis, seu fidei (quam Symbolum vocamus) commentatur, quae nos credere jubent in Deum Patrem et Dominum omnipotentem, rerum omnium perfectissimum creatorem, a capite 1 ad 8 usque, ubi, inter alia etiam attributa divina, immensitatem, aeternitatem, unitatem, bonitatem, immutabilitatem, immortalitatem, spiritualitatem, partim ex ratione, partim ex SS. Litteris adstruit; additque nec passiones, nec membra Deo attribui posse, haecque in Scriptura solummodo de Deo enuntiari. A capite 9 usque ad 28, ad ea Symboli nostri quoque verba late explicanda accedit, quae nobis fidem commendant in Filium Dei Jesum Christum, Dominum, [Col. 0885B] Deum nostrum. Christum in Veteri Testamento promissum verum hominem, verumque Deum esse, Scripturam Veteris Novique Foederis auctoritate probat; capite 18 errorem Sabellianorum refutat, et auctoritate SS. Litterarum distinctionem Patris et Filii confirmat, hujusque haeresiarchae objectionibus aliorumque dein respondet. De fide in Spiritum sanctum agit capite 18, inquiens: Deinceps fidei auctoritatem admonere nos, post Patrem et Filium, credere etiam in Spiritum sanctum: [Col. 0886A] cujus operationes ex Scripturis recenset, et comprobat. Dein unitatem Dei cum ante disputatis conjungere studet, tandemque summam rerum expositarum exhibet (7).



CAPUT PRIMUM. DE TRINITATE disputaturus Novatianus ex Regula fidei proponit, ut primo credamus in Deum Patrem et Dominum omnipotentem, rerum omnium perfectissimum conditorem. Creationis opera pulchre describuntur. Liberum hominis arbitrium asseritur. Misericordia Dei in poena homini infligenda monstratur. Piorum impiorumque animarum post mortem locus statuitur.

Regula exigit veritatis ut primo omnium credamus [Col. 0886B] in Deum Patrem et Dominum omnipotentem, id est, rerum omnium perfectissimum conditorem, qui [1 1Kb] coelum alta sublimitate suspenderit, terram dejecta mole solidaverit, maria soluto liquore diffuderit, et haec omnia propriis et condignis instrumentis et ornata et plena digesserit. Nam et in solidamento coeli luciferos solis ortus excitavit, lunae candentem globum ad solatium noctis [2 1Kb] mensurnis incrementis orbis implevit, astrorum etiam radios variis fulgoribus micantis lucis accendit: et haec omnia [3 1Kb] legitimis meatibus [Col. 0887A] circumire totum mundi ambitum voluit, humano generi (Gen. I, 14) dies, menses, annos, signa, tempora, utilitatesque factura. In terris quoque altissimos montes in verticem sustulit, valles in ima dejecit, campos aequaliter stravit, animalium greges ad varias hominum servitutes utiliter instituit. Silvarum quoque robora humanis usibus profutura solidavit, fruges in cibum elicuit, fontium ora reseravit, et lapsuris fluminibus infudit. Post quae, [1 1Kb] ne non etiam ipsis quoque deliciis procurasset oculorum, variis florum coloribus ad voluptatem spectantium cuncta vestivit. In ipso quoque mari, quamvis esset et magnitudine et utilitate mirabile, multimoda animalia, nunc mediocris, nunc vasti corporis finxit, ingenium artificis de institutionis varietate testantia. Quibus non contentus, ne [Col. 0887B] forte fremitus et cursus aquarum, cum dispendio possessoris humani, alienum occuparet elementum, fines littoribus inclusit: quo cum fremens fluctus et ex alto sinu spumans unda venisset, rursum in se rediret, nec terminos concessos excederet, servans jura praescripta: ut divinas leges tanto magis homo custodiret, quanto illas etiam elementa servassent. Post quae hominem quoque mundo praeposuit, et quidem (Gen. I, 27) ad imaginem Dei factum: cui mentem et rationem indidit et prudentiam, ut Deum posset imitari: [2 1Kb] cujus etsi corporis terrena primordia, coelestis tamen et divini halitus inspirata substantia: [3 1Kb] quem quum (Gen. I, 28) omnia in servitutem illi dedisset, solum liberum esse voluit. Et ne in periculum caderet rursum soluta libertas (Gen. II, 17), mandatum posuit, [Col. 0887C] quo tamen non inesse malum in fructu arboris [4 1Kb] doceretur, sed futurum, si forte ex voluntate hominis de contemptu datae legis praemoneretur. Nam et liber esse [Col. 0888A] debuerat, ne incongruenter Dei imago serviret: et lex addenda, ne usque ad contemptum dantis libertas effraenata prorumperet: [5 1Kb] ut et praemia condigna et merita poenarum consequenter exciperet, suum jam habens illud, quod motu mentis in alterutram partem agitare voluisset: ex quo [6 1Kb] mortalitas, invidia utique, in ipsum redit; qui cum illam de obedientia posset evadere, in eamdem incurrit, dum ex consilio perverso (Gen. III, 5) Deus esse festinat: cujus tamen poenam nihilominus indulgenter [7 1Kb] temperavit, dum non tam ipse, quam labores ejus maledicuntur super terram. Nam et quod requiritur, non ex ignorantia venit, sed spem hominis futurae in Christo et [8 1Kb] inventionis et salutis ostendit: et quod (Ibid. 22, 23, 24) ne de ligno arboris vitae contingat arcetur, non de invidiae [Col. 0888B] maligno livore descendit, sed ne vivens in aeternum, nisi peccata Christus ante [9 1Kb] donasset, circumferret secum in poenam sui semper immortale delictum. Quamquam etiam superioribus, id est super ipsum quoque solidamentum partibus, quae non sunt hodie nostris contemplabiles oculis, [10 1Kb] Angelos prius instituerit, spiritales Virtutes digesserit, Thronos Potestatesque praefecerit, et alia multa coelorum immensa spatia, et sacramentorum infinita opera condiderit, ut immensus hic licet mundus poene novissimum magis Dei corporalium rerum appareat opus esse, quam solum. [11 1Kb] Namque quae infra terram jacent, neque ipsa sunt digestis et ordinatis potestatibus vacua. [12 1Kb] Locus enim est quo piorum animae impiorumque ducuntur, futuri judicii praejudicia sentientes: ut operum ipsius in omnibus [Col. 0888C] partibus redundantes magnitudines non intra mundi hujus capacissimos licet, ut diximus, sinus [Col. 0889A] conclusas videremus, sed etiam [1 1Kb] infra ipsius mundi et profunda et altitudines cogitare possemus; et sic considerata operum magnitudine, tantae molis digne mirari possemus artificem.



CAPUT II. Deus super omnia, ipse continens omnia, immensus, aeternus, mente hominis major, sermone inexplicabilis, sublimitate omni sublimior.

Super quae omnia ipse continens cuncta, nihil extra se vacuum deserens, nulli Deo superiori (ut [2 1Kb] quidam putant) locum reliquit. Quandoquidem ipse universa sinu perfectae magnitudinis et potestatis incluserit, intentus semper operi suo, et vadens per omnia, et movens cuncta, et vivificans universa, et conspiciens [Col. 0889B] tota, et in concordiam elementorum omnium discordantes materias sic connectens, ut ex disparibus elementis ita sit unus mundus ista coagmentata conspiratione solidatus, ut nulla vi dissolvi possit, nisi quum illum solus ipse qui fecit (II Pet. III, 13), ad majora alia praestanda nobis, solvi jusserit. Hunc enim legimus omnia continere: et ideo nihil extra ipsum esse potuisse: quippe quum originem omnino non habeat, consequenter nec exitum sentiat: nisi forte, quod absit, aliquando esse coeperit, nec super omnia sit, sed dum post aliquid esse coeperit, [3 1Kb] infra id sit quod ante ipsum fuerit, minor inventus potestate, dum posterior denotatur etiam ipso tempore. Ob hanc ergo causam semper immensus, quia nihil illo majus est; semper aeternus, quia nihil illo antiquius. Id enim quod sine [Col. 0889C] origine est, praecedi a nullo potest, dum non habet tempus. Ideo immortalis, non deficiens in consummationis exitu. Et quoniam sine lege est quidquid sine origine est, [4 1Kb] modum temporis excludit, dum se debitorem nemini sentit. De hoc ergo, ac de eis quae sunt ipsius et in eo sunt, nec mens hominis quae sint, quanta sint, et qualia sint, digne concipere potest, nec eloquentia sermonis humani aequabilem majestati ejus virtutem sermonis expromit. Ad cogitandam enim et ad eloquendam illius majestatem, et eloquentia omnis merito muta est, et mens omnis exigua est: major est enim mente ipsa, nec cogitari possit quantus sit, [5 1Kb] ne si potuerit cogitari, mente humana minor sit, qua [Col. 0890A] concipi possit. Major est quoque omni sermone, nec [6 1Kb] edici possit: ne si potuerit edici, humano sermone minor sit, quo, quum edicitur, et circumiri et colligi possit. Quidquid enim de illo cogitatum fuerit, minus ipso erit: et quidquid enuntiatum fuerit, minus illo comparatum circum ipsum erit. Sentire enim illum taciti aliquatenus possumus; ut autem ipse est, sermone explicare non possumus. [7 32Kb] Sive enim illum dixeris Lucem, creaturam ipsius magis quam ipsum dixeris; ipsum non expresseris: sive illum dixeris Virtutem, potentiam ipsius magis quam ipsum dixeris, et deprompseris: sive dixeris Majestatem, honorem ipsius magis quam illum ipsum descripseris. Et quid per singula quaeque percurrens longum facio? semel totum explicabo. Quidquid omnino de illo retuleris, [Col. 0890B] rem aliquam ipsius magis et virtutem, quam ipsum explicaveris. Quid enim de eo condigne aut dicas, aut sentias, qui omnibus et sermonibus et sensibus major est? Nisi quod uno modo (et hoc ipsum quomodo possumus, quomodo capimus, quomodo intelligere licet) quid sit Deus mente capiemus, si cogitaverimus id illum esse, quod, quale, et quantum sit non possit intelligi, nec in ipsam quidem cogitationem possit venire. Nam si ad solis aspectum oculorum nostrorum acies hebescit, ne orbem ipsum obtutus inspiciat obviorum sibi superatus fulgore radiorum: hoc idem mentis acies patitur in cogitatione omni de Deo; et quanto ad considerandum Deum plus intenditur, tanto magis ipsa cogitationis suae luce caecatur. Quid enim de eo (ut iterum repetam) condigne dicas, [Col. 0890C] qui est sublimitate omni sublimior, et altitudine omni altior, et profundo omni profundior, et omni luce lucidior, et omni claritate clarior, omni splendore splendidior, omni robore robustior, omni virtute [8 1Kb] viritior, omni pulchritudine pulchrior, veritate omni verior, et fortitudine omni fortior, et majestate omni major, et omni potentia potentior, et omnibus divitiis ditior, omni prudentia prudentior, et omni benignitate benignior, omni bonitate melior, omni justitia justior, omni clementia clementior? Minora enim sint necesse est [9 1Kb] omnium genera virtutum, eo ipso, qui virtutum omnium et Deus et Parens est: ut vere dici possit, [10 9Kb] id Deus esse, quod ejusmodi est cui comparari nihil [Col. 0891A] potest. Super omne est enim quod dici potest. Mens est enim quaedam gignens et complens omnia, quae sine ullo aut initio aut termino temporis, causas rerum naturaliter nexas ad utilitatem omnium summa et perfecta ratione moderetur.



CAPUT III. Deum esse omnium conditorem, dominum et parentem, e sacris Scripturis probatur.

Hunc igitur agnoscimus et scimus Deum, conditorem rerum omnium: Dominum, propter potestatem, [1 1Kb] et parentem, propter institutionem: hunc inquam qui dixit, et facta sunt omnia (Psal. CXLVIII, 5); praecepit, et processerunt universa; de quo scriptum [Col. 0891B] est (Psal. CIII, 24): Omnia in sapientia fecisti; de quo Moyses (Deuteron. IV, 39): Deus in coelo sursum et in terra deorsum; qui secundum Isaiam (Isa. XL, 12), mensus est coelum palmo, terram pugillo: qui aspicit terram, et facit eam tremere (Psal. CIII, 32); qui continet gyrum terrae, et eos qui habitant in ipso quasi locustae; qui [2 1Kb] expendit montes in pondere, et nemora in statera (Isa. XL, 22, 12); id est, certo divinae dispositionis examine: ac, ne facile in ruinam procumberet magnitudo inaequaliter jacens, si non paribus fuisset librata ponderibus, onus hoc moderanter terrenae molis aequavit. Qui dicit per Prophetam (Isa. XLV, 22): Ego Deus, et non est praeter me. Qui per eumdem Prophetam refert (Isa. XLII, 8): Quoniam majestatem meam non dabo alteri; ut omnes cum suis figmentis [Col. 0891C] ethnicos excludat et haereticos, probans Deum non esse qui manu artificis factus sit, nec eum [3 1Kb] qui ingenio haeretici fictus sit. Non est enim Deus, cui, ut sit, quaerendus est artifex. Quique adhuc adjecit per Prophetam (Isa. LXVI, 1): Coelum mihi thronus est, terra autem scabellum pedum meorum: qualem mihi aedificabitis domum, aut quis locus requiei meae? ut ostendat quoniam multo magis illum templum non capit, [4 1Kb] quem mundus non capit: et haec non ad sui jactantiam, sed ad nostri scientiam refert. Neque enim ipse a nobis desiderat magnitudinis gloriam, sed nobis vult religiosam, qua pater, conferre sapientiam. Quique praeterea ferinos nostros animos, et de agresti immanitate tumidos et abruptos ad lenitatem [Col. 0891D] trahere volens, dicit (Ibid. v. 2): Et super quem [Col. 0892A] requiescet Spiritus meus, nisi super humilem et quietum, et trementem verba mea? ut Deum aliquatenus quantus sit possit agnoscere, dum illum per Spiritum collatum discit timere. Qui similiter adhuc magis in notitiam nostri volens pervenire, ad culturam sui nostros excitans animos, aiebat (Isa. XLV, 7): Ego sum Dominus, qui feci lucem et creavi tenebras; ut vicissitudinum istarum quibus noctes diesque moderantur, [5 1Kb] non Naturam, nescio quam, [6 1Kb] putaremus artificem; sed Deum agnosceremus potius (quod erat verius) conditorem. Quem quoniam obtutu oculorum videre non possumus, de operum magnitudine et virtute et majestate condiscimus: Invisibilia enim ipsius, inquit apostolus Paulus, a creatura mundi per ea quae facta sunt intellecta conspiciuntur; [Col. 0892B] sempiterna quoque ejus virtus et divinitas (Rom. I, 20): ut animus humanus ex manifestis occulta condiscens, de operum magnitudine quae videret, mentis oculis artificis magnitudinem cogitaret. De quo idem Apostolus (I Tim. I, 17): Regi autem saeculorum immortali, invisibili, soli Deo honor et gloria. Evasit enim oculorum contemplationem, qui cogitationis vicit magnitudinem: Quoniam, inquit, ex ipso et per ipsum et in ipso sunt omnia (Rom. XI, 33). Nam et imperio ejus omnia, ut ex ipso sint: et verbo ejus digesta, ut per ipsum sint: et in judicium ejus recidunt universa; ut dum in ipso, exspectant libertatem corruptione deposita (Rom. VIII, 21), in ipsum videantur esse revocata.



CAPUT IV. Bonum quoque, semper sui similem, immutabilem, unum et solum, infinitum: cujus nec nomen proprium possit edici, et incorruptibilem, et immortalem.
[Col. 0892C]

Quem solum merito bonum pronuntiat Dominus (Luc. XVIII, 19): cujus bonitatis totus testis est mundus, quem non instituisset, nisi bonus fuisset. Nam si omnia bona valde (Gen. I, 31); consequenter ac merito et quae instituta sunt bona, bonum institutorem probaverunt: et quae a bono institutore sunt, aliud quam bona esse non possunt: ex quo omne malum facessat a Deo. Nec enim potest fieri, ut sit initiator aut artifex ullius mali operis, qui nomen [Col. 0892D] sibi perfecti vindicat et parentis et judicis: maxime [Col. 0893A] quum omnis mali operis vindex sit et judex; quoniam et non aliunde occurrit homini malum, nisi a bono Deo [1 1Kb] recessisset. Hoc autem ipsum in homine denotatur: non quia necesse fuit, sed quia ipse sic voluit. Unde manifeste et quid malum esset apparuit, et, ne invidia in Deo esse videretur, a quo malum ortum esset, eluxit. Hic ergo semper sui est similis, nec se umquam in aliquas formas vertit aut mutat (Jac. I, 17): ne per immutationem, etiam mortalis esse videatur. Immutatio enim conversionis, portio cujusdam comprehenditur mortis. Ideo nec adjectio in illo umquam ullius aut partis aut honoris accedit, ne quid umquam perfecto defuisse videatur: nec detrimentum in eo aliquod agitur, ne gradus mortalitatis receptus esse videatur: sed quod est, id [Col. 0893B] semper est; et qui est, semper ipse est; et qualis est, semper talis est. Nam et incrementa originem monstrant, et detrimenta mortem atque interitum probant, et ideo: Ego, ait, sum Deus, et non sum mutatus (Malach. III, 6), statum suum tenens semper, dum id quod natum non est, converti non potest. Hoc enim in ipso quidquid illud [2 1Kb] potest quod est Deus, semper sit necesse est; ut semper sit Deus, servans sese virtutibus suis. Et ideo dicit (Exod. III, 14): Ego sum qui sum. Quod enim est, ideo hoc habet nomen, quoniam eamdem semper sui obtinet qualitatem. Immutatio enim tollit illud nomen quod est: quidquid enim aliquando vertitur, mortale ostenditur, hoc ipso quod convertitur. Desinit enim esse quod fuerat, et incipit consequenter esse quod non erat: idcirco [Col. 0893C] et merito in Deo manet semper status suus, dum sine detrimento commutationis, semper sui et similis et aequalis est. Quod enim natum non est, nec mutari potest: ea enim sola in conversionem veniunt, quaecumque fiunt vel quaecumque gignuntur; dum quae aliquando non fuerant, discunt esse nascendo, atque ideo nascendo converti. At enim, illa quae nec nativitatem habent nec artificem, excluserunt a se demutationem, dum in qua conversionis causa est, non habent originem: ideo et unus pronuntiatus est, dum parem non [3 1Kb] habet: Deus enim, quidquid esse potest Deus est, summum sit necesse est. Summum autem quidquid est, ita demum summum esse oportet, dum extra comparem est. Et ideo solum et unum sit necesse est, cui conferri [Col. 0893D] nihil potest, dum parem non habet. Quoniam nec duo infinita esse possunt; ut rerum dictat ipsa natura. Infinitum est autem, quidquid nec originem habet omnino, nec finem. Excludit enim alterius initium, [Col. 0894A] quidquid occupaverit totum. Quoniam [4 1Kb] si non omne id quod est, quidquid est continet; dum intra id invenitur quo continetur, minus inventum eo quo continetur, Deus esse [5 1Kb] desierit, in alterius potestatem redactus, cujus magnitudine, qua minor, fuerit inclusus: [6 1Kb] et ideo quod continuit, Deus potius esse jam coeperit. Ex quo effectum est, ut nec nomen Dei proprium possit edici, quoniam non possit nec concipi. Id enim nomine continetur, quidquid etiam ex naturae suae conditione comprehenditur. Nomen enim significantia est ejus rei, quae comprehendi potuit ex nomine. At quando id de quo agitur tale est, ut condigne nec ipsis intellectibus colligatur; quomodo appellationis digne vocabulo pronuntiabitur, quod dum extra intellectum est, etiam supra appellationis significantiam [Col. 0894B] sit necesse est? Ut merito quando nomen suum Deus, ex quibusdam rationibus et occasionibus adjicit [7 1Kb] et praefert, non tam legitimam proprietatem appellationis sciamus esse depromptam, quam significantiam quamdam constitutam; ad quam dum homines decurrunt, Dei misericordiam per ipsam impetrare posse videantur. Est ergo et immortalis et incorruptibilis, nec detrimenta sentiens omnino, nec finem. Nam et quia incorruptibilis, ideo et immortalis; et quia immortalis, utique et incorruptibilis; utroque invicem sibi et in se connexione mutua [8 1Kb] perplexo, et ad statum aeternitatis vicaria concatenatione producto, et immortalitate de incorruptione descendente, et incorruptione de immortalitate veniente.



CAPUT V. Cujus si iracundias et indignationes quasdam, et odia descripta in sacris paginis teneamus; non tamen haec intelligi ad humanorum exempla vitiorum.
[Col. 0894C]

Cujus etiam si iracundias [9 1Kb] legimus, et indignationes quasdam descriptas tenemus, et odia relata cognoscimus, non tamen haec intelligimus ad humanorum relata esse exempla vitiorum. Haec enim omnia, et si hominem possunt corrumpere, divinam vim non possunt omnino vitiare. Passiones enim istae in hominibus merito esse dicentur; in Deo non merito judicabuntur. Corrumpi enim per haec homo potest, quia corrumpi potest: corrumpi per haec Deus non potest, quia nec corrumpi potest. Habent igitur ista vim suam quam exerceant; sed ubi praecedit passibilis [Col. 0894D] materia, non ubi praecedit impassibilis substantia. Nam et quod irascitur Deus, non ex vitio ejus venit; sed ad remedium nostri illud facit. Indulgens est enim, etiam tunc cum minatur: dum per haec homines [Col. 0895A] ad recta revocantur. Nam quibus ad honestam vitam deest ratio, metus est necessarius, ut qui rationem reliquerunt, vel terrore moveantur. Et ideo omnes istae vel iracundiae Dei, vel odia, vel quaecumque sunt hujusmodi, dum ad medicinam nostram proferuntur (ut res docet), ex consilio, non ex vitio venerunt: nec ex fragilitate descendunt; propter quod etiam ad corrumpendum Deum valere non possunt. Materiarum enim in nobis ex quibus sumus, diversitas, ad iracundiae consuevit corrumpentem nos excitare discordiam; quae in Deo, vel ex natura vel ex vitio, non potest esse: dum non utique ex coagmentis corporalibus intelligitur esse constructus. Est enim simplex, et sine ulla corporea concretione, quidquid illud est totus, quod se solus scit esse; [Col. 0895B] quandoquidem Spiritus sit dictus (Joan. IV, 24). Et ideo haec quae in hominibus vitiosa sunt et corrumpentia, dum ex corporis ipsius et materiae corruptibilitate nascuntur, in Deo corruptibilitatis vim exercere non possunt: [1 1Kb] quandoquidem, ut diximus, non ex vitio, sed ratione venerunt.



CAPUT VI. Et licet Scriptura faciem divinam saepe ad humanam formam convertat, non tamen intra haec nostri corporis lineamenta modum divinae majestatis includi.

Et licet Scriptura coelestis ad humanam formam faciem divinam saepe convertat, dum dicit (Psal. XXXIII, 16): Oculi Domini super justos: aut dum (Gen. VIII, 21): Odoratus est Dominus Deus odorem [Col. 0895C] bonae fragrantiae: aut dum traduntur Moysi tabulae scriptae digito Dei (Exod. XXXI, 18): aut dum populus filiorum Israel de terra Aegypti manu valida et brachio excelso (Psal. CXXXV, 12) liberatur: aut dum dicit (Isa. I, 20): Os enim Domini locutum est haec: aut dum terra scabellum pedum Dei esse perhibetur (Isa. LXVI, 1): aut dum dicit: (IV Reg. XIX, 16): Inclina aurem tuam, et audi: [2 1Kb] nos qui dicimus, quia Lex spiritalis est, non intra haec nostri corporis lineamenta, modum aut figuram divinae majestatis includimus, sed suis illam interminatae magnitudinis (ut ita dixerim) campis sine ullo fine diffundimus. Scriptum est enim (Psal. CXXXVIII, 8, 9, 10): Si ascendero in coelum, tu ibi es: si descendero ad inferos, ades: et si assumpsero alas meas, [Col. 0895D] et abiero trans mare, ibi manus tua apprehendet me, et dextera tua detinebit me. Rationem enim divinae Scripturae de temperamento dispositionis cognoscimus. Parabolis enim adhuc, secundum fidei tempus, [Col. 0896A] de Deo Prophetes tunc loquebatur, non quomodo Deus erat, sed quomodo populus capere poterat. Ut igitur haec sic de Deo dicantur, non Deo, sed populo potius imputetur. Sic (Exod. XXVI) et tabernaculum erigere populo permittitur; nec tamen Deus intra tabernaculum [3 1Kb] clusus continetur; sic (III Reg. IV) et Templum exstruitur; nec tamen Deus intra templi angustias omnino sepitur. Non igitur mediocris est Deus, sed populi mediocris est sensus: nec angustus Deus, sed rationis populi angustus est intellectus habitus. Denique in Evangelio (Joan. IV, 21): Veniet hora, Dominus aiebat, cum neque in monte isto, neque in Hierusalem adorabitis Patrem, et causas reddidit dicens (Ibid. v. 24): Spiritus est Deus; et eos ergo qui [4 1Kb] adorant, in spiritu et veritate adorare [Col. 0896B] oportet. Efficaciae igitur ibi divinae per membra monstrantur: non habitus Dei, nec corporalia lineamenta ponuntur. Nam et cum oculi describuntur, quod omnia videat exprimitur; et quando auris, quod [5 1Kb] omnia audiat proponitur; et cum digitus, significantia quaedam voluntatis aperitur; et cum nares, precum quasi odorum perceptio ostenditur; et cum manus, quod creaturae sit omnis auctor probatur; et quando brachium, quod nulla natura contra robur ipsius repugnare possit edicitur; et quando pedes, quod impleat omnia, nec sit quidquam ubi non sit Deus, explicatur. Neque enim sunt ei aut membra aut membrorum officia necessaria, ad cujus solum etiam tacitum arbitrium et serviunt et adsunt omnia. Cur enim requirat oculos, qui Lux est? aut cur quaerat [Col. 0896C] pedes, qui ubique est? aut cur ingredi velit, cum non sit quo extra se progredi possit? aut cur manus expetat, cujus ad omnia instituenda artifex est et silens voluntas? [6 1Kb] Nec auribus eget, qui etiam tacitas novit voluntates. Aut propter quam causam linguam quaerat, cui cogitare jussisse est? Necessaria enim haec membra hominibus fuerunt, non Deo: quia inefficax hominis consilium fuisset, nisi cogitamen corpus implesset; Deo autem non necessaria, cujus voluntatem non tantum sine aliqua molitione, opera subsequuntur, sed ipsa statim opera cum voluntate procedunt. Caeterum ipse totus oculus, quia totus videt; et totus auris, quia totus audit; et totus manus, quia totus operatur; et totus pes, quia totus ubique est. Idem enim quidquid illud est, totus aequalis [Col. 0896D] est, et totus ubique est. Non enim habet in se diversitatem sui, quidquid est simplex. Ea enim demum in diversitatem membrorum recidunt, quae veniunt ex nativitate in dissolutionem. [7 1Kb] Sed haec quae [Col. 0897A] concreta non sunt, sentire non possunt. Quod enim immortale est, quidquid est, illud ipsum unum et simplex et semper est. Et ideo quia unum est, dissolvi non potest; quoniam quidquid est illud ipsum extra jus dissolutionis positum, legibus est mortis solutum.



CAPUT VII. ARGUMENTUM.---Spiritus quoque cum Deus dicitur, claritas et lux, non satis Deum illis appellationibus explicari.

Sed illud quod dicit Dominus (Joan. IV, 24) Spiritum Deum, [1 1Kb] puto ego sic locutum Christum de Patre, ut adhuc aliquid plus intelligi velit quam Spiritum Deum. Hominibus enim licet in Evangelio suo intelligendi [Col. 0897B] incrementa [2 1Kb] faciens disputet; sed tamen et [3 1Kb] ipse sic adhuc de Deo loquitur hominibus, quomodo possunt adhuc audire vel capere; licet, ut diximus, in agnitionem Dei religiosa jam facere incrementa nitatur. Invenimus enim scriptum esse quod (I Joan. IV, 8) Deus Charitas dictus sit; nec ex hoc tamen Dei substantia Charitas expressa est: et quod (I Joan. I, 5) Lux dictus est; nec tamen in hoc substantia Dei est, sed totum hoc de Deo dictum est quantum dici potest; ut merito et quando Spiritus dictus est, non omne id quod est, dictus sit; sed ut dum mens hominum intelligendo usque ad ipsum proficit Spiritum, conversa jam ipsa in spiritu, aliud quid amplius per Spiritum conjicere Deum esse possit. Id enim quod est, secundum id quod est, nec humano sermone edici, nec humanis [Col. 0897C] auribus percipi, nec humanis sensibus colligi potest. Nam si (I Cor. II, 9) quae praeparavit Deus his qui diligunt illum, nec oculus vidit, nec auris audivit, nec cor hominis, aut mens ipsa percepit; qualis et quantus est ille ipse qui haec repromittit, ad quae intelligenda et mens hominis et natura defecit? Denique si acceperis Spiritum substantiam Dei, creaturam feceris Deum. [4 2Kb] Omnis enim spiritus creatura est. Erit ergo [Col. 0898A] jam factus Deus. Quomodo et si secundum Moysen (Deut. IV, 24) Ignem acceperis Deum; creaturam illum esse dicendo, institutum expresseris, non institutorem docueris. Sed haec figurantur potius quam ita sunt. Nam et in Veteri Testamento ideo Deus Ignis dicitur, ut peccatori populo metus incutiatur, dum judex ostenditur. Et in Novo Testamento Spiritus esse profertur, ut [5 1Kb] refector et creator in delictis suis mortuorum, per hanc bonitatem collatae credentibus indulgentiae, comprobetur.



CAPUT VIII. ARGUMENTUM.---Hunc ergo Deum novisse et venerari Ecclesiam; eique testimonium reddit tam invisibilium, quam etiam visibilium, et semper, et tota natura, quam ejus providentia regit ac moderatur.
[Col. 0898B]

Hunc ergo, omissis haereticorum fabulis atque figmentis, Deum novit et veneratur Ecclesia; cui testimonium reddit tam invisibilium quam etiam visibilium et semper et tota natura: quem Angeli adorant, astra mirantur, maria benedicunt, terrae verentur, inferna [6 1Kb] quaeque suspiciunt: quem mens omnis humana sentit, etiam si non exprimit: cujus imperio omnia [7 1Kb] commoventur, fontes scaturiunt, amnes labuntur, fluctus assurgunt, foetus suos cuncta parturiunt, venti spirare coguntur, imbres veniunt, maria commoventur, foecunditates suas cuncta ubique diffundunt: qui peculiarem protoplastis aeternae vitae mundum quemdam paradisum in oriente constituit; arborem vitae plantavit (Gen. II, [Col. 0898C] 9); scientiae boni et mali similiter alteram arborem collocavit; mandatum dedit; sententiam contra delictum statuit (II Pet. II, 5); Noe justissimum de diluvii periculis pro merito innocentiae fideique servavit (Gen. V, 24); Enoch transtulit (Jac. II, 23); in amicitiae societatem Abraham allegit (Gen. XXII, 12); Isaac protexit (Ibid. v. 30, 43); Jacob auxit (Exod. III, 9, 10); Moysem ducem populo [Col. 0899A] praefecit; ingemiscentes filios Israel e jugo servitutis eripuit; Legem scripsit; patrum sobolem in terram repromissionis induxit; Prophetas spiritu instruxit; et per hos omnes Filium suum Christum repromisit; et quando daturum se [1 1Kb] spoponderat, misit. Per quem nobis in notitiam venire voluit; et in nos indulgentiae suae sinus largos profudit, egenis et abjectis locupletem Spiritum conferendo. Et quia ultro et largus et bonus est, ne totus hic orbis aversus gratiae ejus fluminibus aresceret (Marc. XVI, 15), Apostolos institutores generis nostri in totum orbem mitti per Filium suum voluit: ut conditio generis humani agnosceret institutorem; et, si sequi maluisset, haberet quem pro Deo in suis jam postulationibus Patrem diceret (Matth. VI, 9). Cujus [Col. 0899B] providentia non tantummodo singillatim per homines cucurrit aut currit; sed etiam per ipsas urbes et civitates, quarum exitus Prophetarum vocibus cecinit; immo etiam per ipsum totum orbem, cujus propter incredulitatem, exitus, plagas, deminutiones poenasque descripsit. Et ne quis non etiam ad minima quaeque Dei putaret istam infatigabilem providentiam pervenire, Ex duobus, inquit Dominus, passeribus unus non cadet sine Patris voluntate; sed et capilli capitis vestri omnes numerati sunt (Matth. X, 29, 30). Cujus etiam cura et providentia Israelitarum non sivit nec vestes consumi, nec vilissima in pedibus calceamenta deteri (Deut. VIII, 4), sed (Dan. III, 27) nec [2 1Kb] ipsorum postremum adolescentium captiva sarabara comburi; nec immerito: nam si hic omnia complexus est omnia continens, [Col. 0899C] (omnia autem et totum ex singulis constant) pertinget consequenter ejus ad usque singula quaeque cura, cujus ad totum, quidquid est, pervenit providentia. Hinc est quod et desuper Cherubim sedet (Ezech. I, 10; Psal. XCVIII, 1), id est, praeest super operum suorum varietatem, subjectis throno ejus animalibus prae caeteris principatum tenentibus, cuncta desuper crystallo [3 1Kb] contegente, id est, coelo omnia operiente: quod (Gen. I, 6) in firmamentum de aquarum fluente materia fuerat Deo jubente solidatum, ut glacies robusta, aquarum terram pridem contegentium dividens medietatem, dorso quodam pondera aquae superioris, corroboratis de gelu viribus, sustineret. Nam et (Ezech. X, 12) rotae subjacent, tempora scilicet, quibus omnia semper mundi membra [Col. 0899D] volvuntur (Ezech. I, 18) talibus pedibus adjectis quibus non in perpetuum stant ista, sed transeunt. Sed et per omnes [4 1Kb] artus stellata sunt oculis: Dei [Col. 0900A] enim opera pervigili obtutu contemplanda sunt, in quorum sinu carbonum medius est ignis; sive quoniam (II Pet. III) ad igneum diem judicii mundus iste festinat; sive quoniam omnia opera Dei ignea, nec sunt tenebrosa sed [5 1Kb] vigent; sive etiam, ne, quia ex terrenis ista fuerant orta principiis, naturaliter de originis suae rigore torperent, addita est omnibus interioris spiritus calida natura, quae frigidis concreta corporibus, ad usuram vitae aequalia omnibus libramenta [6 1Kb] monstraret. Hic est igitur currus, secundum David, Dei, Currus enim, inquit, Dei decies millies multiplicatus (Psal. LXVII, 18), id est, [7 1Kb] innumerus, infinitus, immensus. Sub jugo enim naturalis legis omnibus datae, alia quasi frenis revocata retrahuntur, alia quasi effusis habenis excitata impelluntur. [Col. 0900B] Mundum enim istum currum Dei, cum omnibus et ipsi Angeli ducunt et astra; quorum varios licet meatus, certis tamen legibus vinctos, inspicimus ad metas definiti sibi temporis ducere; ut merito nobis quoque cum Apostolo, et artificem et opera mirantibus exclamare jam libeat: O altitudo divitiarum sapientiae et scientiae Dei, quam inscrutabilia judicia ejus et investigabiles viae ejus! et reliqua (Rom. XI, 33).



CAPUT IX. Porro eamdem regulam veritatis docere nos, credere post Patrem etiam in Filium Dei Jesum Christum Dominum Deum nostrum, eumdem in Veteri Testamento repromissum, et in Novo exhibitum.

Eadem regula veritatis docet nos credere, post [Col. 0900C] Patrem, etiam in Filium Dei, Christum Jesum Dominum Deum nostrum, sed Dei Filium; hujus Dei qui et unus et solus est, conditor scilicet rerum omnium, ut jam et superius expressum est. Hunc enim Jesum Christum, iterum dicam hujus Dei Filium, et in Veteri Testamento legimus esse repromissum et in Novo Testamento animadvertimus exhibitum, omnium sacramentorum umbras et figuras de praesentia corporatae veritatis implentem. Hunc enim Abrahae filium, hunc David, hunc non minus et vetera praedicta et Evangelia testantur. Hunc ipsa Genesis, cum dicit: Tibi dabo et semini tuo (Gen. XVII, 8). Hunc, quando luctatum ostendit hominem cum Jacob (Gen. XXXII, 24). Hunc, quando dicit (Gen. XLIX, 10): Non deficiet princeps de Juda, neque dux de femoribus ejus, [Col. 0900D] donec veniat Is cui repromissum est, et ipse erit exspectatio gentium (Gen. XLIX, 19). Hunc Moyses, cum dicit: Provide alium quem mittas (Exod. IV, 13). Hunc idem, [Col. 0901A] quando testatur, Propheten vobis, dicendo, suscitabit Deus ex fratribus vestris: eum quasi me audite (Deut. XVIII, 15). Hunc, quando dicit: Videbitis vitam vestram pendentem nocte ac die, et non credetis ei (Deut., XXVIII, 66). Hunc Isaias: Prodiet virga de radice Jesse, et flos de radice ejus ascendet (Isa. XI, 1). Hunc eumdem, quando dicit: Ecce Virgo concipiet et pariet filium (Isa. VII, 13). Hunc, quando sanitates ab eo futuras collocat dicens: Tunc aperientur oculi caecorum, et aures surdorum audient, tunc saliet claudus ut cervus, et diserta erit lingua mutorum (Ibid. XXXV, 3, 6). Hunc, quando patientiae virtutes expromit dicens: Non audietur in plateis vox ejus; arundinem quassatam non conteret, et linum fumigans non extinguet (Ibid. XLII, 2-3). Hunc, quando ejus Evangelia descripsit: Et disponam vobis testamentum [Col. 0901B] aeternum, sancta David fidelia (Isa. LV, 3). Hunc, quando gentes in ipsum credituras prophetat: Ecce posui eum in principem et praecipientem gentibus. Gentes quae te non noverunt invocabunt te, et populi qui te nesciunt ad te confugient (Ibid. 4, 5). Hunc eumdem, quando ad passionem ejus exclamat dicens: Sicut ovis ad occisionem ductus est, et sicut agnus coram tondente se sine voce, sic non aperuit os suum in humilitate (Isa. LIII, 1). Hunc quando flagrorum ejus ictus plagasque descripsit: Livore ejus nos sanati sumus (Ibid. 5); aut humilitatem: Et vidimus eum, et non erat ei species neque honor. Homo in plaga et sciens ferre infirmitatem (Ibid. 2, 3). Aut quod populus non erat crediturus: Tota die expandi manus meas ad populum non credentem (Isai. LXV, 2). Aut quod resurrecturus a mortuis: Et erit in illa die radix [Col. 0901C] Jesse, et qui surget imperare gentibus, in eum gentes sperabunt; et erit requies ejus honor (Isai. XI, 10). Aut cum tempus resurrectionis: Quasi diluculo paratum inveniemus eum (Ose. VI, 3). Aut quod sessurus ad dextram Patris: Dixit Dominus Domino meo: Sede ad dexteram meam, donec ponam inimicos tuos scabellum pedum tuorum (Ps. CIX, 1-2). Aut cum possessor omnium collocatur: Postula a me, et dabo tibi gentes haereditatem tuam, et possessionem tuam terminos terrae (Ps. II, 8). Aut quod judex omnium ostenditur: Deus, judicium tuum regi da, et justitiam tuam filio regis (Ps. LXXI, 1). Nec hoc in loco plura persequar, quae annuntiata de Christo, [1 1Kb] omnibus haereticis, sed et ipsis veritatem tenentibus magis nota sunt.



CAPUT X. Jesum Christum Dei Filium esse, et vere hominem: contra haereticos phantasiastas, qui veram carnem illum suscepisse negabant.
[Col. 0901D]

[Col. 0902A] Sed illud admoneo, non alterum in Evangelio Christum expectandum fuisse, quam hunc a Creatore Veteris Testamenti litteris ante promissum; maxime cum et quae de ipso praedicta sunt impleta sint, et quae impleta sunt ante praedicta sint. Ut merito haereticorum istorum Testamenti Veteris auctoritatem respuentium, nescio cui commentitio et ex fabulis anilibus ficto Christo atque fucato possim vere et constanter dicere: Quis es? unde es? a quo missus es? quare nunc venire voluisti? quare talis? vel qua venire potuisti? vel quare non ad tuos abisti? nisi quod probasti tuos [2 1Kb] non habere, dum ad alienos venis? Quid tibi cum mundo creatoris? quid tibi cum homine conditoris? quid tibi cum figmento corporis, cui eripis spem resurrectionis? quid ad alienum venis [Col. 0902B] famulum, alienum sollicitare desideras filium? quid me a Domino eripere conaris? quid me in Patrem blasphemare atque impium esse compellis? aut quid sum a te in resurrectione consecuturus, qui me ipsum non recipio dum corpus amitto? Si salvare vis, fecisses hominem cui salutem dares. Si a delicto eripere cupis, ante mihi ne derelinquerem contulisses. Quod autem tecum suffragium circumfers legis? Quod habes testimonium propheticae vocis? aut quid mihi possum de te solidum repromittere, cum te videam in phantasmate et non in soliditate venisse? Quid ergo tibi cum figura corporis, si corpus odisti? immo revinceris corporis quod odisti circumferre substantiam, cujus suscipere voluisti etiam figuram. Odisse enim debueras corporis imitationem, si oderas [Col. 0902C] veritatem. Quoniam si alter es, [3 1Kb] aliter venire debueras: ne dicereris filius creatoris, si vel imaginem habuisses carnis et corporis. Certe si oderas nativitatem, quia creatoris oderas nuptiarum conjunctionem, recusare debueras etiam imitationem hominis, qui per nuptias nascitur creatoris. Neque igitur eum haereticorum agnoscimus Christum, qui in imagine (ut dicitur) fuit et non in veritate: [4 1Kb] nihil enim verum eorum quae gessit fecerit, si ipse phantasma et non veritas fuit: neque eum, qui nihil in se nostri corporis gessit, dum ex Maria nihil accepit, [5 1Kb] ne non nobis venerit; dum non in nostra substantia visus apparuit. Neque illum, qui aetheream sive sideream, ut alii voluerunt haeretici, voluit carnem; ne ullam in illo [6 1Kb] nostro intelligamus salutem, si non etiam nostri [Col. 0902D] corporis cognoscamus soliditatem: nec ullum omnino alterum qui quodvis aliud ex figmento [7 11Kb] haereticorum gesserit corpus fabularum. Omnes enim istos et nativitas Domini et mors ipsa confutat. Nam et (Joan. I, [Col. 0903A] 14) Verbum, inquit Joannes, caro factum est, et habitavit in nobis. Ut merito corpus nostrum in illo fuerit quoniam quidem nostram carnem Sermo suscepit. Et sanguis idcirco de manibus ac pedibus, atque ipso latere demanavit, ut nostri consors corporis probaretur, dum occasus nostri legibus moritur. Qui dum in eadem substantia corporis in qua moritur, ressuscitatus ipsius corporis vulneribus comprobatur, etiam resurrectionis nostrae leges in sua carne monstravit, [1 1Kb] qui corpus, quod ex nobis habuit, in sua resurrectione restituit. Lex enim resurrectionis ponitur, dum Christus ad exemplum caeterorum in substantia corporis suscitatur. Quoniam, cum (I Cor. XVI, 50) caro et sanguis non obtinere regnum Dei scribitur, non carnis substantia damnata est, quae divinis manibus, ne periret, [Col. 0903B] exstructa est; sed sola carnis culpa merito reprehensa est, quae voluntaria hominis temeritate contra legis divinae jura grassata est. Quia in Baptismate et in mortis dissolutione, sublata caro ad salutem revertitur: dum ad statum innocentiae, deposita criminis mortalitate, revocatur.



CAPUT XI. Et vero non hominem tantum Christum, sed et Deum: sicuti hominis filium, ita et Dei filium.

Verum ne ex hoc quod Dominum nostrum Jesum Christum Dei Creatoris Filium in substantia veri corporis exhibitum asserimus, aliis haereticis hoc in loco hominem tantum et solum defendentibus, atque ideo hominem illum nudum et solitarium probare cupientibus, aut manus dedisse, aut [2 1Kb] loquendi materiam commodasse videamur: non sic de substantia corporis [Col. 0903C] ipsius exprimimus, ut [3 1Kb] solum tantum hominem illum esse dicamus; sed ut, divinitate sermonis in ipsa concretione permixta, etiam Deum illum secundum Scripturas esse teneamus. Est enim periculum grande, salvatorem generis humani, totius dominum et principem mundi, cui (Matth. XX, 21) a suo Patre omnia tradita sunt et cuncta concessa, per quem instituta sunt universa, creata sunt tota, digesta sunt cuncta, aevorum omnium et temporum regem, Angelorum omnium principem ante quem nihil praeter Patrem, hominem tantummodo dicere, et auctoritatem illi divinam in his abnegare. Haec enim contumelia haereticorum ad ipsum quoque Deum Patrem redundabit, si Deus Pater Filium Deum generare non potuit. Sed enim veritati caecitas haereticorum nulla praescribet. Nec quoniam [Col. 0903D] in Christo aliquid tenent, aliquid non tenent, alterum vident, alterum non vident, eripietur nobis [Col. 0904A] illud quod non vident, per illud quod vident. Quasi hominis enim in illo fragilitates considerant, quasi Dei virtutes non computant; infirmitates carnis recolunt, potestates divinitatis excludunt. Quando si probatio haec ex infirmitatibus Christi illuc proficit, ut homo ex infirmitatibus comprobetur; probatio divinitatis in illo collecta ex virtutibus illuc proficiet, ut etiam Deus ex operibus asseratur. Si enim passiones ostendunt in illo humanam fragilitatem, cur opera non asserant in illo divinam potestatem? ne si hoc non profecerit ut Deus ex virtutibus asseratur, nec passiones proficiant ut etiam homo ex ipsis esse monstretur. Quaecumque enim lex in alterutro fuerit posita, invenietur esse [4 1Kb] suscepta. Periculum enim erit, nec hominem illum ex passionibus ostendi, si non potuerit [Col. 0904B] etiam Deus ex virtutibus approbari. Non est ergo in unam partem inclinandum, et ab alia parte fugiendum, quoniam nec tenebit perfectam veritatem quisquis aliam veritatis excluserit portionem. Tam enim Scriptura etiam Deum annuntiat Christum, quam etiam hominem ipsum annuntiat Deum; tam hominem descripsit Jesum Christum, quam etiam Deum quoque descripsit Christum Dominum. Quoniam nec Dei tantum illum Filium esse proponit, sed et hominis; nec hominis tantum dicit, sed et Dei referre consuevit: ut dum ex utroque est, utrumque sit; ne si alterum tantum sit, alterum esse non possit. Ut enim praescripsit ipsa natura hominem credendum esse, qui ex homine sit; ita eadem natura praescribit et Deum credendum esse, qui ex Deo sit: ne si non et Deus fuerit, cum ex Deo sit; jam nec homo [Col. 0904C] sit, licet ex homine fuerit. [5 1Kb] Et sic in alterutro utrumque periclitetur, dum alterum altero fidem perdidisse convincitur. Qui legunt ergo (Matth. I, 1) [6 1Kb] hominis filium hominem Christum Jesum, legant hunc eumdem et Deum et Dei Filium nuncupatum. Nam [7 1Kb] quomodo est, qua homo, ex Abraham; sic est etiam, qua Deus (Joan. VIII, 58), ante ipsum Abraham. Et quomodo, qua homo, filius David (Matth. XXIII, 42, 43, 44); ita Dominus David, qua Deus, nuncupatus est. Et quomodo, qua homo, sub lege factus est (Gal. IV, 4); ita, qua Deus, sabbati Dominus expressus est (Luc. VI, 5). Et quomodo, qua homo, sententiam patitur (Matth. XXVII, 26); sic omne, qua Deus, de vivis et mortuis judicium habere reperitur (Joan. V, 21, 22). Et quomodo post mundum, qua homo, nascitur: sic (Joan. XVII, 5) ante [Col. 0904D] mundum, qua Deus, fuisse perhibetur. Et quomodo ex semine David (Rom. I, 3), qua homo, genitus est; [Col. 0905A] sic item [1 1Kb] per ipsum, qua Deum, mundus dicitur institutus (Joan. I, 10). Et quomodo, qua homo, post multos (ib. 15); sic, qua Deus, ante omnes. Et quomodo caeteris, qua homo, inferior (Isa. LV, 3); sic omnibus, qua Deus, major (Act. X, 36). Et quomodo in coelum, qua homo, ascendit (Joan. VI, 62); sic inde, qua Deus, ante descendit. Et quomodo ad Patrem, qua homo, vadit, (Joan. XIV, 28) sic obediens Patri, qua Filius, inde descensurus est (Act. I, 11). Ita si mediocritates in illo approbant humanam fragilitatem; majestates in illo affirmant divinam potestatem. Periculum est enim, cum utrumque legis, non utrumque, sed alterum credidisse. Ex quo quoniam utrumque in Christo legitur, utrumque credatur; ut fides ita demum vera sit, si et perfecta fuerit. Nam si ex duobus, altero in fide cessante, [Col. 0905B] unum, et quidem id quod est minus, ad credendum fuerit assumptum; perturbata regula veritatis, temeritas ista non salutem contulerit, sed in vicem salutis de jactura fidei, periculum mortis grande conflaverit.



CAPUT XII. Deum enim Veteris Testamenti Scripturarum auctoritate probari.

Cur ergo dubitemus dicere, quod Scriptura non dubitat exprimere? cur haesitabit fidei veritas, in quo Scripturae numquam haesitavit auctoritas? Ecce enim Osee prophetes ait ex persona Patris: Jam non salvabo eos in arcu, neque in equis, neque in equitibus; sed salvabo eos in Domino Deo (Osee, I, 7) ipsorum. Si Deus salvare se dicit in Deo, non autem salvat nisi in Christo Deus: cur ergo homo dubitet Christum [Col. 0905C] Deum dicere, quem Deum a Patre animadvertit positum per Scripturas esse? immo si non salvat nisi in Deo Pater Deus, salvari non poterit a Deo Patre quisquam, nisi confessus fuerit Christum Deum, [2 1Kb] in quo se et per quem se repromittit Pater salutem daturum; ut merito quisquis illum agnoscit esse Deum, salutem inveniat in Deo Christo; quisquis non recognoscit esse Deum, salutem perdiderit, [3 1Kb] quam alibi nisi in Christo Deo invenire non poterit. Quomodo enim Isaias: Ecce virgo concipiet, et pariet filium, et vocabitis nomen ejus Emmanuel (Isa., VII, 14); quod interpretatum est nobiscum Deus, sic Christus ipse dicit: Ecce ego vobiscum sum usque ad consummationem saeculi (Matth., XXVIII, 20). Est ergo nobiscum Deus, immo multo magis etiam in nobis est. Nobiscum [Col. 0905D] est Christus: est ergo cujus nomen est, nobiscum Deus, quia et nobiscum est. Aut numquid non [Col. 0906A] est nobiscum? quomodo ergo dicit se nobiscum esse? est ergo nobiscum. Sed quoniam nobiscum est; Emmanuel, id est, nobiscum Deus, dictus est. [4 1Kb] Deus ergo quia nobiscum est, nobiscum Deus dictus est. Idem Prophetes: Convalescite, manus dissolutae, et genua debilia, consolamini pusillanimes sensu, convalescite, nolite timere: ecce Deus noster judicium retribuet; ipse veniet et salvabit nos: tunc aperientur oculi caecorum, et aures surdorum audient; tunc saliet claudus sicut cervus, et diserta erit lingua mutorum (Isa., XXXV, 3, 4, 5, 6). Si in adventu Dei dicit Prophetes haec futura signa quae facta sunt; aut Dei Filium agnoscant Christum, in cujus adventu, et a quo haec sanitatum signa facta sunt; aut divinitatis Christi veritate superati, in alteram haeresim ruentes, Christum, dum Filium Dei et Deum confiteri nolunt, Patrem [Col. 0906B] illum esse [5 1Kb] confiteantur. Vocibus enim Prophetarum inclusi, jam Christum Deum negare non possunt. Quid ergo respondent, cum in adventu Dei haec signa futura dicuntur, quae in adventu Christi gesta sunt, Christum qualiter accipiunt Deum? Deum enim jam negare non possunt. Qua Patrem? aut qua Filium? Si qua Filium; cur Dei Filium Deum negant? Si qua Patrem; cur eos non sequuntur; qui ejusmodi blasphemias tenere videntur? nisi quoniam nobis in hoc adversus illos de [6 1Kb] veritate certamine, hoc interim sufficit, ut quocumque genere convicti Christum confiteantur [7 1Kb] et Deum, quem etiam Deum negare voluerunt. Per Abacuc prophetam ait: Deus ab Africo veniet et sanctus de monte opaco et condenso (Abac., III, 3). Quem volunt isti ab Africo venire? Si venisse aiunt [Col. 0906C] omnipotentem Deum Patrem, ergo de loco Deus Pater venit ex quo etiam [8 1Kb] loco cluditur, et intra sedis alicujus angustias continetur; et jam per istos, ut diximus, Sabelliana haeresis sacrilega corporatur. Siquidem Christus non Filius, sed Pater creditur; et novo more, dum ab istis districte homo nudus asseritur, per eos rursum Christus Pater Deus omnipotens comprobatur. At si in Bethlehem, cujus metaturae regio ad meridianam respicit plagam coeli, Christus nascitur, qui per Scripturas et Deus dicitur: merito Deus hic ab Africo venire describitur, quia a Bethlehem venturus esse praevidebatur. Eligant ergo ex duobus quid velint, hunc, qui ab Africo venit Filium esse, an Patrem: Deus enim dicitur ab Africo venturus. Si Filium, quid dubitant Christum et Deum [Col. 0906D] dicere? Deum enim Scriptura dicit esse venturum: si Patrem, quid dubitant cum Sabellii temeritate [Col. 0907A] misceri, qui Christum Patrem dicit? nisi quoniam, sive illum Patrem, sive Filium dixerint, ab haeresi sua, inviti licet, desciscant necesse est, qui Christum hominem tantummodo solent dicere: dum illum, rebus ipsis coacti, Deum incipiunt promere, sive dum illum Patrem, sive dum illum Filium voluerint nuncupare.



CAPUT XIII. Eamdem veritatem evinci e sacris Novi Foederis Litteris.

[1 1Kb] Ac sic et Joannes nativitatem Christi describens (Joan. I, 14), Verbum, inquit, caro factum est, et habitavit in nobis, et vidimus claritatem ejus, claritatem [Col. 0907B] tamquam unigeniti a Patre, [2 1Kb] plenum gratia et veritate. Nam et vocatur nomen ejus Verbum Dei (Apoc. XIX, 13): nec immerito. Eructavit, inquit, cor meum verbum bonum (Psal. XLIV, 2); quod Verbum Regis nomine consequenter appellat inferendo, Dico ego opera mea Regi. Per ipsum enim omnia facta sunt opera, et sine ipso factum est nihil (Joan. I, 3). Sive enim, inquit Apostolus, Throni, sive Dominationes, sive Virtutes, sive Potestates, visibilia et invisibilia, omnia per ipsum constant (Coloss. I, 16). Verbum autem hoc illud est, quod in sua venit, et sui eum non receperunt. Mundus enim per ipsum factus est, et mundus eum non cognovit (Joan. I, 10, 11). Verbum autem hoc erat in principio apud Deum, et Deus erat Verbum (Joan. I, 1). Quis igitur dubitet, cum in extrema [Col. 0907C] parte dicitur, Verbum caro factum est, et habitavit in nobis, Christum cujus est nativitas, et [3 1Kb] quia caro factus est, esse hominem, et quia Verbum Dei, Deum incunctanter edicere esse; praesertim cum animadvertat Scripturam evangelicam, utramque istam substantiam in unam nativitatis Christi foederasse concordiam? Hic est enim qui sicut sponsus egreditur de thalamo suo; exsultavit ut gigas ad currendam viam; a summo coelo egressio ejus et usque ad summum regressio ejus (Psal. XVIII, 6, 7). Quoniam usque ad summum, nec quisquam in coelum ascendit, nisi qui de coelo descendit, Filius hominis qui est in coelis (Joan. III, 13). Repetens hoc ipsum dicit: Pater, clarifica me eo honore quo fui apud te antequam mundus esset (Joan. XVII, 5). Ac si de coelo descendit Verbum hoc, tamquam [Col. 0907D] sponsus ad carnem, ut per carnis assumptionem Filius hominis illuc posset ascendere, unde Dei Filius Verbum descenderat, merito, dum per connexionem mutuam et caro Verbum Dei gerit, et Filius Dei fragilitatem carnis assumit; cum sponsa carne conscendens illuc, unde sine carne descenderat, recipit jam claritatem [Col. 0908A] illam, quam dum ante mundi institutionem habuisse ostenditur, Deus manifestissime comprobatur. Et nihilominus, dum mundus ipse post illum institutus refertur, per ipsum creatus esse reperitur; quo ipso divinitatis in ipso, per quem factus est mundus, et claritas et auctoritas [4 1Kb] comprobetur. Quod si, cum (III Reg. VIII, 39) nullius sit nisi Dei, cordis nosse secreta (Matth. IX, 4; Apoc. II, 23), Christus secreta conspicit cordis: quod si, cum (Isa. XLIII, 25) nullius sit nisi Dei, peccata dimittere; idem (Marc. II, 5) Christus peccata dimittit: quod si, cum nullius sit hominis de coelo venire; de coelo veniendo descendit: quod si, cum nullius hominis haec vox esse possit, Ego et Pater unum sumus (Joan. X, 30); hanc vocem de conscientia divinitatis Christus solus [Col. 0908B] edicit: quod si postremo, omnibus divinitatis Christi probationibus et rebus instructus apostolus Thomas, respondens Christo, Dominus meus et Deus meus (Joan. XX, 28) dicit: quod si et apostolus Paulus, quorum, [5 1Kb] inquit, patres et ex quibus Christus secundum carnem, qui est super omnia Deus benedictus in saecula (Rom. IX, 5), in suis litteris scribit: quod si idem se Apostolum non ab hominibus, aut per hominem, sed per Jesum Christum (Gal. I, 1, 12) constitutum esse depromit: quod si idem, Evangelium non se ab hominibus didicisse aut per hominem, sed per Jesum Christum accepisse contendit: merito Deus est Christus. Itaque hoc in loco ex duobus alterum constare debebit. Cum enim manifestum sit omnia esse facta per Christum; aut ante omnia est, quoniam [Col. 0908C] omnia per ipsum, et merito et Deus est: aut quia homo est, post omnia est, et merito per ipsum nihil factum est. Sed nihil per ipsum factum esse non possumus dicere, cum animadvertamus omnia per ipsum facta esse scriptum: non ergo post omnia est, id est non homo tantum est, qui post omnia est: sed et Deus; quoniam [6 1Kb] Deus ante omnia est. Ante omnia est enim, quia per ipsum omnia; ne si homo tantum, nihil per ipsum; aut si omnia per ipsum, non homo tantum: quoniam si homo tantum; non omnia per ipsum, immo nihil per ipsum. Quid ergo respondent? nihil per ipsum, ut homo sit tantum? Quomodo ergo omnia per ipsum? Ergo non homo tantummodo est, sed et Deus; siquidem omnia sunt per ipsum: ut merito intelligere debeamus [Col. 0908D] [7 1Kb] , nec hominem esse Christum tantummodo, qui est post omnia; sed et Deum, cum per ipsum facta sint omnia. Quomodo enim aut hominem tantummodo dicas, cum illum etiam in carne conspicias; nisi quoniam si utrumque animadvertitur, utrumque merito credatur?



CAPUT XIV. Idem argumentum persequitur auctor.
[Col. 0909A]

Et tamen adhuc dubitat haereticus Christum dicere esse Deum: quem Deum tot et rebus [1 1Kb] animadverti et vocibus approbatum. Si homo tantummodo Christus, quomodo veniens in hunc mundum in sua venit, cum homo nullum fecerit mundum? Si homo tantummodo Christus; quomodo mundus per ipsum factus esse refertur, cum non per hominem mundus, sed post mundum homo institutus referatur? Si homo tantummodo Christus, quomodo non ex semine tantum David Christus, sed Verbum caro facttum est et habitavit in nobis? Nam etsi protoplastus non ex semine, sed tamen protoplastus non est ex Verbi et carnis conjunctione concretus: non est enim Verbum [Col. 0909B] caro factum et habitavit in nobis. Si homo tantummodo Christus, quomodo qui de coelo venit, quae vidit et [2 1Kb] audiit testificatur (Joan. III, 31, 32), cum constet hominem de coelo, quia ibi nasci non possit, venire non posse? Si homo tantummodo Christus, quomodo (Col. I, 16) visibilia et invisibilia, Throni, Virtutes et Dominationes per ipsum et in ipso creata esse referuntur, cum Virtutes coelestes per hominem fieri non potuerint, quae ante hominem ipsum esse debuerint? Si homo tantummodo Christus, quomodo (Matth. XVIII, 20) adest ubique invocatus, cum haec hominis natura non sit, sed Dei, ut adesse omni loco possit? Si homo tantummodo Christus, cur homo in orationibus Mediator invocatur, [Col. 0909C] cum invocatio hominis ad praestandam salutem inefficax judicetur? Si homo tantummodo Christus, cur (I Tim. I, 1) spes in illum ponitur, cum (Jer. XVII, 5) spes in homine maledicta referatur? Si homo tantummodo Christus, cur (Matth. X, 33) non licet Christum sine exitio animae [3 1Kb] negari, cum in hominem [Col. 0910A] commissum delictum referatur posse dimitti? Si homo tantummodo Christus, quomodo Joannes Baptista testatur et dicit (Joan. I, 15): Qui post me venit, ante me factus est, quia prior me fuit; cum, si homo tantummodo Christus, post Joannem natus, ante Joannem esse non possit, nisi quoniam illum, qua Deus est, ante praecessit? Si homo tantummodo Christus, quomodo (Joan. V, 19) quae Pater facit, et Filius facit similiter, cum homo coelestibus operibus Dei similia opera facere non possit? Si homo tantummodo Christus, quomodo sicut Pater in se vitam habet, ita dedit Filio vitam habere in semetipso (Joan. V, 26); cum exemplo Patris Dei, homo in se vitam habere non possit, cum non in aeternitate sit gloriosus, sed in materia mortalitatis effectus? Si homo [Col. 0910B] tantummodo Christus; quomodo refert, Ego sum panis vitae aeternae qui de coelo descendi (Joan. VI, 51); cum neque panis vitae homo esse possit ipse mortalis, nec de coelo descenderit, nulla in coelo constituta materia fragilitatis? Si homo tantummodo Christus, quomodo dicit, quia Patrem Deum nemo vidit umquam, nisi qui est a Deo, hic vidit Deum? (Ibid. 46.) Quoniam, si homo tantummodo Christus, Deum videre non potuit, quia Deum nemo hominum vidit: si autem dum ex Deo est, Deum vidit, plus se quam hominem, dum Deum vidit, intelligi voluit. Si homo tantummodo Christus, cur dicit: Quid, si videritis Filium hominis ascendentem illuc ubi ante erat? (Ibid. 62.) Ascendit autem in coelum: ibi ergo fuit, dum illuc redit ubi prius fuit [4 4Kb] . Quod si [Col. 0910C] de coelo missus a Patre est, non utique homo tantum est: homo enim, ut diximus, de coelo venire non potuit. Non igitur ibi ante homo fuit, sed illuc ascendit ubi non fuit. Descendit autem Dei Verbum, quod ibi fuit. Verbum, inquam, Dei et Deus per quem facta sunt omnia, et sine quo factum est nihil [Col. 0911A] (Joan. I, 3). Non igitur homo inde [1 1Kb] sic de coelis venit; sed Dei Sermo, id est Deus, inde descendit.



CAPUT XV. al. XXIII. Rursum ex Evangelio Christum Deum comprobat.

Si homo tantummodo Christus, quomodo ait (Joan., VIII, 14, 15): Etsi ego de me testificor, verum est testimonium meum; quia scio unde venerim, et quo eam [2 14Kb] : vos ignoratis unde venerim, aut quo eam: vos secundum carnem judicatis. Ecce et heic illuc se dicit rediturum, unde se testificatur ante venisse, missum scilicet de coelo. Descendit ergo unde venit, quomodo illuc vadit unde descendit. Ex quo, si homo tantummodo Christus esset, non inde venisset; [Col. 0911B] atque ideo nec illuc abiret, quoniam non inde venisset. Veniendo autem inde, unde homo venire non potest, Deum se ostendit venisse. Sed enim hujus ipsius descensionis ignari et imperiti Judaei, heredes sibi haereticos istos reddiderunt, quibus dicitur: Vos ignoratis unde veniam, et quo eam: vos secundum carnem judicatis (Ib.). Tam isti quam Judaei carnalem [3 1Kb] solam esse Christi nativitatem tenentes, nihil aliud Christum esse quam hominem crediderunt; non considerantes illud, quoniam cum de coelo homo non potuerit venire, ut merito illuc posset redire, Deum esse qui inde descenderit, unde homo venire non potuerit. Si homo tantummodo Christus, quomodo dicit: Vos ex inferioribus estis, ego de sursum sum; vos [Col. 0911C] de hoc mundo estis, ego non sum de hoc mundo? (Joan., VIII, 23.) Ideo autem si omnis homo ex hoc mundo est, et ideo in hoc mundo est Christus, an homo tantummodo est? Absit. Sed considera quod ait: Ego non sum de hoc mundo. Numquid ergo mentitur, quum ex hoc mundo sit, si homo tantummodo sit? Aut si non mentitur; non est ex hoc mundo. Non ergo homo tantummodo est, quia ex hoc mundo non est. Sed ne lateret quis esset, expressit unde esset: Ego, inquit, de sursum sum; hoc est, de coelo, unde homo venire non potest; non enim in coelo factus est. Deus est ergo qui de sursum est, et idcirco de hoc mundo non est: quamquam etiam quodammodo ex [Col. 0911D] hoc mundo est; unde non Deus tantum est Christus, [Col. 0912A] sed et homo. Ut merito, quomodo non est ex hoc mundo secundum Verbi divinitatem; ita ex hoc mundo sit secundum suscepti corporis fragilitatem: Homo est enim cum Deo junctus, et Deus cum homine copulatus. Sed idcirco nunc heic Christus in unam partem solius divinitatis incubuit, quoniam caecitas Judaica solam in Christo partem carnis aspexit, et inde in praesenti loco, silentio praeterita corporis fragilitate quae de mundo est, de sua sola divinitate locutus est quae de mundo non est: ut in quantum illi inclinaverant, ut hominem illum tantummodo crederent, in tantum illos Christus posset ad divinitatem suam considerandam trahere, ut se Deum crederent; volens illorum incredulitatem circa divinitatem suam, omissa interim commemoratione [Col. 0912B] sortis humanae, solius divinitatis oppositione superare. Si homo tantummodo Christus, quomodo dicit: Ego ex Deo prodii et veni (Joan. VIII, 42; XVI, 28), cum constet hominem a Deo factum esse, non ex Deo processisse: ex Deo autem homo quomodo non processit, sic Dei Verbum processit; de quo dictum est: Eructavit cor meum Verbum bonum (Ps. XLIV, 2). Quod quoniam ex Deo est, merito et apud Deum est. Quodque, quia non otiose prolatum [4 1Kb] est, merito omnia facit. Omnia enim per ipsum facta sunt, et sine ipso factum est nihil (Joan. I, 3). Sed enim hoc Verbum per quod facta sunt omnia (Deus [5 1Kb] est). Et Deus, inquit, erat Verbum. Deus ergo processit ex Deo, dum qui, processit Sermo, Deus est qui processit ex Deo. Si homo tantummodo Christus; quomodo [Col. 0912C] ait: Si quis verbum meum servaverit, mortem non videbit in aeternum? (Joan. VIII, 51.) Mortem in aeternum non videre, quid aliud quam immortalitas est? Immortalitas autem divinitati socia est, quia et Divinitas immortalis est, et immortalitas divinitatis fructus est. Sed enim omnis homo mortalis est; immortalitas autem ex mortali non potest esse. Ergo ex Christo homine mortali, immortalitas non potest nasci. Sed qui verbum custodierit, inquit, meum, mortem non videbit in aeternum. Ergo verbum Christi praestat immortalitatem [6 11Kb] , et per immortalitatem praestat divinitatem. Quod si non potest exhibere, ut immortalem alterum faciat ipse mortalis; hoc autem [Col. 0912D] Christi verbum exhibet, pariter et praestat immortalitatem: [Col. 0913A] non utique homo tantum est, qui praestat immortalitatem; quam, si tantummodo homo esset, praestare non posset: praestando autem divinitatem per immortalitatem, Deum se probat divinitatem porrigendo, quam nisi Deus esset, praestare non posset. Si homo tantummodo Christus, quomodo inquit Ante Abraham ego sum? (Joan. VIII, 58.) Nemo enim hominum ante eum potest esse ex quo ipse est; nec potest fieri ut [1 1Kb] quisquam prius fuerit ante illum ex quo ipse originem sumpsit. Sed enim Christus, cum ex Abraham sit, ante Abraham esse se dicit. Aut mentitur igitur et fallit si ante Abraham non fuit, qui ex Abraham fuit: aut non fallit si etiam Deus est, dum ante Abraham fuit. Quod nisi fuisset, consequenter cum ex Abraham fuisset, ante Abraham [Col. 0913B] esse non posset. Si homo tantummodo Christus; quomodo ait: Et ego [2 1Kb] agnosco eas et sequuntur me meae; et ego vitam aeternam do illis, et numquam peribunt in perpetuum? (Joan. X, 27, 28.) Sed enim cum omnis homo mortalitatis sit legibus alligatus, et idcirco in perpetuum se ipse servare non possit, multo magis in perpetuum alterum servare non poterit. At in perpetuum se Christus repromittit salutem daturum; quam si non dat, mendax est: si dat, Deus est. Sed non fallit; dat enim quod repromittit: Deus est ergo, qui salutem perpetuam porrigit; quam homo, qui se ipsum servare non potest, alteri praestare non poterit. Si homo tantummodo Christus, quid est, quod ait: Ego et Pater unum sumus? (Ib. v. 30.) Quomodo enim Ego et Pater unum sumus, si non et Deus [Col. 0913C] est et Filius? qui idcirco unum potest dici dum ex ipso est, et dum Filius ejus est, et dum ex ipso nascitur [3 1Kb] , dum ex ipso processisse reperitur, per quod et Deus est. Quod cum invidiosum Judaei putassent, et blasphemum credidissent, eo quod se ostenderat his sermonibus [4 1Kb] Christum esse Deum, ac propterea ad lapides concurrissent, et saxorum ictus injicere gestiissent; exemplo et testimonio Scripturarum adversarios suos fortiter refutavit. Si illos, inquit, dixit deos ad quos [5 1Kb] Dei verba facta sunt, et non potest solvi Scriptura; quem Pater sanctificavit et misit in [Col. 0914A] hunc mundum, vos dicitis, quia blasphemas, quia dixi, Filius Dei sum ego (Joan. X, 35, 36). Quibus vocibus neque se negavit Deum, quin immo Deum se esse firmavit. Nam quia sine dubitatione dii esse dicuntur, ad quos verba Dei facta sunt; multo magis hic Deus, qui melior illis omnibus invenitur. Et nihilominus calumniosam blasphemiam [6 10Kb] dispositione legitima congruenter refutavit: Deum enim se sic intelligi vult, ut Filium Dei, et non ipsum Patrem [7 1Kb] vellet intelligi. Missum enim se esse dixit (Ib. v. 32), et multa operase ex Patre ostendisse monstravit; ex quo non Patrem se, sed Filium esse intelligi voluit; et in ultima parte defensionis, Filii, non Patris, fecit mentionem dicendo: Vos dicitis quia blasphemas, quia dixi: Filius Dei sum. Ita quod ad crimen blasphemiae [Col. 0914B] pertinet, Filium se, non Patrem dicit: quod autem ad divinitatem [8 1Kb] spectet ipsius, Ego et Pater unum sumus dicendo, Filium se esse et Deum probavit: Deus est ergo: Deus autem sic, ut Filius sit, non Pater.



CAPUT XVI. al. XXIV. Iterum ex Evangelio Christum Deum comprobat.

Si homo tantummodo Christus, quomodo ipse dicit: Et omnis qui [9 1Kb] vivit et credit in me, non morietur in aeternum? (Joan. XI, 26.) Sed enim qui in hominem solitarium credit et nudum, maledictus dicitur (Jer. XVII, 5): heic autem, qui credit in Christum [Col. 0914C] non maledictus, sed in aeternum non moriturus refertur. Ex quo, si aut homo est tantum, ut haeretici volunt, quomodo quisquis in eum credit, non morietur in aeternum, cum maledictus esse teneatur qui confidit in homine? Aut si non maledictus, sed potius ad aeternae vitae consecutionem, ut legitur, destinatus; [10 1Kb] non homo tantummodo Christus, sed et Deus: in quem qui credit, et maledictionis periculum deponit, et ad fructum justitiae accedit. Si homo tantummodo Christus, quomodo Paraclitum dicit de suo esse sumpturum quae nuntiaturus si? (Joan. XVI, [Col. 0915A] 14.) Neque enim Paraclitus ab homine quidquam accipit, sed homiui scientiam Paraclitus porrigit, nec futura ab homine Paraclitus discit, sed de futuris hominem Paraclitus instruit. Ergo aut non accepit Paraclitus a Christo homine quod nuntiet, quoniam Paraclito homo nihil poterit dare a quo ipse homo debet accipere; et fallit in praesenti loco Christus et decipit, cum Paraclitum a se homine accepturum quae nuntiet dicit; aut non nos fallit, sicut nec fallit, et accepit Paraclitus a Christo quae nuntiet. [1 2Kb] Sed si a Christo accepit quae nuntiet; major ergo jam Paraclito Christus est: quoniam nec Paraclitus a Christo acciperet, nisi minor Christo esset. Minor autem Christo Paraclitus Christum etiam Deum esse hoc ipso probat, a quo accepit quae nuntiat; ut testimonium [Col. 0915B] Christi divinitatis grande sit, dum minor Christo Paraclitus repertus, ab illo sumit quae caeteris tradit. Quandoquidem si homo tantummodo Christus, a Paraclito Christus acciperet quae diceret, non a Christo Paraclitus acciperet quae nuntiaret. Si homo tantummodo Christus; quare credendi nobis talem regulam posuit quo diceret: Haec est autem vita aeterna ut sciant te unum et verum Deum, et quem misisti Jesum Christum? (Joan. XVII, 3.) Si noluisset se etiam Deum intelligi, cur addidit: Et quem misisti Jesum Christum, nisi quoniam et Deum accipi [2 1Kb] voluit? Quoniam si se Deum nollet intelligi, addidisset: Et quem misisti hominem Jesum Christum: nunc autem neque addidit, nec se hominem nobis tantummodo Christus tradidit, sed [3 1Kb] Deo junxit, ut et Deum per [Col. 0915C] hanc conjunctionem, sicut est, intelligi vellet. Est ergo credendum, secundum praescriptam regulam, in Dominum, unum verum Deum, et in eum quem misit Jesum Christum consequenter, qui se nequaquam Patri, ut diximus, junxisset, nisi Deum quoque intelligi [4 1Kb] vellet; separasset enim [5 1Kb] ab eo, si Deum intelligi se noluisset: inter homines enim tantummodo se collocasset, si hominem se esse tantummodo sciret; nec cum Deo junxisset, si se non et Deum nosset: nunc et de homine tacet, quoniam [Col. 0916A] hominem [6 1Kb] illum nemo dubitat; et Deo se jungit merito, ut credituris divinitatis suae formulam poneret. Si homo tantummodo Christus; quomodo dicit: Et nunc honorifica me gloria quam habebam apud te priusquam mundus esset? (Joan. XVII, 5.) Si antequam mundus esset, gloriam habuit apud Deum, et claritatem tenuit apud Patrem, ante mundum fuit: nec enim habuisset gloriam, nisi ipse prius fuisset, qui gloriam posset tenere. Nemo enim habere aliquid poterit, nisi ante ipse fuerit, qui aliquid tenet. Sed enim Christus [7 1Kb] habet gloriam ante mundi institutionem; ergo ante institutionem mundi fuit. Nisi enim ante institutionem mundi esset; ante mundi institutionem gloriam habere non posset, cum ipse non esset. Sed enim homo gloriam ante mundi institutionem [Col. 0916B] habere non potuit, qui post mundum fuit: Christus autem habuit: ante mundum igitur fuit: non igitur homo tantummodo fuit, qui ante mundum fuit: Deus est igitur, quoniam ante mundum fuit, et gloriam ante mundum tenuit. Nec praedestinatio ista dicatur, quoniam nec posita est; aut addant hoc qui hoc putant: sed vae est adjicientibus, quomodo et detrahentibus, positum (Apoc. XXII, 18, 19): non potest ergo dici quod non potest adjici. Sublata ergo praedestinatione quae non est posita, in substantia fuit Christus ante mundi institutionem. Verbum est enim per quod facta sunt omnia, et sine quo factum est nihil. Quoniam et si in praedestinatione dicitur gloriosus, et ante mundi institutionem fuisse praedestinationem, ordo servetur, et ante hunc erit multus [Col. 0916C] numerus hominum in gloriam destinatus. Minor enim per istam destinationem Christus caeteris [8 1Kb] intelligetur, quibus posterior denotatur. Nam si haec gloria in praedestinatione fuit, praedestinationem istam in gloriam novissimus Christus accepit: ante enim praedestinatus Adam esse cernetur, et Abel, et Enoch, et Noe, et Abraham, et reliqui caeteri. Nam cum apud Deum et personarum et rerum omnium ordo digestus sit, ante hanc praedestinationem Christi [9 1Kb] in gloriam multi praedestinati fuisse dicentur. Et hoc [Col. 0917A] pacto minor caeteris hominibus Christus esse [1 1Kb] deprehenditur, qui melior et major et antiquior ipsis quoque Angelis invenitur. Aut haec igitur omnia tollantur, ut Christo divinitas [2 1Kb] auferatur: aut [3 1Kb] si haec tolli non possunt, Christo ab haereticis Divinitas propria reddatur.



CAPUT XVII. al. XXV. Item ex Moyse in principio sacrarum Litterarum.

Quid si Moyses hanc eamdem regulam veritatis exequitur, et hoc in principio suarum nobis tradidit Litterarum, quo discamus omnia creata et condita esse per Dei Filium, hoc est per Dei Verbum? Id enim dicit quod Joannes, quod caeteri; immo et Joannes [Col. 0917B] et caeteri ab hoc intelliguntur accepisse quod dicant. Si enim Joannes dicit: Omnia per ipsum facta sunt, et sine ipso factum est nihil (Joan. I, 3); Prophetes autem refert: Dico ego opera mea Regi (Psal. XLIV, 2); Moyses autem introducit praecipientem Deum ut lux fiat in primis, coelum firmetur, aquae congregentur, arida ostendatur, fructus secundum semina [4 1Kb] provocetur, animalia producantur, luminaria in coelo atque astra ponantur (Gen. I): non alium ostendit tunc adfuisse Deo cui praeciperentur haec opera ut fierent, nisi eum per quem facta sunt omnia, et sine quo factum est nihil. Ac si hic Verbum Dei est, nam eructavit cor meum verbum bonum; ostendit in principio Verbum fuisse, et Verbum hoc apud Patrem fuisse, Deum praeterea Verbum fuisse, [Col. 0917C] [5 1Kb] omnia per ipsum facta esse. Sed enim hoc Verbum caro factum est, et habitavit in nobis (Joan. I, 14), Christus scilicet Filius Dei; quem, dum et postmodum secundum carnem hominem accipimus, et ante mundi institutionem Dei Verbum et Deum videmus; merito secundum institutionem Veteris et Novi Testamenti, et Deum et hominem Christum Jesum et credimus et tenemus. Quid si idem Moyses introducit dicentem Deum: Faciamus hominem ad imaginem et similitudinem nostram (Gen. I, 26, 27): et infra, Et fecit Deus hominem, ad imaginem Dei fecit illum, masculum et feminam fecit eos? Si, ut jam docuimus, Dei Filius est per quem facta sunt omnia; utique Dei Filius est per quem etiam homo institutus est, propter quem facta sunt omnia. Sed enim Deo praecipiente [Col. 0917D] ut homo fiat, Deus refertur esse qui hominem facit: facit autem hominem Dei Filius, Verbum scilicet Dei, per quem facta sunt omnia, et sine quo factum est nihil. Hoc autem Verbum caro factum est, et habitavit [Col. 0918A] in nobis: ergo Christus est Deus. Per Christum igitur homo factus est, ut per Dei Filium. Sed Deus hominem ad imaginem Dei fecit; Deus est ergo qui fecit hominem ad imaginem Dei, Deus ergo Christus est: ut merito nec Veteris Testamenti circa personam Christi vacillet auctoritas, dum Novi Testamenti manifestatione fulcitur: nec Novi Testamenti intercepta sit potestas, dum radicibus veteris Testamenti ejusdem nititur veritas. Ex quo, qui Christum, Dei Filium et hominis, tantummodo praesumunt hominem, non et Deum, contra Testamentum et Vetus et Novum faciunt, dum et Veteris et Novi Testamenti auctoritatem veritatemque corrumpunt. Quid si idem Moyses ubique introducit Deum Patrem immensum atque sine fine, non qui loco cludatur, sed qui omnem [Col. 0918B] locum cludat: nec eum qui in loco sit, sed potius in quo omnis locus sit: omnia continentem et cuncta complexum; ut merito nec descendat nec ascendat, quoniam ipse omnia et continet et implet: et tamen nihilominus introducit Deum descendentem ad turrem quam aedificabant filii hominum [6 1Kb] considerare quaerentem, et dicentem: Venite; et mox: Descendamus, et confundamus illic ipsorum linguas, ut non audiat unusquisque vocem proximi sui? (Gen. XI, 7.) Quem volunt heic Deum descendisse ad turrem illam, et homines tunc illos visitare quaerentem? Deum Patrem? Ergo jam loco clauditur: et quomodo ipse omnia complectitur? Aut numquid Angelum cum Angelis dicit descendentem, et dicentem: Venite; et mox: Descendamus et confundamus illic ipsorum linguas? [Col. 0918C] Sed enim in Deuteronomio animadvertimus retulisse Deum haec, Deumque dixisse, ubi ponitur: Cum disseminaret filios Adam, statuit fines gentium juxta numerum angelorum Dei (Deut. XXXII, 8). Neque ergo Pater descendit, ut res indicat; neque Angelus ista praecipit, ut res probat. Superest ergo, ut ille descenderit, de quo apostolus Paulus: Qui descendit, ipse est qui ascendit super omnes coelos, ut impleret omnia (Ephes. IV, 10); hoc est Dei Filius, Dei Verbum. Verbum autem Dei caro factum est, et habitavit in nobis: hic [7 1Kb] erit Christus: Deus ergo pronuntiabitur Christus.



CAPUT XVIII. al. XXVI. Inde etiam, quod Abrahae visus legatur Deus: quod de Patre nequeat intelligi, quem nemo vidit umquam; sed de Filio in Angeli imagine.
[Col. 0918D]

Ecce idem Moyses refert alio in loco, quod Abrahae [Col. 0919A] visus sit Deus (Gen. XII, 7). Atquin idem Moyses audit a Deo, quod nemo hominum Deum videat et vivat (Exod. XXXIII, 20). Si videri non potest Deus, quomodo visus est Deus? Aut si visus est, quomodo videri non potest? Nam et Joannes, Deum nemo (inquit) vidit umquam (I Joan. IV, 12). Et apostolus Paulus: Quem vidit hominum nemo, nec videre potest (I Tim. VI, 16). Sed non utique Scriptura mentitur: ergo vere visus est Deus. Ex quo intelligi potest, quod non Pater visus sit, qui numquam visus est; sed Filius, qui et descendere solitus est, et videri quia descenderit. Imago est enim invisibilis Dei, ut mediocritas et fragilitas conditionis humanae Deum Patrem videre aliquando jam tunc assuesceret in imagine Dei, hoc est, in Filio Dei. Gradatim enim [Col. 0919B] et per incrementa fragilitas humana nutriri debuit per imaginem ad istam gloriam, ut Deum Patrem videre [1 1Kb] possit aliquando. Periculosa sunt enim quae magna sunt, si repentina sunt. Nam etiam lux solis subita post tenebras, splendore nimio insuetis oculis non ostendet diem, sed potius faciet caecitatem.

Quod ne in damnum humanorum contingat oculorum, paulatim disruptis et dissipatis tenebris, ortus luminaris istius mediocribus incrementis fallenter assurgens oculos hominum sensim assuefacit ad totum orbem suum ferendum per incrementa radiorum. Sic ergo et Christus, id est, imago Dei et Filius Dei, ab hominibus inspicitur, qua poterat videri. Et ideo fragilitas et mediocritas sortis humanae per ipsum alitur, producitur, educatur; ut aliquando Deum quoque ipsum [Col. 0919C] Patrem, assueta Filium conspicere, possit, ut est, videre; ne majestatis ipsius repentino et intolerabili fulgore percussa intercipi possit, ut Deum Patrem quem semper optavit, videre non possit. Ex quo Filius est hic qui videtur; Dei autem Filius, Dei Verbum est; Dei autem Verbum caro factum est et habitavit in nobis: hic autem Christus est. Quae, malum, ratio est ut dubitetur Deus dici, qui tot modis Deus intelligitur approbari? Ac si et Agar (Gen. XVI, 7), ancillam Sarae de domo ejectam pariter et fugatam Angelus convenit apud fontem aquae in via Sur, fugae causas interrogat atque accipit; et post haec humilitatis consilia porrigit; spem praeterea illi materni nominis facit, quodque ex utero ejus multum semen esset futurum spondet atque promittit, et quod Hismael ex illa [Col. 0919D] nasci haberet, et cum caeteris aperit locum habitationis ipsius, actumque describit: hunc autem Angelum, [Col. 0920A] et Dominum Scriptura proponit et Deum: (nam [2 1Kb] nec benedictionem seminis promisisset, nisi Angelus et Deus fuisset) quaerant quid in praesenti loco haeretici tractent. Pater fuit iste qui ab Agar visus est, an non? quia Deus positus est. Sed absit Deum Patrem Angelum dicere: ne alteri subditus sit, cujus Angelus fuerit. Sed Angelum dicent fuisse: quomodo ergo Deus erit, si Angelus fuit? cum non sit hoc nomen Angelis umquam concessum; nisi quoniam ex utroque latere nos veritas in istam concludit sententiam [3 1Kb] ; quia intelligere debeamus Dei Filium fuisse: qui quoniam ex Deo est, merito Deus, quia Dei Filius, dictus sit [4 1Kb] : quoniam Patri subditus et annuntiator paternae voluntatis est, magni consilii Angelus pronuntiatus est. Ergo [5 1Kb] si hic locus neque [Col. 0920B] personae Patris congruit, ne Angelus dictus sit: neque personae Angeli, ne Deus pronuntiatus sit: personae autem Christi convenit ut et Deus sit, quia Dei Filius est; et Angelus sit, quoniam paternae dispositionis annuntiator est; intelligere debent contra Scripturas se agere haeretici; qui Christum cum dicant se et Angelum credere, nolint illum etiam Deum pronuntiare, quem in Veteri Testamento ad visitationem generis humani legunt saepe venisse. Adhuc adjecit Moyses (Gen. XVIII, 1), Abrahae visum Deum apud quercum Mambre, sedente ipso ad ostium tabernaculi sui meridie: et nihilominus, cum tres conspexisset viros, unum ex illis Dominum nuncupasse; quorum cum pedes lavisset, cineritios panes cum butyro, et [6 1Kb] ipsius copia lactis offert, et ut hospites [Col. 0920C] retenti vescerentur, hortatur. Post quae et quod pater futurus esset, audit: et quod Sara uxor ejus paritura ex ipso filium esset, ediscit: et de exitu Sodomitarum, quae merebantur pati, recognoscit: et quod propter clamorem Sodomorum Deus descendisset, addiscit. Quo in loco in Patrem volunt videri tunc fuisse cum Angelis duobus hospitio receptum, Patrem visibilem haeretici crediderunt: si autem Angelum, cum ex Angelis tribus unus Dominus nuncupatur: cur, quod non solet, Angelus Deus dicitur? nisi quoniam, ut Deo Patri invisibilitas propria reddatur, et Angelo propria mediocritas remittatur, non nisi Dei Filius, qui et Deus est, Abrahae visus, et hospitio receptus esse [7 1Kb] . credetur. Quod enim erat futurus, meditabatur in sacramento, Abrahae factus hospes apud [Col. 0920D] Abrahae filios futurus (Joan. XIII, 5); cujus filiorum pedes, ad probationem quod ipse esset, abluit; reddens [Col. 0921A] in filiis jus hospitalitatis, quod aliquando illi feneraverat pater. Unde et ne qua esset dubitatio quin iste Abrahae hospes fuisset, in Sodomitarum exitu ponitur (Gen. XIX, 24): Quoniam pluit Dominus super Sodomam, et Gomorrham ignem et sulphur a Domino de coelo. Sic enim et Prophetes ex persona Dei: Subverti vos, inquit, sicut subvertit [1 1Kb] . Dominus Sodomam et Gomorrham (Amos IV, 11). Dominus ergo Sodomam subvertit, id est, Deus Sodomam subvertit: sed in subversione Sodomorum Dominus pluit ignem a Domino. Hic autem Dominus visus est Abrahae Deus: Deus autem hic hospes est Abrahae, visus utique quia tactus: sed cum Pater [2 1Kb] , quia invisibilis, nec tunc utique visus sit; visus est et [3 1Kb] hospitio receptus et acceptus est [4 1Kb] , qui solitus est tangi, et [Col. 0921B] videri: hic autem Filius Dei, Dominus a Domino pluit super Sodomam et Gomorrham sulphur atque ignem. Hic autem Dei Verbum est: Verbum autem Dei caro factum est, et habitavit in nobis: hic autem Christus est. Non Pater igitur apud Abraham hospes, sed Christus fuit; nec tunc Pater visus est, sed Filius [5 1Kb] ; visus autem est Christus. Merito igitur Christus, et Dominus et Deus est, qui non aliter Abrahae visus est, nisi quia ante ipsum Abraham, ex Patre Deo [6 1Kb] Deus Sermo generatus est. Adhuc, inquit, idem Angelus et Deus eamdem Agar fugatam de domo Abrahae cum puero, consolatur et visitat. Nam cum illa in solitudine exposuisset infantem, quia aqua defecisset ex utre, cumque puer ille clamasset, fletum et planctum levasset (Gen. XXI, 17, 18, 19) [7 1Kb] , Et audivit, inquit [Col. 0921C] Scriptura, Deus vocem pueri de loco ubi erat. Cum Deum esse qui vocem infantis audivit, retulisset; adjecit: Et vocavit Angelus Domini ipsam Agar de coelo; Angelum referens esse quem Deum dixerat, et Dominum pronuntians esse quem Angelum collocarat: quique Angelus et Deus adhuc ipsi Agar promittit majora solatia, dicendo: Ne timueris; exaudivi enim vocem pueri de loco ubi erat. Surge, sume puerum, et [Col. 0922A] tene: in gentem enim magnam faciam eum. Hic Angelus, si Angelus tantum est, cur hoc sibi vindicat ut dicat: In gentem enim magnam faciam eum, cum hoc utique genus potentiae Dei sit, Angeli esse non possit? Ex quo etiam [8 1Kb] Deus confirmatur esse qui hoc potest facere: quoniam ut hoc ipsum comprobetur, adjicitur per Scripturam statim: Et aperuit Deus oculos ejus, et vidit puteum aquae vivae, et abiit, et implevit utrem de puteo, et dedit puero, et erat Deus cum puero. Si ergo hic Deus erat cum puero qui aperuit oculos Agar, ut videret puteum aquae vivae, et hauriret aquam propter urgentem sitis necessitatem; hic autem [9 1Kb] Deus coelo illam vocat Angelus dictus, cum superius vocem audiens clamantis pueri [10 2Kb] . Deus esset potius, non alius intelligitur quam Angelus esse pariter et [Col. 0922B] Deus. Quod cum Patri competens et conveniens esse non possit, qui tantummodo Deus est: competens autem esse possit Christo, qui non tantummodo Deus, sed et Angelus pronuntiatus est; manifeste apparet, non Patrem ibi tunc locutum fuisse ad Agar, sed Christum potius, cum Deus sit, cui etiam Angeli competit nomen; quippe cum magni consilii Angelus factus sit (Isa. IX, 6): Angelus autem sit, dum exponit sinum Patris, sicut Joannes edicit (Joan. I, 18). [11 1Kb] Si enim ipse Joannes hunc eumdem qui sinum exponit Patris, Verbum dicit carnem factum esse, ut sinum Patris posset exponere: merito Christus non solum homo est [12 1Kb] , sed et Angelus; nec Angelus tantum, sed et Deus per Scripturas ostenditur, et a nobis hoc esse creditur: ne, si non Christum tunc locutum ad [Col. 0922C] Agar voluerimus accipere; aut Angelum Deum faciamus, aut Deum Patrem omnipotentem inter Angelos computemus.



CAPUT XIX. al. XXVII. Quod etiam Jacob apparuerit Deus Angelus, nempe Dei Filius.

Quid si et alio in loco similiter legimus Deum Angelum [Col. 0923A] positum? Nam cum apud uxores suas Liam atque Rachel Jacob de patris illarum iniquitate quereretur, et cum referret quod jam in terram propriam remeare et reverti cuperet, somnii quoque sui interponebat auctoritatem, quo tempore refert sibi Angelum Dei per somnium dixisse (Gen. XXXI, 11-13): Jacob, Jacob. Et ego, inquit, dixi: Quid est? Aspice, inquit, oculis tuis, et vide hircos et arietes ascendentes super oves et capras variatos albos, et varios et cineritios et aspersos. Vidi enim quaecumque tibi Laban fecit. Ego sum Deus qui visus sum tibi in Loco Dei, ubi [1 1Kb] unxisti mihi illic stantem lapidem, et vovisti mihi illic votum. Nunc ergo surge, et proficiscere de terra hac, et vade in terram nativitatis tuae, et ero tecum. Si Angelus Dei loquitur haec ad Jacob, atque ipse Angelus [Col. 0923B] infert, dicens: Ego sum Deus qui visus sum tibi in Loco Dei: non tantummodo hunc Angelum, sed et Deum positum sine ulla haesitatione conspicimus, quique sibi votum refert ab Jacob destinatum esse in Loco Dei, et noc dicit in Loco meo. Est ergo Locus Dei, est et hic Deus. Sed enim ibi simpliciter est in Loco Dei positum; neque enim dictum est in Loco Angeli et Dei, sed tantummodo Dei: hic autem qui ista promittit, Deus atque Angelus esse perhibetur; ut merito distinctio sit inter eum qui tantummodo Deus dicitur, et inter eum qui non Deus simpliciter, sed et Angelus pronuntiatur. Ex quo si nullius alterius Angeli potest heic accipi tanta auctoritas, ut Deum quoque se esse fateatur, et votum sibi factum esse testetur, nisi tantummodo Christi; cui, non quia Angelo tantum, sed [Col. 0923C] quia Deo, votum voveri potest: manifestum est non Patrem accipi posse, sed Filium, Deum et Angelum. Hic autem si Christus est, sicuti est; vehementer periclitatur, qui aut hominem Christum, aut Angelum tantummodo dicit, subtracta illi divini nominis potestate; quam ex Scripturarum coelestium fide frequenter accepit, quae illum et Angelum frequenter et Deum dicunt. His omnibus etiam illud accedit, ut quomodo illum et Angelum frequenter et Deum posuit Scriptura divina, sic illum et hominem ponat et Deum, exprimens eadem Scriptura divina quod erat futurus, et depingens jam tum in imagine quod habebat esse in substantiae veritate. Remansit enim, inquit, Jacob solus, et luctabatur homo cum eo usque in mane: et vidit quoniam non potest adversus eum, [Col. 0923D] et tetigit latitudinem femoris Jacob, cum in eum luctaretur et ipse cum eo, et dixit ei: dimitte me, ascendit enim lucifer. Et ille dixit. Non te dimittam, nisi me benedixeris. Et dixit: Quod est nomen tuum? Et [Col. 0924A] ille dixit, Jacob. Dixitque ei: Non vocabitur [2 15Kb] jam nunc nomen tuum Jacob, sed Israel erit nomen tuum: quia invaluisti cum Deo, et cum hominibus potens es (Gen. XXXII, 24-27). Et adhuc adjicit (Gen. XXXII, 30, 31): Et vocavit Jacob nomen loci illius, Visio Dei. Vidi enim Deum facie ad faciem, et salva facta est anima mea. Ortusque est ei sol: mox [3 1Kb] transivit Visionem Dei; ipse vero claudicabat femore suo. Homo, inquit, luctabatur cum Jacob. Si homo solitarius, quis est iste? Unde est? Quare cum Jacob contendit atque luctatur? Quid intercesserat? Quid factum fuerat? Quae ratio contentionis istius tantae, tantique certaminis? Quare praeterea Jacob, qui ad tenendum hominem cum quo luctabatur fortir invenitur, et benedictionem ab eo quem detinebat postulat [4 1Kb] quia jam lucifer [Col. 0924B] oritur, ideo postulasse reperitur; nisi quoniam praefigurabatur contentio haec inter Christum et filios Jacob futura, quae in Evangelio dicitur perfecta? Contra hunc enim hominem colluctatus est populus Jacob, in qua colluctatione potentior populus est Jacob repertus; quippe cum adversus Christum iniquitatis suae victoriam sit consecutus, quo in tempore, propter facinus quod admisit, incessu fidei propriae et salutis claudicare gravissime incertus et lubricus coepit: qui, quamvis superior damnando Christum repertus, eget tamen ipsius misericordia, eget tamen ipsius benedictione. Sed enim hic homo qui cum Jacob luctatus est: Non, inquit, vocabitur etiam nunc nomen tuum Jacob, sed Israel erit nomen tuum. Ac si Israel est homo videns Deum; eleganter ostendebat Dominus [Col. 0924C] quod non tantum homo esset qui colluctabatur tunc cum Jacob, sed et Deus. Videbat utique Deum Jacob cum quo colluctabatur, quamvis hominem ipsius in colluctatione retineret. Et ut nulla adhuc posset esse dubitatio, interpretationem ipse posuit dicendo: Quia invaluisti cum Deo, et cum hominibus potens es. Ob quam causam hic idem Jacob intelligens jam vim sacramenti et pervidens auctoritatem ejus cum quo luctatus fuisset, nomen loci illius in quo colluctatus est, vocavit Visionem Dei. Superstruxit praeterea causas ad interpretationem [5 1Kb] Visionis Dei porrigendam. Vidi enim, inquit, Deum facie ad faciem, et salva facta est anima mea. Vidit autem Deum cum quo colluctatus est quasi cum homine: sed et hominem quidem quasi victor tenuit; benedictionem autem quasi, [Col. 0924D] a Deo ut inferior, postulavit. Ita cum Deo et cum homine colluctatus fuit: ac sic colluctatio haec ibi quidem praefigurata est; in Evangelio autem inter Christum et populum Jacob perfecta est: in qua quamvis [Col. 0925A] populus superior inventus sit, minor repertus est dum nocens comprobatus est. Quis dubitabit Christum in quo haec colluctationis figura completa est, non hominem tantum, sed et Deum agnoscere; quandoquidem hominem illum et Deum etiam figura ipsa colluctationis videatur comprobasse? Et tamen etiam post haec aeque non cessat eadem Scriptura divina Angelum Deum dicere, et [1 1Kb] Deum Angelum pronuntiare. Nam (Gen. XLVIII, 14, 15) cum Manassen atque Ephrem filios Joseph benedicturus esset hic ipse Jacob; transversis super capita puerorum manibus collocatis, Deus, inquit, qui pascit me a juventute mea usque in hunc diem, Angelus qui liberavit me ex omnibus malis, benedicat pueros hos. Usque adeo autem eumdem Angelum ponit quem Deum dixerat, ut [Col. 0925B] singulariter in exitu sermonis sui posuerit personam de qua loquebatur, dicendo benedicat pueros hos. Si enim [2 14Kb] alterum Deum, alterum Angelum voluisset intelligi, plurali numero duas personas complexus fuisset: nunc unius personae singularem numerum in benedictione deposuit, ex quo eumdem Deum atque Angelum intelligi voluit. Sed enim Deus Pater accipi non potest: Deus autem et Angelus, Christus accipi potest. Quem ut hujus benedictionis auctorem etiam transversas super pueros manus Jacob ponendo significavit, quasi pater illorum esset Christus [3 1Kb] ex quo manus ponere figuram et formam [4 1Kb] futuram passionis ostendens. Nemo igitur Christum, sicut Angelum non dubitat dicere, ita etiam Deum haesitet pronuntiare, cum hunc eumdem [5 1Kb] , et puerorum [Col. 0925C] horum benedictionem, per Sacramentum passionis digestum in figura manuum, et Deum et Angelum intelligat invocatum fuisse.



CAPUT XX, al. XV. Ex Scripturis probatur, Christum fuisse Angelum appellatum. Attamen et Deum esse, ex aliis sacrae Scripturae locis ostenditur.

At [6 1Kb] si aliquis haereticus, pertinaciter obluctans adversus veritatem, voluerit in his omnibus exemplis [Col. 0926A] proprie Angelum aut intelligere, aut intelligendum esse contenderit, in hoc quoque viribus veritatis frangatur necesse est. [7 1Kb] Nam si omnibus coelestibus terrenis et infernis Christo subditis, etiam ipsi Angeli cum omnibus caeteris quaecumque subjecta sunt Christo dicuntur dii, jure et Deus Christus. Et si quivis Angelus subditus Christo deus potest dici; et hoc si dicitur et sine blasphemia [8 1Kb] profertur: multo magis utique et hoc ipsi Dei Filio Christo competere potest, ut Deus pronuntietur. Si enim [9 1Kb] qui subjectus Christo Angelus, Deus promitur; multo magis et constantius Christus, cui sunt omnes Angeli subjecti, Deus esse dicetur. Nec enim naturae congruit, ut quae minoribus concessa sunt, majoribus denegentur. Ita si Angelus Christo minor est, Angelus autem deus dicitur, [Col. 0926B] magis consequenter Christus Deus esse [10 1Kb] dicitur, qui non uno, sed omnibus Angelis et major et melior invenitur. Ac si stetit Deus in synagoga deorum in medio autem [11 1Kb] Deus deos discernit (Psal. LXXXI, 1, 2); in synagoga autem aliquotiens Christus stetit; Christus ergo in synagoga Deus stetit, dijudicans scilicet deos quibus dicit: Usquequo personas hominum accipitis? accusans scilicet consequenter homines synagogae non exercentes justa judicia. Porro si illi qui reprehenduntur atque culpantur, propter aliquam tamen causam hoc nomen adipisci sine blasphemia videntur, ut dii nuncupentur: multo magis utique hic Deus habebitur qui non tantum Deus [12 1Kb] in synagoga deorum stetisse dicitur, sed etiam deos discernens et dijudicans, ex eadem lectionis [Col. 0926C] auctoritate aperitur. At si illi, qui tamquam unus de principibus cadunt (Ibid. vers. 7), dii tamen nuncupantur; multo magis Deus esse dicetur, qui non tantum tamquam unus ex principibus non cadit; sed ipsum quoque malitiae et auctorem et principem vincit. Quae autem, malum, ratio est, ut cum legant hoc etiam Moysi nomen datum, dum dicitur, Deum te posui Pharaoni (Exod. VII, 1); Christo negetur, qui non Pharaoni Deus, sed universae creaturae et Dominus et [Col. 0927A] Deus constitutus esse reperitur? Et in illo quidem hoc nomen temperate datum, in hoc profuse: in illo ad mensuram, in hoc supra omnem omnino mensuram. Non enim ad mensuram, inquit, dat Filio Pater: Pater enim, inquit, diligit Filium (Joan. III, 34, 35). In illo ad tempus, in hoc sine tempore; divini enim nominis potestatem et super omnia et in omne tempus accepit. Quod si qui unius hominis accepit potestatem, in hac exiguitate hujus datae potestatis nomen tamen istud Dei incunctanter consequitur; quanto magis qui in ipsum quoque Moysen habet potestatem, nominis istius auctoritatem consecutus esse credetur?



CAPUT XXI, al. XVI. Eamdem divinam majestatem in Christo aliis iterum Scripturis confirmari.
[Col. 0927B]

Et poteram quidem omnium Scripturarum coelestium eventilare tractatus, et ingentem circa istam speciem Christi divinitatis, ut ita dixerim, silvam commovere: nisi quoniam non tam mihi contra hanc haeresim propositum est dicere, quam breviter, circa personam Christi Regulam veritatis aperire. Quamvis tamen ad alia festinem, illud non arbitror praetermittendum, quod in Evangelio Dominus ad significantiam suae majestatis expressit dicendo: Solvite templum hoc, et ego in triduo suscitabo illud (Joan. II, 19). Aut quando in alio loco, et alia parte pronuntiat: Potestatem habeo animam meam ponendi et rursus [1 7Kb] recipere eam: hoc enim mandatum accepi a Patre (Joan. X, 18). Quis est enim qui dicit animam [Col. 0927C] suam se posse ponere, aut animam suam posse se rursum recuperare, quia hoc mandatum acceperit a Patre? Aut quis dicit, destructum corporis sui templum resuscitare rursum et reaedificare se posse: nisi quoniam Sermo ille, qui ex Patre, qui apud Patrem, per quem facta sunt omnia, et sine quo factum est nihil (Joan. I, 3), imitator paternorum operum atque virtutum, imago invisibilis Dei (Coloss. I, 15), qui descendit de coelo (Joan. III, 31, 32), qui quae vidit et audivit testificatus est, qui non venit ut faceret suam voluntatem (Joan. VI, 38), sed potius ut faciat Patris voluntatem, a quo missus ad hoc ipsum fuerat, ut magni consilii Angelus factus (Isa. IX, 6) arcanorum coelestium nobis jura reseraret, quique [Col. 0927D] Verbum caro factus habitavit in nobis (Joan. I, 14), ex nobis hic Christus non homo tantum, quia hominis Filius; sed etiam Deus, quia Dei Filius, comprobatur? Quod si et primogenitus omnis creaturae ab Apostolo dictus sit Christus (Coloss. I, 15); quomodo omnis creaturae primogenitus esse potuit, nisi quoniam [Col. 0928A] secundum divinitatem ante omnem creaturam ex Patre Deo Sermo processit? Quod nisi ita haeretici acceperint, Christum hominem primogenitum omnis creaturae monstrare cogentur; quod facere non poterunt. Aut igitur ante omnem est creaturam ut primogenitus sit omnis creaturae, et non homo est tantum, quia homo post omnem creaturam est; aut homo tantum est, et est post omnem creaturam. Et quomodo primogenitus est omnis creaturae, nisi quoniam dum Verbum illud quod est ante omnem creaturam, et ideo primogenitus omnis creaturae, caro fit et habitat in nobis, hoc est, assumit hunc hominem qui est post omnem creaturam, et sic cum illo et in illo habitat in nobis, ut neque homo Christo subtrahatur, neque divinitas negetur? Nam si [2 1Kb] tantummodo ante [Col. 0928B] omnem creaturam est, homo in illo subtractus est: si autem tantummodo homo est, divinitas quae ante omnem creaturam est, intercepta est. Utrumque ergo in Christo confoederatum est, et utrumque conjunctum est, et utrumque connexum est. Et merito dum est in illo aliquid quod superat creaturam, pignerata in illo divinitatis et [3 1Kb] humanitatis videtur esse concordia. Propter quam causam, qui mediator Dei et hominum effectus exprimitur (I Tim. II, 5), in se Deum et hominem sociasse reperitur. Ac si idem Apostolus de Christo refert, ut exutus carnem potestates dehonestavit, palam triumphatis illis in semetipso (Coloss. II, 15): non utique otiose exutum carne proposuit, nisi quoniam [4 1Kb] et in resurrectione rursum indutum voluit intelligi. Quis est ergo iste exutus et [Col. 0928C] rursus indutus, requirant haeretici. Nos enim Sermonem Dei scimus indutum carnis substantiam, eumdemque rursum exutum eadem corporis materia, quam rursus in resurrectione suscepit et quasi indumentum resumpsit. Sed enim neque exutus neque indutus hominem Christus fuisset, si homo tantum fuisset. Nemo enim umquam se ipso aut spoliatur aut induitur. Sit enim necesse est aliud, quidquid aliunde aut spoliatur aut induitur. Ex quo merito Sermo Dei fuit, qui exutus est carnem et in resurrectione rursus indutus. Exutus autem, quoniam et in nativitate fuerat indutus. Itaque in Christo Deus est qui induitur, atque etiam exutus sit oportet: propterea is qui induitur, pariter et exuatur necesse est. Induitur autem et exuitur homo, quasi quadam contexti corporis [Col. 0928D] tunica. Ac propterea consequenter Sermo fuit, ut diximus, Dei; qui modo indutus, modo exutus esse reperitur. Hoc enim etiam in benedictionibus ante praedixit: Lavabit stolam suam in vino, et in sanguine urae amictum suum (Gen. XLIX, 11). Si stola in Christo caro [Col. 0929A] est, et [1 1Kb] amictum ipsum corpus est, requiratur [2 1Kb] quisquis est ille cujus corpus amictum est, et stola caro. Nobis enim manifestum est carnem stolam et corpus amictum Verbi fuisse [3 1Kb] , quique sanguine, id est vino, lavit substantiam corporis, et materiam carnis abluens, ex parte suscepti hominis passione. Ex quo siquidem lavatur, homo est; quia amictum quod lavatur, caro est: qui autem lavat, Verbum Dei est; qui ut lavaret amictum, amicti susceptor effectus est. Merito ex ea substantia, quae recepta est ut lavaretur, homo exprimitur [4 1Kb] ; sicut ex Verbi auctoritate qui lavit, Deus esse monstratur.



CAPUT XXII, al. XVII. Eamdem divinam majestatem in Christo aliis iterum Scripturis confirmat.
[Col. 0929B]

Cur autem, licet ad aliam partem disputandi festinare videamur, illum praetereamus apud Apostolum locum? Qui cum in forma Dei esset, non rapinam arbitratus est aequalem se Deo esse; sed semetipsum exinanivit formam servi accipiens, [5 19Kb] in similitudine hominum factus, et habitu inventus ut homo: humiliavit se obediens factus usque ad mortem, mortem autem crucis: propterea et Deus illum superexaltavit, et dedit illi nomen quod est super omne nomen; ut in nomine Jesu omne genu flectatur, coelestium, terrestrium et infernorum, et omnis lingua confiteatur, quoniam Dominus Jesus in gloria est Dei Patris (Philip. II, 6-11). Qui cum in forma Dei esset, inquit. Si homo tantummodo Christus, in [Col. 0929C] imagine Dei, non in forma Dei relatus fuisset. Hominem enim scimus ad imaginem (Gen. I, 27), non ad formam Dei factum. Quis ergo est iste, qui in forma Dei, ut diximus, factus est Angelus? Sed nec in Angelis formam Dei legimus, nisi quoniam hic praecipuus atque generosus prae omnibus, Dei Filius, Verbum Dei, imitator omnium paternorum operum, dum et ipse operatur sicut et Pater ejus (Joan. V, 19), in [6 1Kb] forma (ut expressimus) est Dei Patris. Et merito in forma pronuntiatus est Dei, dum et ipse super omnia, et omnis [Col. 0930A] creaturae divinam obtinens potestatem, et Deus est exemplo Patris: hoc ipsum tamen a Patre proprio consecutus, ut omnium et Deus esset, et Dominus esset, et Deus ad formam Dei Patris ex ipso genitus atque prolatus. Hic ergo quamvis esset in forma Dei, non est rapinam arbitratus aequalem se Deo esse. Quamvis enim se ex Deo Patre Deum esse meminisset, numquam se Deo Patri aut comparavit aut contulit, memor se esse ex suo Patre, et hoc ipsum quod est habere se, quia Pater dedisset. Inde denique et ante carnis assumptionem, sed et post assumptionem corporis, post ipsam praeterea resurrectionem, omnem Patri in omnibus rebus obedientiam praestitit, pariter ac praestat. Ex quo probatur numquam arbitratum illum esse rapinam [Col. 0930B] quamdam divinitatem, ut aequaret se Patri Deo: quin immo contra, omni ipsius imperio et voluntati obediens atque subjectus, [7 1Kb] etiam ut formam servi susciperet contentus fuit (hoc est, hominem illum fieri) et substantiam carnis et corporis, quam ex paternorum [8 1Kb] et secundum hominem delictorum servitute venientem nascendo suscepit: quo tempore se etiam exinanivit, dum [9 1Kb] humanam conditionis fragilitatem suscipere non recusavit. Quoniam si homo tantummodo natus fuisset, per hoc exinanitus non esset: homo enim nascens augetur, non exinanitur: nam dum incipit esse quod cum non esset habere non potuit, ut diximus, non exinanitur, sed potius augetur atque ditatur [10 1Kb] . At si Christus exinanitur in eo quod nascitur, formam [Col. 0930C] servi accipiendo, quomodo homo tantummodo est? de quo verius dictum fuisset, locupletatum illum esse tunc cum nasceretur, non exinanitum; nisi quoniam auctoritas divini Verbi, ad suscipiendum hominem interim conquiescens, nec se suis viribus [11 1Kb] exercens, dejicit se ad tempus atque deponit, dum hominem fert quem suscepit. [12 1Kb] Exinanit se, dum ad injurias contumeliasque descendit, dum audit infanda, experitur indigna: cujus tamen humilitatis adest statim egregius fructus. Accepit enim nomen, [Col. 0931A] quod est super omne nomen, quod utique non aliud intelligimus esse quam nomen Dei. Nam cum Dei sit solius esse super omnia, consequens est, ut nomen illud sit [1 1Kb] super omne, quod est ejus, [2 1Kb] qui super omnia est, Dei. Est ergo nomen illud quod super omne nomen est: quod nomen est ejus utique consequenter, qui cum in forma Dei fuisset, non rapinam arbitratus est aequalem se Deo esse. Neque enim si non est Deus esset Christus, omne se in nomine ejus genu flecteret, coelestium et terrestrium et infernorum: nec visibilia aut invisibilia, aut rerum omnium omnis creatura homini esset subjecta sive substrata, quae se ante hominem esse meminisset. Ex quo dum in forma Dei esse Christus dicitur, et dum in nativitatem secundum [Col. 0931B] carnem se exinanisse monstratur, et dum id accepisse nomen a Patre quod sit super omne nomen exprimitur, et dum in [3 1Kb] nomine ejus omne genu coelestium, terrenorum et infernorum se flectere et curvare monstratur, et hoc ipsum in gloriam Dei Patris, [4 1Kb] succurrere asseritur: consequenter non ex illo tantum homo est, quia obediens Patri factus est usque ad mortem, mortem autem crucis; sed ex his etiam rebus superioribus divinitatem Christi sonantibus, Dominus Christus Jesus et Deus, quod haeretici nolunt, esse monstratur.



CAPUT XXIII, al. XVIII. Quod adeo manifestum est, ut quidam haeretici eum Deum Patrem putarint, alii Deum tantum sine carne fuisse.
[Col. 0931C]

Hoc in loco licebit mihi argumenta etiam ex aliorum haereticorum parte conquirere. Firmum est genus probationis, quod etiam ab adversario sumitur, ut veritas etiam ab ipsis inimicis veritatis probetur. Nam usque adeo hunc manifestum est in Scripturis [5 1Kb] esse Deum tradi, ut plerique haereticorum, divinitatis ipsius magnitudine et veritate commoti, ultra modum extendentes honores ejus, ausi sint [6 1Kb] non Filium, sed ipsum Deum Patrem promere vel putare. Quod, etsi contra Scripturarum veritatem est, tamen divinitatis Christi argumentum grande atque praecipuum est; qui usque adeo [7 1Kb] Deus, sed qua Filius Dei natus ex Deo, ut plerique illum (ut diximus) haeretici ita Deum acceperint, ut, non Filium, sed Patrem pronuntiandum [Col. 0931D] putarint. Aestiment ergo an hic sit Deus, cujus auctoritas tantum movit quosdam, ut putarent illum ut diximus superius, [8 1Kb] jam ipsum Patrem [Col. 0932A] Deum; effrenatius et effusius in Christo divinitatem confiteri, ad hoc illos manifesta Christi divinitate cogente, ut quem Filium legerent quia Deum animadverterent, Patrem putarent. Alii quoque haeretici usque adeo Christi manifestam amplexati sunt divinitatem, ut dixerint illum fuisse sine carne, et totum illi susceptum detraxerint hominem, ne decoquerent in illo divini nominis potestatem, si humanam illi sociassent, ut arbitrabantur, nativitatem: quod tamen nos non probamus; sed argumentum afferimus usque adeo Christum esse Deum, ut quidam illum, subtracto homine, tantummodo putarint Deum; quidam autem ipsum crediderint Patrem Deum: cum ratio et temperamentum Scripturarum coelestium, Christum ostendant Deum, sed qua Filium [Col. 0932B] Dei, et assumpto a Deo etiam Filio hominis, credendum et hominem. Quoniam si ad hominem veniebat ut mediator Dei et hominum esse deberet, oportuit illum cum eo esse, et Verbum carnem fieri, ut in semet ipso concordiam confibularet terrenorum pariter atque coelestium, dum utriusque partis in se connectens pignora, et Deum homini, et hominem Deo copularet; ut merito Filius Dei per assumptionem carnis Filius hominis, et Filius hominis per receptionem Dei Verbi Filius Dei effici possit. Hoc altissimum atque reconditum sacramentum ad salutem generis humani ante saecula destinatum, in Domino Jesu Christo Deo et homine invenitur impleri, quo conditio generis humani ad fructum aeternae salutis posset adduci.



CAPUT XXIV, al. XIX. Illos autem propterea errasse, quod nihil arbitrarentur interesse inter Filium Dei et filium hominis, ob Scripturam male intellectam.
[Col. 0932C]

Sed erroris istius haereticorum inde, ut opinor, nata materia est, quia inter Filium Dei et Filium hominis nihil arbitrantur interesse; ne facta distinctione, et Homo et Deus Jesus Christus facile comprobetur. Eumdem enim atque ipsum, id est hominem filium hominis, etiam Filium Dei volunt videri; ut homo et caro, et fragilis illa substantia eadem atque ipsa Filius Dei esse dicatur. Ex quo, dum distinctio filii hominis et Filii Dei nulla secernitur, [Col. 0932D] sed ipse filius hominis Dei Filius vindicatur; homo tantummodo Christus idem atque Filius Dei asseratur. Per quod nituntur excludere: Verbum caro [Col. 0933A] factum est et habitavit in nobis (Joan. I, 14); Et vocabitis nomen ejus Emmanuel, quod est interpretatum Nobiscum Deus (Matth. I, 23). Proponunt enim atque illa praetendunt, quae in Evangelio Lucae relata sunt, ex quibus asserere conantur, non quod est, sed tantum illud quod volunt esse: Spiritus Sanctus veniet in te, et virtus Altissimi obumbrabit tibi; propterea et quod ex te nascetur sanctum, vocabitur Filius Dei (Luc. I, 35). Si ergo, inquiunt, Angelus Dei dicit ad Mariam, quod ex te nascetur sanctum, ex Maria est substantia carnis et corporis; hanc autem substantiam, id est sanctum hoc quod ex illa genitum est, Filium Dei esse proposuit: homo, inquiunt, ipse, et illa caro corporis, illud quod sanctum est dictum, ipsum est Filius Dei. Ut [Col. 0933B] et cum dicit Scriptura sanctum, Christum filium hominis hominem intelligamus; et cum Filium Dei proponit, [1 1Kb] non hominem, sed Deum percipere debeamus. Sed enim Scriptura divina, haereticorum et fraudes et furta facile convincit et detegit. Si enim sic esset tantummodo, Spiritus veniet in te, et virtus Altissimi obumbrabit tibi, propterea quod nascetur es te sanctum, vocabitur Filius Dei; fortasse alio esset nobis genere adversus illos reluctandum, et alia nobis essent argumenta quaerenda et arma sumenda, quibus illorum et insidias et praestigias vinceremus: cum autem ipsa Scriptura coelesti abundans plenitudine sese haereticorum istorum calumniis exuat; facile ipso quod scriptum est nitimur, et errores istos sine ulla dubitatione superamus. Non enim dixit, ut jam expressimus, [Col. 0933C] propterea quod ex te nascetur sanctum; sed adjecit conjunctionem: ait enim, propterea et quod ex te nascetur sanctum; ut illud ostenderet, non principaliter hoc sanctum quod ex illa nascitur, id est istam carnis corporisque substantiam Filium Dei esse, sed consequenter et in secundo loco: principaliter autem Filium Dei esse Verbum Dei incarnatum per illum Spiritum, de quo Angelus refert: Spiritus veniet in te, et virtus Altissimi obumbrabit tibi. Hic est enim legitimus Dei Filius qui ex ipso Deo est, qui dum sanctum istud assumit, et sibi Filium hominis annectit, et illum ad se rapit atque transducit, connexione sua et permixtione sociata praestat, et Filium illum Dei facit, quod ille naturaliter [Col. 0934A] non fuit; ut principalitas nominis istius Filius Dei in Spiritu sit Domini, qui descendit et venit; ut sequela nominis [2 1Kb] in Filio Dei et hominis sit, et merito consequenter hic Filius Dei factus sit, dum non principaliter Filius Dei est. Atque ideo dispositionem istam Angelus videns, et ordinem istum sacramenti expediens, non sic cuncta confundens ut nullum vestigium distinctionis collocarit, distinctionem posuit, dicendo: Propterea et quod nascetur ex te sanctum, vocabitur Filius Dei: ne si distributionem istam cum libramentis suis non dispensasset, sed in confuso permixtam reliquisset, vere occasionem haereticis contulisset, ut hominis Filium, qua homo est, eumdem et [3 1Kb] Dei et hominis Filium pronuntiare deberent. Nunc autem particulatim exponens tam [Col. 0934B] magni sacramenti ordinem atque rationem, evidenter expressit, ut diceret, et quod ex te nascetur sanctum, vocabitur Filius Dei; probans quoniam Filius Dei descendit: qui dum Filium hominis in se suscepit, consequenter illum Filium Dei fecit; quoniam illum [4 1Kb] Filius sibi Dei sociavit et junxit. Ut dum Filius hominis adhaeret in [5 1Kb] nativitatem Filio Dei; ipsa permixtione feneratum et mutuatum teneret, quod ex natura propria possidere non posset. Ac sic facta est Angeli voce, quod nolunt haeretici, inter Filium Dei hominisque, cum sua tamen sociatione, distinctio; urgendo illos uti Christum, [6 1Kb] hominis Filium, hominem intelligant quoque Dei Filium, et hominem Dei Filium, id est Dei Verbum (sicut scriptum est) Deum accipiant: atque ideo Christum Jesum Dominum, [Col. 0934C] [7 1Kb] ex utroque connexum (ut ita dixerim), ex utroque contextum atque concretum, et in eadem utriusque substantiae concordia mutui ad invicem foederis confibulatione sociatum, hominem et Deum, Scripturae hoc ipsum dicentis veritate, cognoscant.



CAPUT XXV, al. XX. Neque inde sequi, quia Christus mortuus, etiam Deum mortuum accipi: non enim tantummodo Deum, sed et hominem Christum Scriptura proponit.

Ergo, inquiunt, si Christus non homo est tantum, sed et Deus, Christum autem refert Scriptura mortuum pro nobis et ressuscitatum; jam docet nos Scriptura credere Deum mortuum: aut si Deus non [Col. 0935A] moritur, Christus autem mortuus refertur; non erit Christus Deus, quoniam Deus non potest accipi mortuus. Si umquam intelligerint, aut intellexissent quod legunt, numquam tam periculose omnino loquerentur. Sed erroris semper est abrupta dementia; et non est novum si usque ad periculosa descendunt, qui fidem legitimam reliquerunt. Si enim Scriptura proponeret Christum tantummodo Deum, et nulla in illo fragilitatis humanae sociatio esset permixta, merito illorum heic aliquid valuisset sermo contortus. Si Christus Deus, Christus autem mortuus, ergo mortuus est Deus. Sed cum non tantummodo illum, ut ostendimus jam frequenter, Deum, sed et hominem Scriptura constituat; consequens est, quod [1 1Kb] immortale est, incorruptum mansisse teneatur. Quis enim [Col. 0935B] non intelligat, quod impassibilis sit divinitas, passibilis vero sit humana fragilitas? Cum ergo tam ex eo quod Deus est, quam etiam ex illo quod homo est, Christus intelligatur esse permixtus et esse sociatus: Verbum enim caro factum est, et habitavit in nobis (Joan. I, 14), quis non sine ullo magistro atque interprete ex sese facile cognoscat, non illud in Christo mortuum esse quod Deus est, sed illud in illo mortuum esse quod homo est? Quid enim si divinitas in Christo non moritur, sed carnis solius substantia extinguitur; quando et in caeteris hominibus, qui non sunt caro tantummodo, sed caro et anima, caro quidem sola incursum interitus mortisque patitur, extra leges autem interitus et mortis anima incorrupta cernatur? Hoc enim et ipse Dominus hortans [Col. 0935C] nos ad martyrium et ad contemptum omnis humanae potestatis aiebat: Ne timueritis eos qui corpus occidunt, animam autem occidere non possunt (Matth. X, 28). Quod si anima immortalis occidi aut interfici non potest in quovis alio, licet [2 1Kb] corpus et caro sola possit interfici, quanto magis utique Verbum Dei et Deus in Christo interfici omnino non potuit, cum caro sola et corpus occisum sit? Si enim hanc habet generositatem immortalitatis anima in quovis homine, ut non possit interfici, multo magis hanc habet potestatem generositas Verbi Dei, ut non possit occidi. Nam si potestas hominum ad interficiendam sacram Dei potestatem, et si crudelitas humana ad interficiendam animam deficit; multo magis ad Dei Verbum interficiendum deficere debebit. Nam cum ipsa anima, [Col. 0935D] quae per Dei Verbum facta est, ab hominibus non occiditur; multo magis utique Verbum Dei perimi non posse credetur. Et si plus non potest hominum [Col. 0936A] cruenta saevitia adversus homines, quam ut tantummodo corpus occidat; quanto magis utique in Christo non valebit, quam ut idem [3 1Kb] tantummodo corpus occidat: ut dum per haec colligitur non nisi hominem in Christo interfectum, appareat ad mortalitatem Sermonem [4 1Kb] in loco non esse deductum. Nam si Abraham, et Isaac, et Jacob quos homines tantummodo constat fuisse, manifestum est vivere (omnes enim, inquit, illi vivunt Deo (Luc. XX, 38), nec mors in illis animam perimit, quae corpora ipsa dissolvit; jus enim suum exercere potuit in corpora, in animas exercere non valuit: aliud enim in illis mortale, et ideo mortuum; aliud in illis immortale, et ideo intelligitur non extinctum! ob quam causam vivere Deo pronuntiati, et dicti sunt); multo magis utique [Col. 0936B] mors in Christo adversum solam materiam corporis potuit valere, adversus divinitatem sermonis non potuit se exercere [5 1Kb] . Frangitur enim potestas mortis, ubi intercedit auctoritas immortalitatis.



CAPUT XXVI, al. XXI. Adversus autem Sabellianos Scripturis probat alium esse Filium, alium Patrem.

Sed ex hac occasione quia Christus non homo tantum, sed et Deus, Divinarum Litterarum sacris auctoritatibus approbatur, alii haeretici erumpentes statum in Christo religionis concutere machinantur, hoc ipso Patrem Deum volentes ostendere Christum esse, dum non homo tantum asseritur, sed et Deus promitur. Sic enim, inquiunt: si unus esse Deus [Col. 0936C] promitur, Christus autem Deus; ergo, inquiunt, si Pater et Christus est unus Deus, Christus Pater dicetur. In quo errare probantur Christum non noscentes, sed sonum nominis approbantes: nolunt enim illum secundam esse personam post Patrem, sed ipsum Patrem. Quibus quia facile respondetur, pauca dicentur. Quis enim non secundam Filii post Patrem agnoscat esse personam, cum legat dictum a Patre consequenter ad Filium: Faciamus hominem ad imaginem et similitudinem nostram (Gen. I, 26, 27); et post haec relatum, et fecit Deus hominem, ad imaginem Dei fecit illum? Aut cum inter manus teneat: Pluit Dominus super Sodomam et Gomorrham ignem et sulphur a Domino de coelo? (Gen. XIX, 24.) Aut cum ad Christum [6 1Kb] : Filius meus es tu, ego hodie genui te; postula [Col. 0936D] a me, et dabo tibi gentes haereditatem tuam, et possessionem tuam terminos terrae? (Psal. II, 7, 8.) Aut cum etiam ille desideratus scriba ait: Dixit Dominus [Col. 0937A] Domino meo: Sede a dextris meis, donec ponam inimicos tuos, scabellum pedum tuorum? (Psal. CIX, I.) Aut cum Isaiae prophetias explicans, invenit positum sic: Haec dicit Dominus Christo [1 16Kb] meo Domino? (Isa. XLV, 1.) Aut cum legit: Non descendi de coelo ut faciam voluntatem meam, sed voluntatem ejus qui misit me? (Joan. VI, 38.) Aut dum invenit positum: Quoniam qui me misit, major me est? (Joan. XIV, 28.) Aut cum considerat scriptum: Eo ad patrem meum et Patrem vestrum, Deum meum et Deum vestrum? (Joan. XX, 17.) Aut quando habet cum caeteris [2 1Kb] collocatum: Sed in lege vestra scriptum est, quia duorum testimonium verum est; ego de me testificor, et testificatus est de me qui me misit Pater? (Joan. VIII, 17, 18.) Aut quando vox de coelo redditur: Et honorificavi, et honorificabo? [Col. 0937B] (Joan. XII, 28.) Aut quando a Petro respondetur et dicitur: Tu es Filius Dei vivi? (Matth. XVI, 16.) Aut quando ab ipso Domino sacramentum hujus revelationis approbatur, et dicitur: Beatus es, Simon Barjona: quoniam hoc tibi non revelavit caro et sanguis, sed Pater meus qui in coelis est? (Ibid. v. 17.) Aut quando ab ipso Christo exprimitur: Pater, clarifica me eo honore quo fui apud te, antequam mundus fieret? (Joan. XVII, 5.) Aut cum ab eodem dicitur: Pater, sciebam quia semper me audis; verum propter circumstantes dixi, ut credant quia tu me misisti? (Joan. XI, 42.) Aut cum definitio regulae ab ipso Christo collocatur, et dicitur: Haec est autem vita aeterna, ut sciant te unum et verum Deum, et quem misisti Jesum Christum. Ego te honorificavi super terram, opus perfeci quod dedisti [Col. 0937C] mihi? (Joan. XVII, 3, 4.) Aut cum item ab eodem asseritur et dicitur: Omnia mihi tradita sunt a Patre meo? (Luc. X, 22.) Aut cum sedere ad dexteram Patris (Psal. CIX, 1; Marc. XVI, 9; Hebr, I, 3), et a Prophetis et ab Apostolis approbatur? Et satis longum facio, si enisus fuero omnes omnino ad hanc partem voces congregare; quandoquidem non tam veteris quam etiam novi Testamenti Scriptura divina ubique ostendat, illum ex Patre natum, per quem facta sunt omnia, et sine quo factum est nihil, qui obedierit [Col. 0938A] semper Patri et obediat, semper habentem rerum omnium potestatem, sed qua traditam, sed qua concessam, sed qua a Patre proprio sibi indultam. Quid enim tam evidens potest esse, hunc non Patrem esse, sed Filium, quam quod obediens Patri Deo proponitur, ne si Pater esse credatur, alteri jam Deo Patri Christus subjectus esse dicatur.



CAPUT XXVII. al. XXII. Pulchre respondet ad illud: Ego et Pater unum sumus, quod illi pro se intendebant.

Sed quia frequenter intendunt illum nobis locum quo dictum sit: Ego et Pater unum sumus (Joan. X, 30); et in hoc illos aeque facile vincemus. Si enim erat, ut haeretici putant, Pater Christus, oportuit dicere [3 1Kb] : [Col. 0938B] Ego et Pater unus sum (Joan. X, 30). [4 1Kb] At cum Ego dicit, deinde Patrem infert, dicendo, Ego et Pater, proprietatem personae suae, id est Filii, a paterna auctoritate discernit atque distinguit, non tantummodo de sono nominis, sed etiam de ordine dispositae potestatis; qui potuisset dicere: Ego Pater, si Patrem se esse meminisset. Et quia dixit unum, intelligant haeretici quia non dixit unus. Unum enim neutraliter positum societatis concordiam, non unitatem personae, sonat. Unum enim non unus esse dicitur, quoniam nec ad numerum refertur, sed ad societatem alterius expromitur [5 1Kb] . Denique adjicit dicens, sumus, non sum; ut ostenderet per hoc quod dixit, sumus [6 1Kb] , et Pater, duas esse personas. Unum autem quod ait, ad concordiam et eamdem sententiam et ad ipsam charitatis [Col. 0938C] societatem pertinet [7 1Kb] ; ut merito unum sit Pater et Filius, per concordiam, et per amorem, et per dilectionem. Et quoniam ex Patre est; quidquid illud est [8 1Kb] , Filius est: manente tamen distinctione, ut non sit Pater ille qui Filius; quia nec Filius ille qui Pater est. Nec enim, sumus, addidisset, si unum se et solitarium Patrem, Filium factum esse meminisset. Denique novit hanc concordiae unitatem et Apostolus Paulus, cum personarum tamen distinctione. Nam cum ad Corinthios scriberet: Ego, inquit, [Col. 0939A] plantavi, Apollo rigavit; sed Deus incrementum dedit. Itaque neque qui plantat est quidquam, neque qui rigat: sed qui incrementum dat Deus. Qui autem plantat, et qui rigat unum sunt (I Cor. III, 6, 7, 8). Quis autem non intelligat alterum esse Apollo, alterum Paulum, non eumdem atque ipsum Apollo pariter et Paulum? Denique et diversa uniuscujusque sunt officia prolata: alter enim qui plantat, et alter qui rigat; hos tamen duos, non quod unus sit, sed quod unum sint proposuit Apostolus Paulus; ut alter quidem sit Apollo, alter vero Paulus, quantum ad personarum distinctionem pertinet (quantum vero [1 13Kb] ad concordiam pertinet); unum ambo sint. Nam quando duorum una sententia est, veritas una est, fides una est, una atque eadem religio est, unus etiam Dei timor est, unum sunt, etiam si duo sint; ipsum sunt, dum [Col. 0939B] ipsum sapiunt. Etenim quos personae ratio invicem dividit, eosdem rursus invicem religionis ratio conducit. Et quamvis idem atque ipsi non sint; dum idem sentiunt, ipsum sunt [2 1Kb] ; et cum duo sint, unum sunt, habentes in fide societatem, etiam si gerant in personis diversitatem. Denique cum ad has voces Domini imperitia fuisset Judaica commota, et temere ad usque saxa succensa, ita ut discurrerent, et dicerent: Non te lapidamus propter bonum opus, sed propter blasphemiam, et quia tu cum homo sis, facis te Deum (Joan. X, 33); distinctionem posuit Dominus in ratione reddenda, quomodo se Deum aut dixisset aut intelligi vellet. Quem Pater sanctificavit, inquit, et misit in hunc mundum, vos dicitis quia blasphemas, quia dixi, Filius Dei sum? (Ibid. v. 36.) Etiam heic [Col. 0939C] Patrem habere se dixit. Filius est ergo, non Pater; Patrem enim confessus se fuisset, si Patrem se esse meminisset: et sanctificatum se a suo Patre esse proponit. Dum ergo accipit sanctificationem a Patre, minor Patre est: minor autem Patre consequenter est [3 1Kb] , sed Filius. Pater enim si fuisset, sanctificationem dedisset, non accepisset. Et nunc autem profitendo se accepisse sanctificationem a Patre; hoc ipso [4 1Kb] , quo Patre se minorem accipiendo ab ipso sanctificationem probat, Filium se esse, non Patrem monstravit. Missum praeterea se esse dicit, ut per hanc obedientiam qua venit Dominus Christus, missus, non Pater, sed Filius probetur; qui misisset utique, si Pater fuisset: missus autem non fuit Pater, ne Pater subditus alteri Deo, dum mittitur, probaretur. [Col. 0940A] Et tamen post haec adjicit, quod omnem omnino ambiguitatem dissolveret, et totam controversiam erroris extingueret. Ait enim in ultima parte sermonis: Vos dicitis quia blasphemas, quia dixi, Filius Dei sum. Ergo si evidenter Filium Dominus se, non Patrem esse testatur, magnae temeritatis et ingentis est furoris exemplum, contra ipsius Christi Domini testimonium controversiam divinitatis et religionis agitare, et Christum Jesum Patrem esse dicere, cum animadvertat illum non Patrem se, sed Filium comprobasse.



CAPUT XXVIII. Pro Sabellianis etiam nihil facere illud: Qui videt me, videt et Patrem, probat.

Adhuc adjiciam illam quoque partem in qua dum haereticus [5 1Kb] quasi oculo quodam gaudet propriae [Col. 0940B] veritatis et luminis amisso, totam caecitatem sui agnoscat erroris. Identidem enim et frequenter opponit quia dictum sit: Tanto tempore vobiscum sum, et non agnoscitis me? Philippe, qui vidit me, vidit et Patrem. (Joan. XIV, 9). Sed quod non intelligit, discat. Culpatur Philippus, et jure quidem meritoque, quia dixerit: Domine, ostende nobis Patrem, et sufficit nobis. (Ibid. v. 8). Quando enim ex Christo aut audierat istud, aut didicerat quasi esset Pater Christus? cum contra magis quod Filius esset, non quia Pater, frequenter audisset, et saepe didicisset. Quod enim dixit Dominus, si me cognovistis, et Patrem meum cognovistis, et amodo nostis illum, et vidistis illum, (Joan. XIV, 7), non sic dixerat ut se Patrem vellet intelligi; sed quoniam qui penitus et plene et cum tota [Col. 0940C] fide et tota religione accessit ad Dei Filium, omnibus modis per ipsum Filium in quem sic credit, ad Patrem perventurus sit, eumdemque visurus. Nemo enim, inquit, potest venire ad Patrem nisi per me. (Ibid. v. 6). Et ideo ad Patrem Deum non tantum venturus est, et cogniturus ipsum Patrem; sed etiam sic tenere debet, atque ita animo ac mente praesumere, quasi jam noverit Patrem pariter et viderit. Saepe enim Scriptura divina quae nondum facta sunt pro factis annuntiat, quia sic futura sunt: et quae omnibus modis fieri habent, non quasi futura sint praedicat, sed quasi facta sint narrat. Denique cum nondum temporibus Isaiae prophetae Christus natus fuisset, quia puer, aiebat, natus est [6 1Kb] nobis (Isa. IX, 6); et cum nondum accessum esset ad Mariam [Col. 0941A] (Isa. VIII, 3), et accessi ad [1 1Kb] prophetissam, dicebat, et concepit et peperit filium. Et cum nondum sinum Patris Christus exposuisset, referebat: Et [2 1Kb] vocabitur nomen ejus magni consilii Angelus (Ibid. IX, 6). Et cum nondum fuisset passus, quasi ovis, pronuntiabat, ad jugulationem adductus est (Ibid. LIII, 7). Et cum adhuc crux nusquam esset, aiebat: Tota die expandi manus meas ad populum non credentem (Ibid. LXV, 2). Et cum nondum injuriose potatus fuisset; in siti, ait, mea potaverunt me aceto (Psal. LXVIII, 22). Et cum spoliatus adhuc non fuisset, dicebat: Super vestem meam miserunt sortem: et dinumeraverunt ossa mea: effoderunt manus meas, et pedes (Psal. XXI, 19. 18. 17). Providens enim Scriptura divina pro factis dicit quae futura scit, et pro perfectis dicit [Col. 0941B] quae futura habet, quae sine dubitatione ventura sunt. Et ideo Dominus in praesenti loco dicebat: Amodo nostis illum, et vidistis. Dicebat enim visum iri ab eo Patrem, quisquis Filium secutus fuisset; non quasi Filius ipse esset Pater visus, sed quod praemium consecuturus esset, quisquis illum sequi et discipulus ejus esse voluisset, ut videre Patrem posset: nam et imago est Dei Patris: ut his etiam illud accedat quoniam sicut Pater operatur, ita operatur et Filius, (Joan. V, 17). Et imitator est Filius omnium operum paternorum; ut perinde habeat unusquisque, quasi jam viderit Patrem, dum eum videt qui invisibilem Patrem in omnibus operibus semper imitatur. Caeterum si ipse Pater est Christus, quomodo confestim adjicit et dicit, Qui credit in me, opera quae ego facio [Col. 0941C] et ipse faciet: et majora his faciet, quia ego ad Patrem vado? (Joan. XIV, 12.) Et adhuc subnectit: Si diligitis me, praecepta mea servate: et ego rogabo Patrem, et alium advocatum dabit vobis (Ibid. v. 15. 16). Post quae etiam illud subnectit: Si quis me diligit, sermonem meum custodiet: et Pater meus diliget illum, et ad eum veniemus, et mansionem apud illum faciemus (Ibid. v. 23). Nec non etiam [3 1Kb] subdidit illud quoque; Advocatus autem ille Spiritus sanctus quem missurus est Pater, ille vos docebit et commemorabit omnia quaecumque dixero (Ibid. v. 26). [4 1Kb] Praemittit adhuc istum locum, quo ostendat se esse Filium, et merito subdidit, et dicit: Si me diligeretis, gauderetis, quia eo ad Patrem: quia Pater major [5 1Kb] me est (Ibid. v. 28). Quid autem cum etiam illa subnectit; Ego sum [Col. 0941D] vitis vera, et Pater meus agricola: omme sarmentum in me non afferens fructum tollit illud, et omne fructiferum purgat, ut fructum ampliorem ferat? (Joan. XV, 1, 2.) Instat adhuc et adjicit: Sicut dilexit me Pater, [Col. 0942A] et ego dilexi vos: manete in mea charitate. Si mandata mea servaveritis, manebitis in mea charitate; sicut ego Patris mandata servavi, et maneo in ejus charitate (Joan. XV, 9, 10). Adhuc ingerit, et dicit: Dixi autem vos amicos, quia omnia quae audivi a Patre meo, nota vobis feci (Ibid. v. 15). Aggregat etiam hoc: Sed haec omnia facient vobis propter nomen meum, quia ignorant eum qui me misit (Ibid. v. 21). Haec ergo numquam post illa evidenter illum non Patrem, sed Filium esse testantia, Dominus subdidisset; si aut Patrem se esse meminisset, aut Patrem se vellet intelligi: nisi quoniam ut illud exprimeret, perinde unumquemque jam habere debere, dum imaginem Dei Patris per Filium videt, atque si viderit Patrem: quandoquidem unusquisque credens in Filium exerceatur [Col. 0942B] in imaginis contemplatione, ut assuefactus ad divinitatem videndam in imagine, proficere possit et crescere usque ad Dei Patris omnipotentis perfectam contemplationem. Et quoniam qui hoc animo ac mente combiberit, et de omnibus sic futurum esse crediderit, Patrem quem visurus sit, quasi jam quodammodo viderit, et hic jam sic habeat, quasi teneat quod habiturum se pro certo sciat. Caeterum, si ipse Pater fuisset, quid quasi futurum praemium repromittebat quod jam praestiterat et dederat? Nam quoniam dicit: Beati mundo eorde, quia ipsi Deum videbunt (Matth. V, 8); polliceri deprehenditur contemplationem et aspectum Patris; ergo nondum dederat: cur enim repromitteret, si jam dedisset? Dederat enim si Pater esset; videbatur enim, et contingebatur. [Col. 0942C] Quando autem dum contingitur ipse Christus et videtur, repromittit tamen et dicit, quoniam qui mundo fuerit corde, Deum videbit; hoc ipso probat Patrem se non esse, qui tunc praesens cum videretur repromittebat, quod Patrem visurus esset quisquis mundo corde fuisset. Erat ergo repromittens haec, non Pater, sed Filius: quia qui Filius erat, quod videri habebat repromittebat; cujus repromissio supervacua fuisset, nisi Filius fuisset. Cur enim repromittebat mundis corde ut viderent Patrem, si jam tunc qui praesentes erant, Patrem Christum videbant? Sed quia Filius erat, non Pater; merito et Filius, quia Imago Dei, tunc videbatur; et Pater, quia invisibilis, mundis corde, ut videretur, repromittitur et notatur. Haec igitur satis sit, etiam adversus [Col. 0942D] istum haereticum dictasse, pauca de multis. Campus enim, et quidem latus ac fusus aperietur, plenius haereticum istum si agitare voluerimus; quandoquidem [6 1Kb] duobus istis locis, quibusdam effossis luminibus [Col. 0943A] orbatus, totus sit in doctrinae suae caecitate superatus.



CAPUT XXIX. Deinceps fidei auctoritatem admonere nos docet, post Patrem et Filium, credere etiam IN SPIRITUM SANCTUM: cujus operationes ex Scripturis recenset.

Sed enim ordo rationis et Fidei auctoritas digestis vocibus et Litteris Domini, admonet nos, post haec credere etiam in Spiritum sanctum, olim Ecclesiae repromissum, sed statutis temporum opportunitatibus redditum. Est enim per Joelem prophetam repromissus, sed per Christum redditus. In novissimis, inquit, diebus effundam de Spiritu meo super servos et ancillas meas (Joel. II, 28). Dominus autem: Accipite Spiritum [Col. 0943B] sanctum; quorum remiseritis peccata, erunt remissa; et quorum retinueritis, erunt retenta (Act. II, 17. Joan. XX, 22, 23). Hunc autem Spiritum sanctum Dominus Christus modo (Joan. XIV, 16, 17) Paraclitum appellat, modo Spiritum veritatis esse pronuntiat; qui non est in Evangelio novus, sed nec nove datus: nam hic ipse et in Prophetis populum accusavit, et in Apostolis advocationem Gentibus praestitit. Nam illi ut accusarentur merebantur, quia contempserant Legem: et qui ex Gentibus credunt, ut patrocinio Spiritus adjuventur merentur, quia ad Evangelicam pervenire gestiunt legem. Differentia sane in illo genera officiorum: quoniam in temporibus differens ratio causarum: nec ex hoc tamen ipse [1 1Kb] diversus, qui haec sic gerit; nec alter est, dum sic agit: sed unus atque ipse est, [Col. 0943C] dividens officia sua per tempora, et rerum occasiones atque momenta. Denique Apostolus Paulus: Habentes, inquit, eumdem Spiritum, sicut scriptum est: Credidi propter quod locutus sum; et nos credimus, ideo loquimur (II Cor. IV, 13). Unus ergo et idem Spiritus, qui in Prophetis et Apostolis; nisi quoniam ibi ad momentum, heic semper. Caeterum ibi, non ut semper in illis inesset: heic, ut in illis semper maneret: et ibi mediocriter distributus, heic totus effusus; ibi parce datus, heic large commodatus; nec tamen ante resurrectionem Domini exhibitus, sed [2 1Kb] post resurrectionem Christi contributus. Rogabo enim, aiebat, Patrem: et alium advocatum dabit vobis, ut vobiscum sit in aeternum, Spiritum veritatis (Joan. XIV, 16, 17). Et: Cum venerit advocatus ille, quem ego missurus sum vobis [Col. 0943D] a Patre meo, Spiritum veritatis, qui de Patre meo procedit (Joan. XV, 26). Et: Si non abiero ego, advocatus ille non veniet ad vos: si autem ego abiero, remittam illum ad vos (Joan. XVI, 7). Et: Cum venerit Spiritus [Col. 0944A] veritatis, ille vos diriget in omnem veritatem (Joan. XVI, 13). Et quoniam Dominus in coelos esset abiturus, Paraclitum discipulis necessario dabat, ne illos quodammodo pupillos, quod minime decebat, relinqueret, et sine advocato et quodam tutore desereret. Hic est enim qui ipsorum animos mentesque firmavit, qui Evangelica Sacramenta distinxit, qui in ipsis illuminator rerum Divinarum fuit, qui confirmati pro nomine Domini nec carceres nec vincula timuerunt; quin immo ipsas saeculi potestates et tormenta calcaverunt, armati jam scilicet per ipsum atque firmati, habentes in se dona, quae hic idem Spiritus Ecclesiae Christi sponsae quasi quaedam ornamenta distribuit et dirigit. Hic est enim qui Prophetas in Ecclesia constituit, Magistros erudit, linguas dirigit, virtutes et sanitates [Col. 0944B] facit, opera mirabilia gerit, discretiones spirituum porrigit, gubernationes contribuit, consilia suggerit, quaeque alia sunt charismatum dona componit et digerit; et ideo Ecclesiam Domini undique, et in omnibus perfectam et consummatam facit. Hic est qui in modum columbae, posteaquam Dominus baptizatus est, super eum venit et mansit (Matth. III, 16), habitans in solo Christo plenus et totus, nec in aliqua mensura aut portione mutilatus, sed cum tota sua redundantia [3 1Kb] cumulate distributus et missus; ut ex illo delibationem quamdam gratiarum caeteri consequi possint; totius sancti Spiritus in Christo fonte remanente, ut ex illo donorum atque operum venae ducerentur, Spiritu sancto in Christo affluenter habitante. Hoc etenim jam prophetans Isaias aiebat: [Col. 0944C] Et [4 1Kb] requiescet, inquit, super eum Spiritus sapientiae et intellectus, Spiritus consilii et virtutis, Spiritus scientiae et pietatis, et implebit eum Spiritus timoris Dei (Isa. XI, 2, 3). Hoc idem atque ipsum et alio in loco ex persona ipsius Domini: Spiritus Domini super me propter quod unxit me, evangelizare pauperibus misit me (Isa. LXI, 1). Similiter David: Propterea unxit te, Deus, Deus tuus oleo laetitiae a consortibus tuis (Psal. XLIV, 8). De hoc apostolus Paulus: Qui enim Spiritum Christi non habet, hic non est ejus (Rom. VIII, 9). Et: Ubi Spiritus Domini, ibi libertas (II Cor. III, 17). Hic est qui operatur ex aquis secundam nativitatem, semen quoddam divini generis, et consecrator coelestis nativitatis, pignus promissae haereditatis (Ephes. I, 14), et quasi chirographum quoddam aeternae salutis; [Col. 0944D] qui nos Dei faciat templum (I Cor. VI, 19), et nos ejus efficiat domum; qui interpellat divinas aures pro nobis gemitibus ineloquacibus (Rom. VIII, 26), advocationis implens officia, et defensionis exhibens munera; [Col. 0945A] inhabitator corporibus nostris datus, et sanctitatis effector: qui id agens in nobis ad aeternitatem, et ad resurrectionem immortalitatis corpora nostra producat, dum illa in se assuefacit cum coelesti virtute misceri, et cum Spiritus sancti divina aeternitate sociari. Erudiuntur enim in illo, et per ipsum corpora nostra ad immortalitatem proficere, dum ad decreta ipsius discunt se moderanter temperare. Hic est enim qui contra carnem desiderat, quia caro contra ipsum repugnat (Gal. V, 17). Hic est qui inexplebiles cupiditates coercet, immoderatas libidines frangit, illicitos ardores extinguit, flagrantes impetus vincit, ebrietates rejicit, avaritias repellit, luxuriosas comessationes [1 1Kb] fugat, charitates nectit, affectiones constringit, sectas repellit, regulam veritatis expedit, haereticos [Col. 0945B] revincit, improbos foras expuit, Evangelia custodit. De hoc [2 1Kb] idem Apostolus: Non enim spiritum mundi accepimus, sed Spiritum qui ex eo est (I Cor. II, 12). De hoc exultat, et dicit: Puto autem quia et ego Spiritum Dei habeo (I Cor. VII, 40). De hoc dicit: Et [3 9Kb] Spiritus Prophetarum prophetis subjectus est (I Cor. XIV, 32). De hoc refert: Spiritus autem manifeste dicit, quia in novissimis temporibus recedent quidam a fide, attendentes spiritibus seductoribus, doctrinis daemoniorum, in hypocrisi mendacia loquentium, cauteriatam habentium conscientiam suam (I Tim. IV, 1). In hoc Spiritu positus nemo umquam dicit anathema Jesu (I Cor. XII, 3): nemo negavit Christum Dei Filium, aut repudiavit creatorem Deum: nemo contra Scripturas ulla sua verba depromit: nemo alia et sacrilega decreta [Col. 0945C] constituit: nemo diversa jura conscribit. In hunc quisquis blasphemaverit, remissionem non habet, non tantum in isto saeculo, verum etiam nec in futuro (Matth. XII, 32). Hic in Apostolis Christo testimonium reddit, in Martyribus constantem fidem religionis ostendit, in Virginibus admirabilem continentiam signatae [4 1Kb] castitatis includit, in caeteris incorrupta et incontaminata doctrinae Dominicae jura custodit, haereticos [Col. 0946A] destruit, perversos corrigit, infideles arguit, simulatores ostendit, improbos quoque corrigit, Ecclesiam incorruptam et inviolatam, perpetuae virginitatis et veritatis sanctitate custodit.



CAPUT XXX. Denique quantum dicti haeretici erroris sui originem inde rapuerint, quod animadverterent scriptum: unus Deus: etsi Christum Deum et Patrem Deum dicamus, non magis tamen duos Deos Scripturam proponere, quam duos Dominos aut duos Magistros.

Et [5 2Kb] haec quidem de Patre et de Filio et de Spiritu sancto breviter sint nobis dicta, et strictim posita, et non longa disputatione porrecta. Latius enim potuerunt porrigi, et [6 1Kb] propensiore disputatione produci; [Col. 0946B] quandoquidem ad testimonium, quod ita se habeat fides vera, totum et Vetus et Novum Testamentum possit adduci. Sed quia obluctantes adversus veritatem semper haeretici, sincerae traditionis et Catholicae fidei controversiam solent trahere, scandalizati in Christum quod etiam Deus et per Scripturas asseratur, et a nobis hoc esse credatur; merito a nobis (ut omnis a fide nostra auferri possit haeretica calumnia) de eo quod et Deus sit Christus sic est disputandum, ut non impediat Scripturae veritatem; sed nec nostram fidem, qua unus Deus et per Scripturas [7 1Kb] promitur, et a nobis tenetur et creditur. Tam enim illi qui Jesum Christum ipsum Deum Patrem dicunt, quam etiam illi qui hominem illum tantummodo esse voluerunt, erroris sui et perversitatis origines et causas [Col. 0946C] inde rapuerunt: quia cum animadverterent scriptum esse quod unus sit Deus, non aliter putaverunt istam tenere se posse sententiam, nisi aut hominem tantum Christum, aut certe Deum Patrem putarent esse credendum. Sic enim calumnias suas colligere consueverunt, ut errorem proprium approbare nitantur. Et quidem illi qui Jesum Christum Patrem dicunt, ista praetendunt: Si [8 1Kb] unus Deus; Christus autem [Col. 0947A] Deus: Pater est Christus, quia unus Deus; si non Pater sit Christus, dum et Deus Filius Christus, duo Dii contra Scripturas introducti esse videantur. Qui autem hominem tantummodo Christum esse contendunt, ex diverso sic colligunt: Si alter Pater, alter [1 1Kb] est Filius: Pater autem Deus, et Christus Deus: non ergo unus Deus, sed duo dii introducuntur pariter, Pater et Filius; ac si unus Deus, consequenter homo Christus, ut merito Pater sit Deus unus. Re vera quasi inter duos latrones crucifigitur Dominus, quomodo fixus aliquando est: et ita excipit haereticorum istorum ex utroque latere sacrilega convicia. Sed neque Scripturae sanctae, neque nos causas illis perditionis et caecitatis afferimus, si qua in medio Divinarum Litterarum evidenter posita aut videre nolunt, [Col. 0947B] aut videre non possunt. Nos enim et scimus et legimus et credimus et tenemus unum esse Deum, qui fecit coelum pariter ac terram, quoniam nec alterum novimus, aut nosse (cum nullus sit) aliquando poterimus. Ego sum, inquit, Deus: et non est praeter me justus et salvans (Isa. XLIII, 11). Et alio in loco: Ego primus [2 1Kb] et novissimus, et praeter me non est Deus. Quis sicut ego (Ibid. XLIV, 6, 7)? Et: Quis mensus est palmo coelum, et terram pugillo? quis suspendit montes in pondere, et nemora in statera (Ibid. XL, 12)? Et Ezechias: Ut sciant omnes quia tu es Deus solus (Isa. XXXVII, 20). Ipse praeterea Dominus: Quid me interrogas de bono? unus Deus bonus (Matth. XIX, 17). Apostolus quoque Paulus: Qui solus, inquit, habet immortalitatem, et lucem habitat inaccessibilem: quem vidit hominum [Col. 0947C] nemo, nec videre potest (I Tim. VI 16). Et alio in loco: Mediator autem unius non est; Deus autem unus est (Gal. III, 20). Sed quomodo hoc tenemus et legimus et credimus, [3 1Kb] sic Scripturarum coelestium nullam partem praeterire debemus: quippe cum etiam illa quae in Scripturis sunt posita Christi divinitatis insignia, nullo modo debemus recusare, ne Scripturarum auctoritatem corrumpendo, integritatem fidei sanctae corrupisse teneamur. Et hoc ergo credamus, [4 1Kb] siquidem fidelissimum, Dei Filium Jesum Christum [Col. 0948A] Dominum et Deum nostrum: quoniam, in principio erat Verbum, et Verbum erat apud [5 1Kb] Deum, et Deus erat Verbum. Hoc erat in principio apud Deum (Joan. I, 1, 2). Et: Verbum caro factum est, et habitavit in nobis (Ibid. 14). Et: Dominus meus et Deus meus (Joan. XX, 28). Et: Quorum Patres, et ex quibus Christus secundum carnem, qui est super omnia Deus benedictus in saecula (Rom. IX, 5). Quid ergo dicemus? Numquid duos Deos Scriptura proponit? Quomodo ergo dicit, quia Deus unus est? Aut numquid non et Christus Deus est? Quomodo ergo, Dominus meus et Deus meus, Christo dictum est? Totum igitur hoc nisi cum propria veneratione et legitima [6 1Kb] disputatione teneamus, merito scandalum haereticis praebuisse credemur; non utique ex Sripturarum coelestium vitio [Col. 0948B] quae numquam fallunt, sed humani erroris praesumptione, qua haeretici esse voluerunt [7 1Kb] . Et in primis illud retorquendum in istos qui duorum nobis Deorum controversiam facere praesumunt. Scriptum est quod negare non possunt, quoniam unus est Dominus (Deut. VI, 4; Ephes. IV, 5). De Christo ergo quid sentiunt? Dominum esse, aut illum omnino non esse [8 1Kb] ? Sed Dominum illum omnino non dubitant: ergo si vera est illorum ratiocinatio, jam duo sunt Domini. Quomodo igitur jam secundum Scripturas, unus est Dominus [9 1Kb] ? Et Magister unus (Matth. XXIII, 8, 10) Christus est dictus, at tamen legimus, quod Magister sit etiam apostolus Paulus (II Tim. I, 11). Non ergo jam unus Magister: duos enim Magistros secundum ista colligimus. Quomodo igitur secundum Scripturas [Col. 0948C] unus Magister Christus? Unus in Scripturis bonus dictus est Deus (Matth. XIX, 17; Marc. X, 18; Luc. XVIII, 19); sed [10 1Kb] iisdem in Scripturis bonus etiam Christus positus est. Non igitur, si recte colligunt, unus bonus, sed etiam duo boni. Quomodo igitur secundum Scripturarum fidem, unus bonus esse refertur? At si non putant [11 1Kb] aliqua ratione offici posse ei quod unus Dominus est, per id quod est Dominus et Christus; neque ei quod unus est Magister, per illud quod est Magister et Paulus; aut [12 1Kb] illi quod unus [Col. 0949A] est bonus, per illud quod bonus sit nuncupatus et Christus: eadem ratione intelligant offici non posse [1 1Kb] ab illo quod unus est Deus, ei quod Deus pronuntiatus est et Christus.



CAPUT XXXI. Sed Dei Filium Deum, ex Deo Patre ab aeterno natum, qui semper in Patre fuerit, secundam personam esse a Patre, qui nihil agat sine Patris arbitrio; eumdem et Dominum, et Angelum magni Dei consilii; in quem Patris divinitas per substantiae communionem sit tradita.

Est ergo Deus Pater omnium institutor et creator, solus originem nesciens, invisibilis, immensus, immortalis, aeternus, unus Deus; cujus neque magnitudini, neque majestati, neque virtuti quidquam non dixerim [Col. 0949B] praeferri, sed nec comparari potest [2 1Kb] . Ex quo, quando ipse voluit, Sermo Filius natus est: qui non in sono percussi aeris, aut tono coactae de visceribus vocis accipitur; sed in substantia prolatae a Deo virtutis agnoscitur: cujus sacrae et divinae nativitatis arcana nec Apostolus didicit, nec Prophetes comperit, nec Angelus scivit, nec creatura cognovit; Filio soli nota sunt qui Patris secreta cognovit. Hic ergo, cum sit genitus a Patre, semper est in Patre. Semper autem sic dico, ut non innatum, sed natum probem. Sed qui ante omne tempus est, semper in Patre fuisse dicendus est: nec enim tempus illi assignari potest, qui ante tempus est. Semper enim in Patre; ne Pater non semper sit Pater: [3 1Kb] quin et [4 1Kb] Pater illum etiam (quadam ratione) praecedit, quod necesse est [Col. 0949C] (quodammodo) prior sit qua Pater sit. Quoniam (aliquo pacto) antecedat necesse est eum qui habet originem, ille qui originem nescit. Simul [5 1Kb] ut hic minor sit, dum in illo esse se scit, habens originem, quia nascitur; et per Patrem quodammodo (quamvis [Col. 0950A] originem habet qua nascitur) [6 1Kb] vicinus in nativitate, dum ex eo Patre qui originem solus non habet, nascitur. Hic ergo quando Pater voluit, processit ex Patre: et qui in Patre fuit, processit ex Patre: et qui in Patre fuit, quia ex Patre fuit, cum Patre postmodum fuit, quia ex Patre processit: substantia scilicet illa divina, cujus nomen est Verbum, per quod facta sunt omnia, et sine quo factum est nihil. Omnia enim post ipsum sunt, quia per ipsum sunt. Et merito ipse est ante omnia, [7 1Kb] sed post Patrem, quando per illum facta sunt omnia, qui processit ex eo, ex cujus voluntate facta sunt omnia. Deus utique procedens ex Deo, secundam personam efficiens post Patrem qua Filius; sed non eripiens illud Patri, quod unus est Deus. Si enim natus non fuisset; innatus [Col. 0950B] comparatus cum eo qui [8 1Kb] esset innatus, aequatione in utroque ostensa, duos faceret innatos, et ideo duos faceret Deos. Si non genitus esset; collatus cum eo qui genitus non esset, et aequales inventi, duos Deos merito reddidissent non geniti; atque ideo duos Christus reddidisset Deos. Si sine origine esset ut Pater, inventus, et ipse principium omnium ut Pater, duo faciens principia; duos ostendisset nobis consequenter et Deos. Aut si et ipse Filius non esset, sed Pater generans de se alterum Filium; merito collatus cum Patre et tantus denotatus, duos Patres effecisset: et ideo duos approbasset etiam Deos. [9 1Kb] Si invisibilis fuisset, cum invisibili collatus par expressus, duos invisibiles ostendisset; et ideo duos comprobasset et Deos. Si incomprehensibilis, [Col. 0950C] si et caetera quaecumque sunt Patris; merito, dicimus, duorum Deorum quam isti confingunt, controversiam suscitasset. Nunc autem quidquid est, non ex se est, quia nec innatus est; sed ex Patre est, quia genitus est: sive dum Verbum est, sive dum Virtus [Col. 0951A] est, sive dum Sapientia est, sive dum Lux est, sive dum Filius est, et quidquid horum est, dum non aliunde est, quam, sicut diximus jam superius, ex Patre; Patri suo originem suam debens, discordiam divinitatis de numero duorum Deorum facere non potuit, qui ex illo qui est unus Deus, originem nascendo contraxit. Quo genere dum et unigenitus est, et primogenitus ex illo est qui originem non habet, unus [1 1Kb] est omnium rerum et principium et caput. Idcirco [2 1Kb] unum Deum asseruit, quem non sub ullo principio aut initio, sed initium potius et principium rerum omnium comprobavit. [3 1Kb] Filius autem nihil ex arbitrio suo gerit, nec ex consilio suo facit, nec a se venit, sed imperiis paternis omnibus et praeceptis obedit: ut quamvis probet illum nativitas Filium [Col. 0951B] (Hebr. V, 8); tamen morigera obedientia asserat illum paternae voluntatis, ex quo est, ministrum: ita dum se Patri in omnibus obtemperantem reddit, quamvis sit et Deus: unum tamen Deum Patrem de obedientia sua ostendit, ex quo et originem traxit. Et ideo duos [4 1Kb] Deos facere non potuit, quia nec duas origines fecit, qui ex eo qui originem non habet, principium nativitatis ante omne tempus accepit. [5 1Kb] Nam cum id sit principium caeteris quod innatum est (quod Deus solus Pater est qui extra originem est; ex quo hic est qui natus est), dum qui ex illo nascitur, merito ex eo venit qui originem non habet, principium probans illud esse ex quo ipse est: etiamsi Deus est qui natus est, unum tamen Deum ostendit, quem hic qui natus est, esse sine origine comprobavit. Est ergo Deus, sed in hoc ipsum genitus, ut [Col. 0951C] esset Deus. Est et Dominus, sed in hoc ipsum [6 1Kb] natus [Col. 0952A] ex Patre, ut esset Dominus. Est et (Isa. IX, 6) Angelus, sed ad annuntiandum magnum Dei consilium, ex Patre suo Angelus destinatus. [7 1Kb] Cujus sic divinitas traditur, [8 2Kb] ut non aut dissonantia aut inaequalitate divinitatis duos Deos reddidisse videatur. Subjectis enim ei quasi Filio omnibus rebus a Patre, dum (I Cor. XV, 28) ipse cum his quae illi subjecta sunt, Patri suo subjicitur, Patris quidem sui Filius probatur; caeterorum autem et Dominus et Deus esse reperitur. Ex quo dum huic qui est Deus omnia substrata traduntur, et cuncta sibi subjecta Filius accepta refert Patri; totam divinitatis auctoritatem rursus [9 1Kb] Patri remittit; unus Deus ostenditur verus et aeternus Pater; a quo solo haec vis divinitatis emissa, etiam in Filium tradita et directa, rursum [Col. 0952B] per substantiae communionem ad Patrem revolvitur. Deus quidem ostenditur Filius, cui divinitas tradita et porrecta conspicitur; et tamen nihilominus unus Deus Pater probatur, dum gradatim reciproco meatu illa majestas atque divinitas ad Patrem qui dederat eam, rursum ab illo ipso Filio missa revertitur et retorquetur; ut merito Deus Pater omnium Deus sit, [10 1Kb] et principium ipsius quoque Filii sui, quem Dominum genuit: Filius autem caeterorum omnium Deus sit, quoniam omnibus illum Deus Pater praeposuit quem genuit (I Tim. II, 5): ita Mediator Dei et hominum Christus Jesus omnis creaturae subjectam sibi habens a Patre proprio potestatem qua Deus est; eum tota creatura subdita sibi, concors Patri suo Deo inventus, unum et solum et verum [Col. 0952C] Deum Patrem suum, [11 1Kb] manente in illo quod etiam auditus est (Hebr., V, 7), breviter approbavit.




[Col. 0953]
DE CIBIS JUDAICIS EPISTOLA. (C)



CAPUT PRIMUM. Novatianus presbyter Romanus in secessu suo, tempore persecutionis Decianae, variis fratrum litteris provocatus, adversus Judaeos post superiores duas Epistolas de Circumcisione et de Sabbato, etiam hanc de Cibis Judaicis edidit.
[Col. 0953A]

Et si mihi, fratres sanctissimi, exoptatissimus dies ille et inter praecipuos beatosque referendus est quo litteras vestras et scripta suscipio; (quid enim me aliud nunc faciat [1 1Kb] liberiorem?) tamen non minus egregium diem et inter eximios arbitror computandum, [2 1Kb] quo similes vobis affectu debitae charitatis remittens, et ego ad vos compari voto litteras scribo. Nihil enim me, fratres sanctissimi, tantis constrictum [Col. 0953B] vinculis tenet, nihil tantis curarum ac sollicitudinum stimulis excitat et exagitat, quam ne jacturam vobis quamdam per absentiam meam putetis illatam, cui remedium connitor dare, dum elaboro vobis me praesentem frequentibus litteris exhibere. Quamquam ergo et officium debitum, et cura suscepta, et ipsa ministerii imposita persona hanc a me litterarum scribendarum exposcant necessitatem, tamen vos illam plus exaggeratis, dum me ad scribendum frequentioribus litteris provocatis, et pronum me licet ad ista charitatis solemnia magis impellitis, dum sine cessatione in Evangelio vos perstare monstratis: ex quo efficitur, ut et ego vos litteris meis non tam instruam jam cruditos, quam incitem paratos. Nam qui sincerum Evangelium et excretum [Col. 0953C] ab omni perversae labe doctrinae non tantum tenetis, verum etiam animose docetis, magistrum hominem non quaeritis; qui rebus ipsis vos doctores esse monstratis. Currentes igitur vos exhortor et vigilantes excito, et adversus spiritalia nequitiae (Ephes. VI, 12) dimicantes alloquor, et ad [3 13Kb] brabium cursu vocationis in Christo (Phil. III, 14) tendentes impello: ut tam haereticorum sacrilegis calumniis, quam etiam Judaeorum [Col. 0954A] otiosis fabulis calcatis et rejectis, traditionem solam Christi doctrinamque teneatis, ut condigne auctoritatem vobis ejus nominis vindicare possitis. Quam vero sint perversi Judaei, et ab intellectu suae Legis alieni, [4 1Kb] duabus epistolis superioribus, ut arbitror, plene ostendi, in quibus probatum est prorsus ignorare illos quae sit vera Circumcisio, et quid verum Sabbatum; quorum adhuc magis ac magis caecitas revincitur in hac epistola, in qua aliquid de Cibis ipsorum breviter disseritur: hinc etenim se solos sanctos, et caeteros omnes aestimant inquinatos.



CAPUT II. In primis Legem spiritalem esse tradit; et proinde cum cibus primus hominibus, solus arborum fructus fuerit, et usus carnis accesserit: Legem postmodum subsecutam, quae cibos discernens, quaedam quasi munda concessit animalia, quaedam interdixit quasi non munda, spiritaliter esse intelligendam: praesertim cum pronuntiata sint omnia valde bona, et etiam immunda animalia ad sobolem in arca Noe reservata sint; quae alioqui possent auferri, si propter inquinamentum suum aboleri debuissent.
[Col. 0954B]

Itaque in primis illud collocandum est, Legem spiritalem esse (Rom. VII, 14); quam si spiritalem negant, utique blasphemant: si [5 1Kb] devitantes blasphemiam, spiritalem confitentur; spiritaliter legant. Divina enim divine sunt recipienda, et sancta utique asserenda. Caeterum culpa gravis inuritur, si terrestris et humana sacris et spiritalibus Litteris doctrina praestatur; [Col. 0954C] quod ut ne fiat cavendum est. Caveri autem potest, si quae a Deo praecepta sunt sic tractentur, ne auctoritatem ejus imminuant assumpta; [6 1Kb] ne dum quaedam impura et non munda dicuntur, institutio illorum infamem reddiderit institutorem. Videbitur enim, reprobando quae fecit, opera propria damnasse, quae quasi bona probaverat: et in utroque inconstans, quod haeretici quidem volunt, [7 1Kb] videri [Col. 0955A] denotabitur; dum aut quae non erant munda benedixit, aut quae benedixerat, quia et munda et bona, postea reprobavit quasi non bona, quippe quia non munda; cujus consequenter enormitas perpetua manebit et controversia, si perseverat ista Judaica doctrina, quae omnibus viribus amputanda est: [1 1Kb] ut, dum quid enormiter ab ipsis traditur, a nobis tollatur: et operum suorum competens dispositio, et divinae [2 1Kb] Legis congruens et spiritalis illatio remittatur. Sed ut ab exordio rerum, et unde oportet incipiam; cibus [3 1Kb] primis hominibus solus arborum fuit foetus et fructus (Gen. I, 29). Nam a pomis usum postea ad fruges contulit culpa, conditionem conscientiae ipso [4 1Kb] situ corporis approbante. Nam et innocentia decerpturos alimenta ex arboribus, adhuc sibi bene [Col. 0955B] conscios homines ad superna subrexit, et commissum delictum ad conquirenda frumenta homines terrae soloque dejecit. Postea etiam (Ibid. IX, 3) usus carnis accessit, divina gratia humanis necessitatibus competentia ciborum genera [5 1Kb] prorsus opportunis temporibus porrigente. Nam et teneros et rudes homimines alere debebat mollior, cibus, [6 1Kb] et non sine labore confectus, ad emendationem scilicet; ne iterum liberet delinquere, si innocentiam impositus labor non admoneret. Et quia jam non paradisus custodiendus, sed mundus totus fuerat excolendus, robustior cibus carnis offertur, ut ad emolumenta culturae plus aliquid humanorum corporum viribus adderetur. Haec omnia gratia (ut dixi) et dispositione divina, ne aut minus redderetur robustior cibus [Col. 0955C] quo referti ad opera marcescerent, aut amplius tenerior, quo pro modo virium oppressi ferre non possent. Lex autem postmodum subsecuta cibos carnis cum discretione disposuit: quaedam enim ad [7 1Kb] usum, quasi munda contribuit et concessit animalia; quaedam interdixit, quasi non munda, et ipsos edentes inquinatura. Et mundorum quidem hanc formam dedit, ut quae ruminatione ruminent et ungulas findant, munda; immunda, quae neutrum horum vel alterum faciant (Levit. XI, 3, 4). Sic in piscibus quoque [8 1Kb] ea demum munda essent quae cooperta squamis et armata [Col. 0956A] remigiis (Levit. IX, 10); at quae contra, haec esse non munda. Alitum quoque discrimen induxit (Ib. v. 13), [9 1Kb] quidque aut reprobum judicaretur, aut mundum. Ita Lex solertiam maximam faciendae animalium separationis instituit, quae in unam benedictionis formam constitutio antiqua contraxit. Quid igitur dicemus? immunda [10 1Kb] ne ergo animalia? Quid est enim aliud, non munda, quam quae Lex a ciborum usibus separavit? Quid enim et illud quod jam diximus? Ergo institutor non mundorum Deus, et culpa factorum in artificem redundabit, qui non munda produxit: quod utique dicere extremae summaeque dementiae est, Deum accusare quasi instituerit immunda, et divinae majestati crimen inferre, quasi fecerit reproba: praesertim cum et pronuntiata sint valde bona (Gen. [Col. 0956B] I, 31), et quae bona ut crescerent et multiplicarentur, benedictionem ab ipso Deo sint consecuta. Insuper etiam (Ibid. VII, 2) in arca Noe praecepto Creatoris ipsorum ad sobolem reservata: ut et necessaria probarentur, dum custodiuntur; et bona, dum necessaria, probarentur: licet ibi quoque sit [11 1Kb] discrimen adjectum. Sed tamen vel tunc institutio istorum non mundorum funditus potuisset auferri, si propter inquinamentum suum [12 1Kb] debuisset aboleri.



CAPUT III. Non culpanda itaque immunda animalia, ne in Auctorem culpa revocetur: sed quando irrationale animal ob aliquid rejicitur, magis illud ipsum in eo qui rationalis est homine damnari: In animalibus proinde mores humanos actus et voluntates depingi.

[Col. 0956C] Quatenus ergo (ut Apostolo auctore monstravimus) spiritalis Lex ista spiritaliter recipienda est, ut Legis ratio divina et certa praestetur? Primo credendum est quidquid est a Deo institutum, mundum esse, et ipsa institutionis auctoritate purgatum: neque culpandum, ne in Auctorem culpa revocetur. Deinde Legem ad hoc filiis Israel datam, ut per illam proficerent et redirent ad mores bonos, quos [13 1Kb] cum a Patribus accepissent, in Aegypto propter consuetudinem barbarae gentis corruperant. Denique et decem Sermones illi in tabulis nihil novum docent, [Col. 0957A] sed quod obliteratum fuerat admonent: ut justitia in illis, ignium more, quasi afflatu quodam Legis, sopita recalesceret. Proficere autem poterant intellecto plns in hominibus vitia fugienda, quae Lex damnasset etiam in pecoribus. Nam quando irrationale animal ob aliquid rejicitur, magis illud ipsum in eo qui rationalis est homine damnatur [1 1Kb] . Et si in eo aliquid quod ex natura habet quasi inquinamentum notatur; plus culpabile, cum illud contra naturam in homine comperitur. Ergo, ut homines [2 1Kb] mundarentur, pecora culpata sunt; scilicet ut et homines qui eadem vitia haberent, aequales pecoribus aestimarentur. Quo pacto factum est, ut nec animalia damnarentur ab Institutore, sui culpa; et homines in pecoribus eruditi ad immaculatam institutionis [Col. 0957B] suae possent redire naturam. Considerandum enim quomodo Lex munda et non munda discernit: Munda, inquit, et ruminant et ungulam findunt; immunda neutrum faciunt, aut ex duobus unum aliquid. Omnia ista unus artifex fecit; et qui fecit ipse benedixit. Institutionem igitur mundam utriusque conspicio; quia et qui instituit sanctus est, et quae instituta sunt culpam non habent, dum hoc sunt quod facta sunt. Crimen enim numquam natura, sed voluntas perversa excipere consuevit. Quid ergo est? In animalibus mores depinguntur humani, et actus, et [3 1Kb] voluntates. Mundi, si ruminent, id est in ore semper habeant [4 1Kb] quasi cibum praecepta divina. Ungulam findunt, si firmo gradu innocentiae, justitiae omnisque virtutis vitae itinera conficiant. Eorum enim quae in duas ungulas [Col. 0957C] pedem dividunt, robustus semper incessus: dum lubricum partis alterius ungulae firmamento fulcitur, et in vestigii soliditate retinetur. Sic qui neutrum faciunt, immundi sunt: quorum nec in virtutibus firmus [5 1Kb] ingressus est, nec divinorum praeceptorum [6 1Kb] , more illius ruminationis, teritur cibus. [Col. 0958A] Nam et qui alterum faciunt, nec ipsi mundi, dum sunt ex altero debiles, nec in utroque perfecti. Hi autem sunt aut utrumque facientes, ut Fideles, qui mundi; aut alterum, ut Judaei et Haeretici, qui sunt inquinati; aut neutrum, ut ethnici, qui sunt consequenter immundi. Ita in animalibus, per Legem quasi quoddam humanae vitae speculum constitutum est, in quo imagines sanctionum considerent, ut plus vitiosa quaeque hominibus contra naturam commissa damnarentur, dum etiam naturaliter in pecoribus constituta culpantur. Nam quod in piscibus [7 1Kb] squamis aspera pro mundis habentur; asperi et hispidi et hirti et firmi et graves mores hominum probantur: quae autem sine his sunt, immunda; [8 1Kb] quia leves et lubrici et infidi et effeminati mores [Col. 0958B] improbantur. Quid enim vult sibi Lex cum dicit (Levit. XI, 4) Camelum non [9 1Kb] manducabis? Nisi quoniam de exemplo animalis vitam damnat [10 1Kb] enervem et criminibus tortuosam. Aut cum (Ibid. 7) suem [11 1Kb] cibo prohibet assumi? Reprehendit utique coenosam et luteam et gaudentem vitiorum sordibus vitam, bonum suum non in animi generositate, sed in sola carne ponentem. Aut cum (Ibid. 6) leporem? Accusat deformatos [12 1Kb] in feminam viros. Quis autem (Ibid. 29, 30) mustelae corpus cibum faciat? Sed furta reprehendit. Quis lacertam? Sed odit vitae incertam varietatem. [13 2Kb] Quis stellionem? Sed maculas mentium execratur. Quis (Ibid. 13, 14, 16) accipitrem, quis milvum, quis aquilam? Sed odit raptores ac violentus, scelere viventes. Quis vulturem? Sed execratur [Col. 0958C] praedam de aliena morte quaerentes. Aut quis (Ibid. 15) corvum? Sed versutas exsecratur voluntates. Passerem quoque cum interdicit, intemperantiam coarguit: quando (Levit. XI, 16) noctuam, odit lucifugas veritatis: quando (Ibid. 18) cygnum cervicis altae superbos: quando (Ibid. 10) charadrium, [Col. 0959A] garrulam [1 1Kb] nimis linguae intemperantiam: Quando vespertilionem, quaerentes tenebras noctis simul et erroris. Haec ergo et his paria Lex in animalibus execratur: quae in illis quidem non criminosa, quia in hoc nata sunt; in homine culpata, quia contra naturam, non ex institutione, sed ex errore quaesita sunt.



CAPUT IV. His accessisse et aliam causam, cur multa a Judaeis ciborum genera tollerentur; ad coercendam nimirum intemperantiam populi, uni Deo servituri.

His igitur ita se habentibus accesserunt et aliae causae, quibus multa a Judaeis ciborum genera tollerentur: quod ut fieret, immunda multa sunt dicta, non ut illa damnarentur, sed ut isti coercerentur servituri uni Deo: quia ad hoc assumptos frugalitas decebat et gulae temperantia, quae semper religioni deprehenditur esse vicina, immo (ut ita [Col. 0959B] dixerim) consanguinea potius atque cognata: sanctitati enim inimica luxuria est. Quomodo enim per illam parcetur religioni, cum non parcatur pudori? Non recipit luxuria Dei timorem, dum praecipitantibus illam voluptatibus, in solam fertur cupiditatum temeritatem: effusis enim habenis, sine [2 1Kb] more admotis sumptibus quasi pabulis crescit excedens patrimonium cum pudore; aut ut torrens aliquis; e montium jugis cadens, non tantum opposita transcendit, sed illa ipsa in aliorum ruinam secum rapit. Ad coercendam ergo intemperantiam populi, remedia sunt ista quaesita; ut quantum luxuriae demeretur, tantum bonis moribus adderetur. Nam quid aliud merebantur, quam ut ne omnibus escarum voluptatibus uterentur, qui divinis mannae epulis vilissimos [Col. 0959C] Aegyptiorum cibos praeferre ausi sunt, carnes jurulentas inimicorum atque dominorum [3 1Kb] ante libertatem ponentes? Digni sane quos optata servitus saginaret, quibus male displicuerit et melior et liber cibus.



CAPUT V. Et vero fuerit tempus aliquod, quo istae umbrae vel figurae exercendae: postquam autem finis legis Christus supervenit, omnia jam dici ab Apostolo munda mundis; et cibum verum et sanctum esse fidem rectam et immaculatam conscientiam.

[4 1Kb] Fuerit ergo tempus aliquod antiquum, quo [Col. 0960A] istae umbrae vel figurae exercendae, ut abstinendum esset a cibis, quos institutio quidem commendaverat, sed Lex interdixerat. Verum jam (Rom. X, 4) finis legis Christus supervenit, cuncta legis obscura reserans, [5 1Kb] omnia quae sacramentorum nebulis antiquitas texerat. Magister enim venit insignis, et Doctor coelestis, et Institutor consummatae veritatis, sub quo merito jam dicitur: (Tit. I, 15): Omnia munda mundis, inquinatis autem et infidelibus nihil mundum, sed polluta sunt eorum et mens et conscientia. Item alio loco (I Tim. IV, 4, 5): Quia omnis creatura Dei bona, et nihil rejiciendum quod cum gratiarum actione percipitur: sanctificatur enim per verbum Dei et orationem. Rursum alibi (I Tim. IV, 1, 2, 3): Spiritus manifeste dicit, quod in novissimis diebus recedent quidam a fide attendentes spiritibus seductoribus, doctrinis daemoniorum in hypocrisi mendaciloquorum cauteriatam habentium conscientiam suam, prohibentium [Col. 0960B] nubere, et abstinere a cibis quos Deus creavit ad percipiendum cum gratiarum actione fidelibus, et his qui cognoverunt Deum. Adhuc in altera parte (I Cor. X, 25), Omne quod in macello [6 1Kb] venit, manducate, nihil requirentes. Ex quibus constat omnia ista suis benedictionibus reddita, jam Lege finita: nec ad solemnitates ciborum esse redeundum, quas et certa imperaverat causa, et jam sustulit libertas Evangelica manumissione revocata. Clamat Apostolus (Rom. XIV, 17): Non est regnum Dei potus et cibus, sed justitia et pax et gaudium. Item alio loco (I Cor. VI, 13): Esca ventri et venter escis; Deus autem et hunc et hanc evacuabit: corpus autem non fornicationi, sed Domino, et Dominus corpori. Deus ventre non colitur, nec [Col. 0960C] cibis (Matth. XV, 17; Marc. VII, 19), quos Dominus dicit perire, et in secessu naturali lege purgari. Nam qui per escas Dominum colit, prope est, ut Dominum habeat ventrem suum. Cibus, inquam, verus et sanctus, et mundus est fides recta, immaculata conscientia, et innocens anima: quisquis sic pascitur, Christo convescitur; talis epulator conviva est Dei: istae sunt epulae quae Angelos pascunt; istae sunt mensae quae Martyres faciunt. Hinc est vox illa Legis (Deut. VIII, 3): Non in pane tantum vivit homo, sed in omni verbo quod proficiscitur ex ore Dei. Hinc illa Christi: (Joan. IV, 34): Mea esca est, ut faciam voluntatem ejus qui me misit, et ut consummem opus ejus. Hinc [Col. 0961A] (Joan. VI, 26, 27): Quaeritis me, non quia signa vidistis, sed quia manducastis de panibus meis, et saturati estis. Operamini autem non eam escam quae perit, sed escam permanentem in vitam aeternam, quam Filius hominis vobis dabit: hunc enim Pater signavit Deus. Justitia, inquam, et continentia et reliquis Deus virtutibus colitur. [1 1Kb] Nam et Zacharias refert (Zach., VII, 6): Si manducetis, inquit, aut bibatis, nonne [2 1Kb] vos manducatis aut bibitis? Exprimens cibos aut potus, non ad Deum pervenire, sed ad hominem: nec enim carneus Deus est, ut carne placetur; nec in has voluptates [3 1Kb] attonitus, ut nostris gaudeat cibis. Deus sola gaudet fide nostra, sola innocentia, sola veritate, solis virtutibus nostris, quae habitant non in ventre, sed in animo: quasque nobis acquirit divinus [Col. 0961B] timor et coelestis metus, non terrenus cibus. Ex quibus congruenter insectatus est Apostolus (Coloss. II, 18, 19) superstitionibus Angelorum servientes, inflatos a sensu carnis suae, caput Christum non tenentes; ex quo omne corpus per nexum concatenatum, et fibula charitatis membris mutuis innexum atque concretum crescit in Deum: sed illa servantes (Ibid. 21, 23): Ne tetigeritis, [4 1Kb] neque gustaveritis, neque contrectaveritis; quae imaginem quidem videantur habere religionis, dum corpori non parcitur; nullum tamen emolumentum omnino justitiae, dum ad elementa quibus per Baptisma mortui sumus, voluntaria servitute revocamur.



CAPUT VI. Sed non ex hoc quia libertas ciborum concessa, luxuriam permissam esse, aut continentiam sublatam et jejunia: haec enim vel maxime decere Fideles, oraturos scilicet Deum, et acturos gratias non diebus tantum, sed et noctibus.
[Col. 0961C]

Sed non ex hoc statim quia libertas ciborum concessa, luxuria permissa est: nec quia liberalius nobiscum Evangelium [5 1Kb] gessit, continentiam sustulit. Non, inquam, ex hoc ventri procuratum est, sed ciborum forma monstrata est: ostensum est quid juris esset, non quo in gurgitem cupiditatis iretur, sed quo Legis ratio redderetur. Caeterum nihil ita intemperantiam coercuit quam Evangelium: nec ita constrictas quisquam gulae leges [6 1Kb] dedit, quam Christus: qui (Matth. V, 3, 6) beatos legitur pronuntiasse, [7 9Kb] sed [Col. 0962A] egenos; et felices esurientes atque sitientes (Luc. VI, 24); miseros divites, quibus ad imperium ventris et gulae servientibus voluptatum numquam posset [8 1Kb] materia deficere, ne desinere servitus posset; argumentum felicitatis putantes, concupiscere quantum possint, nisi quod et sic minus possint, quam concupiscunt. Nam et (Ibid. XVI, 19) [9 1Kb] Lazarum in ipsa fame ipsisque ulceribus et canibus divitis praeferens, carnifices salutis ventrem et gulam coercebat exemplis (I Tim. VI, 8). Apostolus quoque habentes, dicendo, victum et vestitum, his contenti sumus, frugalitatis et continentiae legem dabat; parum existimans profuturum esse quod scripserat, etiam exemplum se scriptorum suorum dabat, subjiciens non immerito esse (Ibid. 10) omnium malorum avaritiam radicem, [Col. 0962B] sequitur enim praecurrentem luxuriam. Quidquid haec per vitia consumpserit, illa per scelera restituit, [10 1Kb] orbe criminum recurso, ut rursum luxuria eximat, quidquid avaritia congesserat. Nec tamen desunt inter ista qui, cum sibi nominis Christiani vocem induerint, exempla praebeant intemperantiae et magisteria: quorum usque eo vitia venerunt, ut et [11 1Kb] jejuni matutino tempore bibant, non putantes Christianum esse potare post cibum, nisi in vacuas et inanes adhuc venas infusa statim post somnum vina descenderint: minus enim [12 1Kb] quae bibunt sapere videntur, si inter vina cibi permisceantur. Videas ergo tales novo genere adhuc jejunos et jam ebrios, non ad popinam currentes, sed popinam secum circumferentes: quorum [13 1Kb] quisquis salutat, [Col. 0962C] non osculum dat, sed propinat. Quid isti post cibum faciant, quos ebrios invenit cibus? aut quales istos sol in occasu relinquit, quos jam marcidos vino oriens aspicit? Sed quae detestanda sunt, non sunt nobis exempla ducenda. Sumenda sunt enim ea sola quibus animus noster melior reddatur: et licet in Evangelio per omnia ciborum redditus nobis usus sit; tamen intelligitur redditus, sed cum lege frugalitatis et continentiae. Haec enim vel maxime decent Fideles, oraturos scilicet Deum, et acturos ei quidem gratias, non diebus tantum, sed et ipsis noctibus: quod fieri non poterit, si somnum gravem et molem pectori impositam mens cibo vinoque sopita non valuerit excutere.



CAPUT VII. Cavendum etiam esse ne quis licentiam istam in tantum putet profusam, ut ad immolata idolis possit accedere.
[Col. 0963A]

Sed quod in [1 1Kb] usu ciborum vel maxime custodiendum sit, cavendum est ne quis licentiam istam putet in tantum [2 1Kb] profusam, ut et ad immolata simulachris possit accedere. Quantum enim ad creaturam Dei pertineat, omnis munda est: sed (I Cor. X, 20, 21) cum daemoniis immolata fuerit, inquinata est tamdiu, quamdiu simulachris offeratur: quod mox [Col. 0964A] atque factum est, non est jam Dei, sed idoli; quae dum in cibum sumitur, sumentem daemonio nutrit, non Deo, convivam illum simulachro reddendo, non Christo: [3 1Kb] ut merito faciunt et Judaei: quorum ciborum ratione perspecta, et consilio Legis considerato, et Evangelicae gratiae beneficio cognito, et temperantiae rigore servato, et simulachris immolatorum inquinamento repulso, regulam veritatis per omnia custodientes, Deo gratias agere debemus per Jesum Christum Filium ejus Dominum nostrum; cui laus et honor et claritas in saecula saeculorum. Amen




[Col. 0963]
NOVATIANI AD S. CYPRIANUM EPISTOLA, CLERI ROMANI NOMINE SCRIPTA, CYPRIANO PAPAE PRESBYTERI ET DIACONI [4 1Kb] ROMAE CONSISTENTES, SALUTEM. (C)

[Col. 0963B] ARGUMENTUM.---Deo se primum commendat, deinde et fratribus. Romanorum fides ab Apostolo laudata. Libellaticorum scelus negantium sceleri suppar. Lenitate nimia lapsos excipere summa crudelitas. Confessorum litterae ad disciplinam ecclesiasticam conservandam plurimum conducebant. Cypriani etiam litterae confessoribus utiles. Exspectanda Ecclesiae pax et constitutus Episcopus, antequam lapsis pax detur. Pulsent Ecclesiae fores lapsi, sed non confringant.

I. Quamquam bene sibi conscius animus, et Evangelicae disciplinae vigore subnixus, et verus sibi in [5 1Kb] decretis coelestibus testis effectus, soleat solo Deo judice esse contentus, nec alterius aut laudes petere aut accusationes pertimescere, tamen geminata sunt [Col. 0963C] laude condigni, qui cum conscientiam sciant [6 1Kb] Deo [Col. 0964B] soli debere se judici, actus tamen suos desiderant etiam ab ipsis suis fratribus comprobari. Quod te, frater Cypriane, facere non mirum est; qui pro tua verecundia et [7 1Kb] ingenita industria, consiliorum tuorum nos non tam judices voluisti quam participes inveniri: ut in tuis rebus gestis laudem tecum, dum illas probamus, inveniremus, et tuorum consiliorum bonorum coheredes, [8 1Kb] quia et affirmatores, esse possimus. Idem enim omnes credimur operati, in quo deprehendimur eadem omnes censurae et disciplinae consensione sociati. Quid enim magis aut in pace tam aptum, aut in bellis persecutionis tam necessarium, quam debitam severitatem divini vigoris tenere? quam qui remiserit, instabili rerum cursu erret semper necesse est, et huc atque illuc variis et incertis [Col. 0965A] negotiorum tempestatibus dissipetur, et quasi extorto de manibus consiliorum gubernaculo, [1 1Kb] navim ecclesiasticae salutis illidat in scopulos: ut appareat non aliter saluti ecclesiasticae consuli posse, nisi si qui et contra ipsam [2 1Kb] faciunt quasi quidam adversi fluctus, repellantur; et disciplinae ipsius semper custodita ratio, quasi salutare aliquod gubernaculum in tempestate, servetur.

II. Nec hoc nobis [3 1Kb] nunc nuper consilium cogitatum est, nec haec apud nos adversus improbos modo supervenerunt repentina subsidia, sed [4 1Kb] antiqua haec apud nos severitas, antiqua fides, disciplina legitur antiqua. Quoniam nec tantas de nobis laudes Apostolus protulisset dicendo: Quia fides vestra praedicatur in toto mundo (Rom. I, 8), nisi jam exinde vigor iste radices [Col. 0965B] fidei de temporibus illis mutuatus fuisset, quarum laudum et gloriae [5 1Kb] degenerem fuisse, maximum crimen est. Minus est enim dedecoris numquam ad praeconium laudis accessisse, quam de fastigio laudis ruisse. Minus est criminis honoratum bono testimonio non fuisse, quam honorem bonorum testimoniorum perdidisse. Minus est, sine praedicatione virtutum ignobilem sine laude jacuisse, quam exhaeredem fidei factum laudes proprias perdidisse: ea enim quae in alicujus gloriam proferuntur, nisi anxio et sollicito labore serventur, in invidiam maximi criminis intumescunt.

III. Hoc nos non falso dicere [6 1Kb] superiores nostrae litterae probaverunt, in quibus vobis sententiam nostram dilucida expositione protulimus adversus eos [Col. 0965C] qui se ipsos infideles illicita nefariorum libellorum professione prodiderant, quasi evasuri [7 1Kb] irretientes illos diaboli laqueos viderentur, [8 1Kb] quo non minus [Col. 0966A] quam si ad nefarias aras accessissent, hoc ipso quod ipsum contestati fuerant, tenerentur; sed etiam adversus illos qui [9 1Kb] accepta fecissent, licet praesentes cum fierent non adfuissent, cum praesentiam suam utique, ut sic scriberentur [10 1Kb] mandando, fecissent. Non est enim immunis a scelere, qui ut fieret [11 1Kb] imperavit; nec est alienus a crimine, cujus consensu, licet non a se admissum crimen, tamen publice legitur; et cum totum fidei sacramentum in confessione Christi nominis intelligatur esse digestum, qui fallaces in excusatione praestigias quaerit, negavit: et qui vult videri propositis adversus Evangelium vel edictis vel legibus satisfecisse, hoc ipso jam paruit quod videri paruisse se voluit. Nec non etiam contra illos quoque qui illicitis sacrificiis manus suas atque ora polluerant, [Col. 0966B] pollutis ante mentibus propriis, unde etiam sunt ipsae manus atque ora polluta, fidem nostram consensumque monstravimus. Absit enim ab Ecclesia Romana vigorem suum tam profana facilitate dimittere, et nervos severitatis eversa fidei majestate dissolvere; ut cum adhuc non tantum jaceant, sed et cadant eversorum fratrum ruinae, properata nimis remedia communicationum, utique non profutura, praestentur, et nova per misericordiam falsam vulnera veteribus transgressionis vulneribus imprimantur, ut miseris ad eversionem majorem eripiatur et poenitentia. Ubi enim poterit indulgentiae medicina [12 1Kb] proficere, si etiam ipse medicus intercepta poenitentia indulget periculis, si tantummodo operit vulnus, nec sinit necessaria temporis remedia obducere cicatricem? [Col. 0966C] Hoc non est curare, sed, si dicere verum volumus, occidere.

IV. Quamquam Confessorum quoque, quos hic adhuc [Col. 0967A] in carcerem dignitas suae confessionis inclusit et ad certamen evangelicum sua fides in confessione jam gloriosa semel coronavit, litteras habeas conspirantes cum litteris nostris, quibus severitatem evangelicae disciplinae protulerunt, et illicitas petitiones ab Ecclesiae pudore revocarunt. Nisi hoc fecissent, disciplinae evangelicae [1 1Kb] ruina non facile sarciretur, praesertim cum nulli magis tam congruum esset tenorem evangelici vigoris [2 1Kb] illibatum dignitatemque servare, quam qui se excruciandos et excarnificandos pro Evangelio furentibus tradidissent, ne martyrii honorem [3 1Kb] merito perderent, si in occasione martyrii, praevaricatores Evangelii esse voluissent: nam qui quod habet, non custodit in eo ex quo illud possidet, dum id ex quo possidet violat, amittit illud [Col. 0967B] quod possidebat.

V. In quo loco maximas tibi atque uberes gratias referre debemus et reddimus, quod illorum carceris tenebras litteris tuis illuminasti, quod ad illos venisti quomodo introire potuisti, quod illorum animos sua fide et confessione robustos tuis allocutionibus litterisque recreasti, quod felicitates eorum condignis laudibus [4 1Kb] persecutus accendisti ad multo ardentiorem coelestis gloriae cupiditatem, quod pronos impulisti, quod, ut credimus et optamus, victores futuros viribus tui sermonis [5 1Kb] animasti: ut quamquam hoc totum de fide confitentium et de divina indulgentia venire videatur, tamen in martyrio suo tibi ex aliquo debitores facti esse videantur. Sed ut ad id unde digressus sermo videbatur esse, rursus revertatur, [Col. 0967C] quales [6 1Kb] litteras in Siciliam quoque miserimus, subjectas habebis.

VI. Quamquam nobis differendae hujus rei necessitas major incumbat, quibus, post excessum nobilissimae memoriae viri [7 1Kb] Fabiani, nondum est episcopus propter rerum et temporum difficultates constitutus, qui omnia ista moderetur, et eorum qui lapsi sunt [Col. 0968A] possit cum auctoritate et consilio habere rationem. [8 1Kb] Quamquam nobis in tam ingenti negotio placeat quod et tu ipse tractasti; [9 1Kb] prius Ecclesiae pacem sustinendam, deinde sic collatione consiliorum cum episcopis, presbyteris, diaconis, confessoribus pariter ac stantibus laicis facta, lapsorum tractare rationem. Perquam enim nobis et invidiosum et onerosum videtur, non per multos examinare quod per multos commissum videatur fuisse, et unum sententiam dicere cum tam grande crimen per multos diffusum notetur exisse; quoniam nec firmum decretum potest esse, quod non plurimorum videbitur habuisse consensum. Aspice totum orbem pene vastatum, et ubique jacere dejectorum reliquias [10 1Kb] et ruinas, et idcirco tam grande expeti consilium quam late propagatum videtur [Col. 0968B] esse delictum. Non sit minor medicina quam vulnus est, non sint minora remedia quam [11 1Kb] funera: ut quo modo qui ruerunt, ob hoc ruerunt quod caeca temeritate nimis incauti fuerunt; ita qui hoc disponere nituntur, omni consiliorum moderamine utantur, ne quid, non ut oportet factum, tamquam irritum ab omnibus judicetur. Uno igitur eodemque consilio, iisdem precibus et fletibus, tam nos qui usque adhuc videmur temporis istius ruinas subterfugisse, quam illi qui in has temporis videntur clades incidisse, divinam majestatem deprecantes pacem [12 1Kb] ecclesiastico nomini postulemus: mutuis votis nos invicem foveamus, custodiamus, armemus: oremus pro lapsis, ut erigantur: oremus pro stantibus, ut non ad ruinas usque tententur: oremus ut qui cecidisse [Col. 0968C] referuntur, delicti sui magnitudinem agnoscentes, intelligant non momentaneam neque praeproperam [13 1Kb] desiderare medicinam: oremus ut effectus indulgentiae lapsorum subsequatur et [14 1Kb] poenitentia, ut intellecto suo crimine velint nobis interim praestare patientiam, nec adhuc fluctuantem turbent Ecclesiae statum; ne interiorem nobis persecutionem [Col. 0969A] ipsi incendisse videantur, et accedat ad criminum cumulum quod etiam inquieti fuerunt. Maxime enim illis congruit verecundia, quorum in delictis damnatur mens inverecunda.

VII. Pulsent sane fores, sed non utique confringant. Adeant ad limen Ecclesiae, sed non utique transiliant. Castrorum coelestium excubent portis, sed armati modestia, qua intelligant se desertores fuisse. Resumant precum suarum tubam, sed qua non bellicum clangant. Arment se quidem modestiae telis, et quem negando mortis metu fidei dimiserant clypeum resumant; sed ut contra hostem diabolum vel nunc armati, non contra Ecclesiam quae illorum dolet casus, armatos esse se credant. Multum illis proficiet petitio modesta, postulatio verecunda, humilitas [Col. 0969B] necessaria, patientia [1 1Kb] non otiosa. Mittant legatos pro suis doloribus lacrymas; advocatione fungantur ex intimo pectore prolati gemitus, dolorem probantes commissi criminis et pudorem. Immo si dedecoris admissi magnitudinem perhorrescunt, si pectoris et conscientiae suae lethalem plagam et sinuosi vulneris altos recessus vere medica manu tractant, erubescant et petere; nisi quia majoris est rursum et periculi et pudoris, auxilium pacis non petiisse. Sed hoc totum in sacramento, sed in ipsius postulationis lege temporis facto temperamento, sed postulatione demissa, sed prece subdita: quoniam et qui petitur flecti debet, non incitari; et sicut respici debet divina clementia, sic respici debet et divina censura; et sicut scriptum est (Matth. XVIII, 32): Donavi tibi omne debitum, [Col. 0969C] quia me rogasti; sic scriptum est (Luc. XII, 9): Qui me negaverit coram hominibus, negabo et ego eum coram [Col. 0970A] Patre meo et coram Angelis ejus. Deus enim ut est indulgens, ita est praeceptorum suorum exactor, et quidem diligens; et sicut (Matth. XXII, 3) ad convivium vocal, sic habitum nuptiarum non habentem, ligatis manibus et pedibus extra sanctorum coetum foras jactat. Paravit coelum, sed paravit et tartarum. Paravit refrigeria, sed paravit etiam aeterna supplicia. Paravit inaccessibilem lucem, sed paravit etiam perpetuae noctis vastam [2 1Kb] aeternamque caliginem. Cujus temperamenti moderamen nos heic tenere quaerentes diu, et quidem multi, et quidem cum quibusdam episcopis [3 1Kb] vicinis nobis et appropinquantibus, et quos [4 1Kb] ex aliis provinciis longe positis persecutionis istius ardor ejecerat, ante constitutionem episcopi nihil innovandum putavimus, sed lapsorum curam mediocriter [Col. 0970B] temperandam esse [5 1Kb] credidimus; ut interim, dum episcopus dari a Deo nobis sustinetur, in suspenso [6 1Kb] eorum qui moras possunt dilationis sustinere, causa teneatur; eorum autem quorum vitae suae finem urgens exitus dilationem non potest ferre, acta poenitentia et professa frequenter suorum detestatione factorum, si lacrymis, si gemitibus, si fletibus dolentis ac vere poenitentis animi signa prodiderint, cum spes vivendi secundum hominem nulla substiterit, ita demum caute et sollicite subveniri, Deo ipso sciente quid de talibus faciat, et qualiter judicii sui examinet pondera; nobis tamen anxie curantibus, ut nec pronam nostram improbi homines laudent facilitatem, nec vere poenitentes accusent nostram quasi duram crudelitatem. Optamus te, beatissime ac gloriosissime [Col. 0970C] papa, in Domino semper bene valere et nostri meminisse.




ANNO DOMINI CCLII-CCLIII.
S. LUCIUS, I, PAPA ET MARTYR.




[Col. 0969]
NOTITIA HISTORICA.

[Col. 0969D] Lucius Pontifex ordinatur, ann. 252, mense Septembri vel Octobri.---Post Cornelii martyrium, Lucius in ejus locum ordinatus 25 septembris, uti Pagius et Maurini arbitrantur [(1) 1Kb] , vel 28 octobris juxta Bianchini; Romanam sedem vix adeptus, jussus est exsulare. Hinc cum Cyprianus eodem tempore ordinationem ejus, ac exsilium audisset, communicatorias ac gratulatorias, suo collegarumque suorum nomine, epistolas ad eum misit, quae etsi perierint, ex altera tamen, quae adhuc exstat, ad eumdem post reditum [Col. 0970D] data, id totum constat: »Nuper quidem«, scribit Cyprianus [(2) 1Kb] »tibi, frater charissime, gratulati sumus, cum te honore geminato in Ecclesiae suae administratione confessorem pariter et sacerdotem constituit divina dignatio, sed et nunc non minus tibi et comitibus tuis, atque universae Fraternitati gratulamur, quod cum eadem gloria, et laudibus vestris reduces vos denuo ad suos fecerit benigna Domini et larga protectio, ut pascendo gregi pastor, et gubernandae navi gubernator, et regendae plebi rector redderetur, [Col. 0971A] et appareret relegationem vestram sic divinitus esse dispositam, non ut episcopus relegatus, et pulsus Ecclesiae deesset, sed ut ad Ecclesiam major rediret.« Haec de exilio et reditu Lucii pontificis Cyprianus: quem anno sequenti rediisse verosimile est, quo et martyrium subiit die quarta vel quinta martii. Violenta morte occubuisse ex LVII S. Cypriani ad Stephanum epistola eruere licet: »Illi (verba divi sunt [(1) 1Kb] pleni Spiritu Dei et in glorioso martyrio constituti.« Servandus est »antecessorum nostrorum, beatorum martyrum Cornelii et Lucii honor gloriosus, etc.«

De tempore quidem, quo Lucius pontificatum tenuit, dissident eruditi. Biennio sedisse aliqui tradunt: longo tamen breviori tempore eum Romanae Ecclesiae [Col. 0971B] praefuisse, Bucherii catalogus indicat, dum Volusiano III, et Maximo coss. Stephanum ejus loco ordinatum refert: quod clarius testatur Eusebius [(2) 1Kb] , qui menses octo eidem adscribit. Nicephorus vix septem menses pontificatum tenuisse affirmat [(3) 1Kb] : Henschenius vero in Conatu Chronologico historico [(4) 1Kb] , anno 253, quidem ordinatum fuisse tradit Stephanum, sed per biennium tamquam Lucii vicarium, Romanam administrasse Ecclesiam: quare biennium quoque Lucii, martyrium differt. At cum pontificum Romanorum vicarii, judice Pagio [(5) 1Kb] , antiquis scriptoribus ignoti fuerint, et eorumdem pontificum Chronotaxim difficultatibus saepe, tenebrisque obvolutam, obscuriorem ac intricatiorem reddant, idcirco ab eruditis vix probantur; unde septem aut octo menses Romanam [Col. 0971C] rexisse Ecclesiam, cum Eusebio annotasse contenti sumus [(6) 1Kb] . Caeterum in errore versantur martyrologia auctoresque, quibus placet Lucium extinctum esse imperante Valeriano, quorum sententiam refellit Dionysius Alexandrinus, qui de Valeriano illud memoriae [Col. 0972A] prodit [(7) 1Kb] : »Nullus superiorum Principum, ne illi quidem ipsi, qui palam Christiani fuisse dicuntur, tanta humanitate, et benevolentia nostros complexus est, quantam ille prae se ferebat initio principatus sui [(8) 1Kb] .«

Lucii Decretalis subdita.---Una decretalis Lucio adscribitur epistola, quae multa complectitur: 1o Ut episcopus semper testes secum presbyteros ac diaconos habeat. 2o De criminationibus episcoporum, sive majorum natu, et ut audientia ad majores personas appellantibus non negetur. 3o Ut metropolitanus sine consilio episcoporum nihil agat, nec ipsi sine illius, nisi quod ad proprias ecclesias pertinet. 4o Ut metropolitanus sine episcopis causam eorum non audiat. 5o Ne posteriores episcopi prioribus se praeferant, nec [Col. 0972B] eis inconsultis aliquid agant. 6o De iis, qui res Ecclesiae vel oblationes fidelium auferunt, et auferentibus consentiunt. Missa est epistola ad Galliae atque Hispaniae episcopos: Data calendis aprilis, Gallo et Volusiano Coss. Viris clarissimis. Quae subscriptio impostorem satis prodit. Vitam enim adhuc retinebat Cornelius calendis aprilis, Gallo et Volusiano coss. Neque tam bardus, aut imperitus fuit Lucius, ut Imperatores Romanos titulo Virorum clarissimorum induerit. Verba haec capitis 6: »Hortor dilectionem vestram, obtestor et moneo, ut qua debetis et potestis sollicitudine vigiletis ad investigandos haereticos,« Leonis I ex epistola secunda desumpta sunt. Psalmum LXXXII laudat ex versione Hieronymi: ex Gregorii Magni libro XII, epistola 32, petitas adhibet sententias. [Col. 0972C] Ejus sub pontificatu saevissima pestis in autumno coepit, et quindecim annos grassata, permultas Romani imperii provincias depopulata est.




[Col. 0971]
[1Kb] EPISTOLA UNICA S. CYPRIANI CARTHAGINENSIS EPISCOPI AD LUCIUM PAPAM DE EXSILIO REVERSUM. De reditu illius ab exsilio gratulatur. Nil imminutum gloriae ejus etiamsi martyrio vitam non finierit. Non sine Dei consilio factum, ut ipsum, decessorem, et Ecclesiam ejus exagitarit persécutio, ac Novatianos non attigerit. Laetitiam Ecclesiae Romanae in adventu ejus graphice repraesentat.

[Col. 0972D] CYPRIANUS CUM COLLEGIS LUCIO FRATRI SALUTEM.

[2Kb] I. Et nuper quidem tibi, frater charissime, gratulatu [Col. 0973A] sumus, cum te honore geminato in Ecclesiae suae administratione confessorem pariter et sacerdotem constituit divina dignatio: sed et nunc non minus tibi et comitibus tuis atque universae fraternitati gratulamur, quod cum eadem gloria et laudibus vestris reduces vos denuo [a 1Kb] ad suos fecerit benigna Domini et larga protectio, ut pascendo gregi pastor, et gubernandae navi gubernator, et plebi regendae rector redderetur; et appareret relegationem vestram sic divinitus esse dispositam, non ut episcopus relegatus et pulsus Ecclesiae deesset, sed ut ad Ecclesiam major rediret.

[1Kb] II. Neque enim in tribus pueris minor fuit martyrii dignitas (Dan. III), quia mortem frustrata de camino ignis incolumes exierunt: aut non consummatus Daniel exstitit in suis laudibus, quia qui leonibus missus fuerat ad praedam, protectus a Domino, vixit ad gloriam [b 1Kb] (Dan. VI). In confessoribus Christi dilata martyria non meritum confessionis minuunt, [Col. 0973B] sed magnalia divinae protectionis ostendunt. Repraesentatum videmus in vobis, quod apud regem fortes atque illustres pueri praedicaverunt, ipsos quidem paratos esse ardere flammis, ne diis ejus servirent, aut imaginem quam fecerat adorarent; Deum tamen quem colebant, quemque et nos colimus, potentem esse ut eos de camino illis eximeret, et de regis manibus ac de poenis praesentibus liberaret (Dan. III, 16). Quod invenimus in confessionis vestrae fide, et in Domini circa vos protectione nunc gestum; ut cum vos parati fueritis et prompti omne [c 1Kb] subire supplicium, Dominus tamen vos poenae subtraheret, et Ecclesiae reservaret. Regredientibus vobis breviata non est in episcopo [Col. 0974A] confessionis suae dignitas, sed magis crevit sacerdotalis auctoritas: ut altari Dei assistat antistes, qui ad confessionis arma sumenda et facienda martyria non verbis plebem, sed factis cohortetur; et imminente Antichristo paret ad praelium [d 1Kb] milites non solo sermonis [e 1Kb] et vocis incitamento, sed fidei et virtutis exemplo.

[63Kb] III. Intelligimus, frater charissime, et tota cordis [f 1Kb] nostri luce prespicimus divinae majestatis salutaria et sancta consilia; unde illic repentina persecutio [g 1Kb] nuper exorta sit [h 1Kb] , unde contra Ecclesiam Christi, et episcopum Cornelium beatum martyrem [i 1Kb] vosque omnes saecularis potestas subito proruperit: ut ad confundendos haereticos et retundendos ostenderet Dominus quae esset Ecclesia, quis episcopus ejus unus divina ordinatione delectus, qui cum episcopo presbyteri [j 1Kb] sacerdotali honore conjuncti, quis adunatus et verus Christi populus dominici gregis charitate connexus; qui essent quos inimicus lacesseret [k 1Kb] , qui e contra [Col. 0974B] quibus diabolus ut suis parceret. Neque enim persequitur et impugnat Christi adversarius nisi castra et milites Christi. Haereticos prostratos semel [l 1Kb] , et ipsos suos factos, contemnit et praeterit: eos quaerit dejicere, quos videt stare.

[3Kb] IV. Atque utinam nunc facultas daretur, frater charissime, ut interesse illic vobis regredientibus [m 1Kb] possemus, qui vos mutua charitate diligimus, ut adventus vestri laetissimum fructum praesentes cum caeteris ipsi quoque caperemus! Quae illic exsultatio omnium fratrum! qui concursus atque complexus occurrentium singulorum [n 1Kb] ! Vix osculis [o 1Kb] adhaerentium potest satisfieri, vix vultus ipsi [Col. 0975A] atque oculi plebis possunt videndo satiari. De adventus vestri gaudio cognoscere illic fraternitas coepit, qualis et quanta sit secutura Christo veniente laetitia, cujus quia cito appropinquabit adventus, imago jam quaedam praecessit in vobis: ut quomodo Joannes praecursor ejus et praevius veniens praedicavit Christum venisse, sic nunc episcopo confessore Domini et sacerdote redeunte appareat et Dominum jam redire. Vicarias vero pro nobis ego [a 1Kb] et collegae et fraternitas omnis has ad vos litteras mittimus, frater charissime, et repraesentantes vobis per epistolam gaudium nostrum [b 1Kb] , fida obsequia charitatis expromimus, [Col. 0976A] hic quoque in sacrificiis atque in orationibus nostris non cessantes Deo patri et Christo filio ejus Domino nostro gratias agere, et orare pariter ac petere, ut qui perfectus est atque perficiens, custodiat et perficiat in vobis confessionis vestrae gloriosam coronam: qui et ad hoc vos fortasse revocavit, ne gloria esset occulta, si foris essent confessionis vestrae consummata martyria. Nam victima, quae fraternitati praebet exemplum virtutis et fidei, praesentibus debet fratribus immolari. Optamus te, frater charissime, semper bene valere.




[Col. 0975]
APPENDIX UNICA. EPISTOLAE ET DECRETA S. LUCIO ADSCRIPTA. (S)



[1Kb] EPISTOLA LUCII PAPAE I AD GALLIAE ATQUE HISPANIAE EPISCOPOS.
[Col. 0975C]

ARGUMENTUM.---Ut duo presbyteri et tres diaconi in omni loco episcopo adhaereant propter testimonium ecclesiasticum: et de accusatione episcoporum; et de unanimitatis concordia inter metropolitanum caeterosque episcopos, et ut raptores atque ecclesiasticarum rerum ablatores, invasores, alienatores, ut fures et sacrilegi anathematizentur.

I. Ut episcopus semper testes secum presbyteros ac diaconos habeat.

II. De criminationibus episcoporum, sive majorum natu, et ut audientia ad majores personas appellantibus non negetur.

III. Ut metropolitanus sine consilio episcoporum nihil agat, nec ipsi sine illius, nisi quod ad proprias ecclesias pertinet.

[Col. 0975D] Ut metropolitanus sine episcopis causam eorum non audiat.

[Col. 0976C] V. Ne posteriores episcopi prioribus se praeferant, nec eis inconsultis aliquid agant.

VI. De iis qui res Ecclesiae vel oblationes fidelium auferunt, et qui eis consentiunt.

DILECTISSIMIS FRATRIBUS OMNIBUS IN PARTIBUS OCCIDENTALIBUS, TAM IN GALLIIS QUAM IN HISPANIIS CONSISTENTIBUS, LUCIUS EPISCOPUS, IN DOMINO SALUTEM:

Litteras dilectionis vestrae (S. Leo Epist. XXVIII), quas ad beati Petri apostoli Sedem pro vestra causa negotii misistis, libenter suscepimus; sed de vestris afflictionibus nonmodice contristati sumus. Significastis enim vos tam a quibusdam, non rectam fidem tenentibus, sed erroribus implicitis, quam et ab aliis eos imitantibus, persequi et infamari, atque vestras [Col. 0976D] ecclesias suis dotibus et fidelium oblationibus spoliari, vestrosque ministros nimis vexari; et ideo multos a vobis et a recta fide discedere, quoniam eis non potestis defensionem impendere, nec ea quae necessaria sunt ministrare. Nolite mirari, fratres, si vos malevoli et impii persequuntur, quum ipsum Christum, caput nostrum, sint persecuti. Unde et consolatricem ipsam habetis Veritatem, quae ait: Si patremfamilias Beelzebub vocaverunt, quanto magis domesticos ejus? (Matth. X.) Ipsa iterum consolans nos loquitur, dicens: Si de mundo fuissetis, mundus quod suum erat diligeret; sed quia non estis de mundo, sed ego elegi vos de mundo, propterea odit vos mundus (Joan. XVI).

[1Kb] I. Propter tales, fratres, hortamur vos, sicut et [Col. 0977A] in hac sancta Ecclesia constitutum habemus (De Consec. dist. I. Jubemus apostolica auctoritate), ut semper testes vobiscum sacerdotes et diaconos habeatis. Et licet conscientia sufficere possit propria, tamen propter malevolos, juxta Apostolum, etiam testimonium vos oportet habere bonum ab his qui foris sunt (I Tim. III). Quoniam et in hac sancta Sede constitutum habemus, ut duo presbyteri, vel tres diaconi in omni loco episcopum non deserant, propter testimonium ecclesiasticum.

II. Episcopi ergo non sunt leviter accusandi vel detrahendi, quia injuria eorum (Greg. Epist. 32, lib. XII) ad Christum pertinet, cujus vice et legatione funguntur in Ecclesia. Unde nobis et omnibus qui nobiscum sunt in nostro solatio, sicut et olim [Col. 0977B] factum invenimus, constitui placuit ut criminationes majorum natu per alios non fiant (2, q. 7), nisi per ipsos qui crimina intendunt (Anianus, cap. 25, lit. I, libri IX, Cod. Theod.), si tamen ipsi digni et irreprehensibiles apparuerint, et actis docuerint publicis (Conc. Arelat. c. 13) omni se carere suspicione atque inimicitia, et irreprehensibilem fidem ac conversationem ducere (Hadr. Coll. cap. 9). Unde placuit ut a quibuscumque judicibus ecclesiasticis (Conc. Carthag. III, cap. 10) ad alios judices ecclesiasticos, ubi est major auctoritas, si fuerit provocatum, audientia non negetur.

III. Item constituimus (3, q. 3; nullus autem primas sub nomine Callisti ponitur ibi), sicut et a sanctis Apostolis eorumque successoribus decretum reperimus, [Col. 0977C] si quis metropolitanus episcopus, nisi quod solummodo ad propriam pertinet parochiam, sine consilio et voluntate omnium comprovincialium episcoporum (Hadr. coll. c. 46), extra aliquid agere tentaverit, gradus sui periculo subjacebit; et quod egerit irritum habeatur et vacuum. Sed quicquid de comprovincialium coepiscoporum causis, eorumque ecclesiarum et clericorum atque saecularium necessitatibus, aut de quibuscumque communibus causis agere, aut disponere necesse fuerit, hoc cum omnium consensu comprovincialium agatur pontificum, non aliquo dominationis fastu, sed concordi et humillima administratione, sicut Dominus ait: Non veni ministrari, sed ministrare (Matth. XX; Marc. X). Et alibi: Qui major est vestrum, erit minister vester [Col. 0977D] (Matth. XXIII), et reliqua. Similiter ipsi comprovinciales episcopi cuncta cum ejus consilio, nisi quantum ad proprias pertinet parochias, agant, juxta sanctorum constituta Patrum, ut uno animo, uno ore concorditer sancta glorificetur Trinitas in

[Col. 0978A] IV. Similiter (Hadr. coll. c. 14), auctoritate fulti apostolica, praecipimus ut nullus metropolitanus episcopus, absque caeterorum omnium comprovincialium episcoporum instantia, aliquorum audiat causas eorum; quia irrita erunt, et ipse causam pro facto dabit.

V. Episcopi vero per singulas provincias observent ne posteriores se prioribus suis praeferant; nec eis inconsultis (Concil. Milev. cap. 13; Codex Afric. cap. 86), nisi quantum ad propriam pertinet parochiam, aliquid agant: sed omnes de communibus eorum causis consonam sententiam proferant et determinent, quoniam aliter acta nullas vires habebant, nec ecclesiastica reputabuntur (Hadr. Coll. cap. 3). Bonum esset, fratres, et valde Deum timentibus et pie vivere volentibus necessarium, si intra [Col. 0978B] catholicam Ecclesiam nullius mali, aut infestationis alicujus, erga Domini sacerdotes, aut juste et pie volentes vivere, germen exsurgeret. Sed quia, praevalente invidia, quod deterius est surgit et crescit, atque nimis se in omnes partes extendit, idcirco necesse est illud ecclesiastico et apostolico abscindi mucrone, ne [a 1Kb] servis Dei ac Domini [b 1Kb] sacerdotibus valeat nocere aut perdere. Exhonoravit enim Dominus, ut in Ecclesiastico legitur libro, conventus malorum, et destruxit Deus eos usque in finem. Sedes ducum superborum destruxit Deus, et sedere fecit mites pro eis. Radices gentium superbarum arefecit Deus, et plantavit humiles ex ipsis gentibus. Terras gentium evertit Dominus, et perdidit eas usque ad fundamentum. Arefecit ex ipsis, et disperdidit eos, et cessare fecit memoriam eorum [Col. 0978C] de terra. Perdidit Deus memoriam superborum, et reliquit memoriam humilium sensu. Non est creata hominibus superbia, neque iracundia nationi mulierum. Semen hominum honorabitur hoc quod timet Deum; semen autem hoc exhonorabitur hominum quod praeterit mandata Domini. In medio fratrum, rector illorum in honore: et qui timent Dominum, erunt in oculis illius. Gloria divitum, honoratorum et pauperum, timor Dei est. Noli despicere hominem justum pauperem, et noli magnificare virum peccatorem divitem. Magnus, et judex, et potens est in honore: et non est major illo qui timet Deum. Servo sensato liberi servient, et vir prudens et disciplinatus non murmurabit correptus, et inscius non honorabitur. Noli te extollere in faciendo [c 1Kb] opera tua, et noli cunctari in tempore angustiae. Melior est qui [Col. 0978D] operatur et abundat in omnibus, quam qui gloriatur et eget pane. Fili, in mansuetudine serva animam tuam, et da illi honorem secundum meritum suum. Peccantem in animam suam quis justificabit? Et quis honorificabit exhonorantem animam suam? Pauper gloriatur per disciplinam et timorem suum: et est homo qui honorificatur propter substantiam suam. Qui autem gloriatur in paupertate, quanto magis in substantia? Et qui gloriatur in substantia, paupertatem vereatur. Sapientia humiliati exaltabit caput illius, et in medio magnatorum considere illum faciet. Non laudes virum in specie sua, neque spernas hominem in visu suo. Brevis in volatilibus [Col. 0979A] apis, et initium dulcoris habet fructus illius. In vestitu ne glorieris umquam, nec in die honoris tui extollaris; quoniam mirabilia opera Altissimi solius, et gloriosa, et absconsa, et invita opera illius. Multi tyranni sederunt in throno, et insuspicabilis portavit diadema. Multi potentes oppressi sunt valde, et gloriosi traditi sunt in manus alterorum. Priusquam interroges, ne vituperes quemquam: et cum interrogaveris, corripe juste. Priusquam audias, nec respondeas verbum, et in medio seniorum ne adjicias loqui. De ea re quae te non molestat, ne certeris, et in judicio peccantium ne consistas. Fili mi, ne in multis sint actus tui, et si dives fueris, non eris immunis a delicto. Si enim secutus fueris, non apprehendes; et non effugies, si praecurreris. Est homo laborans et festinans, et dolens impietate; et [Col. 0979B] tanto magis non abundabit. Est homo marcidus, egens recuperatione, plus deficiens virtute, et abundans paupertate; et oculus Dei respexit illum in bono, et erexit eum ab humilitate ipsius, et exaltabit caput ejus: et mirati sunt in illo multi, et honoraverunt Deum. Bona et mala, vita et mors, paupertas et honestas a Deo sunt. Datio Dei permanet justis; et profectus illius successus habebit in aeternum. Est qui locupletatur parce agendo, et haec pars mercedis illius in eo quod dicit: Inveni requiem mihi, et, Nunc manducabo de bonis meis solus. Et nescit quod tempus praetereat illum, et reliquet omnia aliis, et morietur. Sta in testamento tuo, et in illo colloquere, et in [a 1Kb] opera mandatorum tuorum veterasce. Ne manseris in operibus peccatorum. Confide autem in Deo, et mane in loco tuo. Facile est enim in oculis Dei subito [Col. 0979C] honestari [b 1Kb] paupertatem. Benedictio Dei in mercedem justi festinat, et in honore veloci processus illius [c 1Kb] justificat. Ne dicas: Quid est mihi opus? et quae erunt mihi ex hoc bona? Ne dicas: Sufficiens mihi sum, et quid ex hoc pessimabor? In die bonorum, ne immemor sis malorum, et in die malorum ne immemor sis bonorum; quoniam facile est coram Deo in die obitus retribuere unicuique secundum vias suas. Malitia horae oblivionem facit luxuriae magnae: et in fine hominis, denudatio operum illius. Ante mortem ne laudes hominem quemquam, quoniam in filiis suis agnoscitur vir. Non omnem hominem inducas in domum tuam; multae enim insidiae sunt dolosi. Sicut enim eructant praecordia [d 1Kb] fetantium, et sicut perdix inducitur in caveam, et ut caprea in laqueum; sic et cor superborum, et sicut perspector videns [Col. 0979D] casum proximi sui. Bona in [e 1Kb] malum convertit insidiator, et in electis ponet maculam. A scintilla una augetur ignis, et ab uno doloso augetur sanguis. Homo vero peccator sanguini insidiatur. Attende tibi a pestifero, fabricat enim mala, ne forte inducat super te subsannationem in perpetuum. Admitte ad te alienigenam, et subvertet in turbine, et abalienabit te a [f 1Kb] tuis propriis (Eccl. X, XI). Tales, charissimi, valde sunt cavendi, usquedum aut convertantur aut [Col. 0980A] abscindantur verbo divino. Beatus autem est ille qui non est lapsus in verbo ex ore suo, et non est stimulatus in tristitia delicti. Felix qui non habet animi sui tristitiam, et non [g 1Kb] abscedit a spe sua (Eccle. XIV). Scriptum est enim: Melior est unus timens Deum, quam mille impii (Ib. XVI). Sapiens vero non (Sixti Sent. 292; 6, q. 1, Sapiens non est; et supra in Decret. Cornelii 6) est omnis qui nocet.

VI. Res quoque ecclesiarum vestrarum (Sixti Sent. 292) et oblationem fidelium; quas significastis a quibusdam irruentibus vexari, vobisque et ecclesiis vestris auferri, indubitanter maximum est peccatum; testante (S. Bonif. Epist. 19) ipsa Scriptura, quae ait: Qui abstulerit (12, q. 2, Qui abstulerit), aliquid patri vel matri, et dicit hoc non esse peccatum, [Col. 0980B] homicidae particeps est (Prov. XXVIII). Pater ergo noster sine dubio Deus est, qui nos creavit; et mater nostra Ecclesia, quae nos in Baptismo spiritualiter generavit. Et ideo, qui Christi pecunias et Ecclesiae aufert, fraudat et rapit (17, q. 4, Qui rapit) homicida in conspectu (S. Greg. epist. 36, lib. II) justi judicis esse deputabitur. Unde scriptum est: Qui rapit pecuniam proximi sui, iniquitatem facit (Joan. XIII) qui autem pecunias vel res Ecclesiae abstulerit, sacrilegium facit (Hier. epist. 2). Unde et Judas, qui pecuniam fraudavit, quae usibus Ecclesiae, id est pauperibus, quos Ecclesia pascere debet, distribuebatur jussu Salvatoris (cujus vicem episcopi tenent), non solum fur, sed fur et (S. Aug. Tract. L, in Joannem,) sacrilegus factus est. De [Col. 0980C] talibus enim, id est qui facultates Ecclesiae rapiunt, fraudant vel auferunt, Dominus, comminans omnibus, per Prophetam loquitur, dicens: Deus, ne taceas tibi, ne sileas, et non quiescas, Deus: Quia ecce inimici tui tumultuati sunt, et qui oderunt te levaverunt caput. Contra populum tuum nequiter tractaverunt, et inierunt consilium adversum arcanum tuum. Dixerunt: Venite [h 1Kb] et Conteramus eos de gente, et non sit memoria nominis Israel ultra: quoniam tacuerunt corde, pariter [i 1Kb] contra te foedus pepigerunt tabernacula idumaeae et Ismaelitarum, Moab et Agareni, Gebal et Ammon, et Amalec. Palestina cum habitatoribus [j 1Kb] Tyri. Sed et Assur junxit se cum eis, facti sunt brachium filiorum Loth. Fac illis sicut Madian, sicut Sisarae, sicut Jabin in torrente Cisson [k 1Kb] . [Col. 0980D] Contriti sunt in Endor, fuerunt quasi sterquilinium terrae. Pone duces eorum sicut Oreb et Zeb, sicut Zebee et Salmana. Omnes principes eorum qui dixerunt: Possideamus nobis pulchritudinem Dei: Deus meus, pone illos ut rotam, quasi stipulam ante faciem venti. Quomodo ignis comburit sylvam et sicut flamma devorat montes, sic persequeris eos in tempestate tua et in tuo turbine turbabis eos. Imple facies eorum ignominia, et quaerent nomen tuum, Domine. Confundantur [Col. 0981A] et conturbentur usque in aeternum, et erubescant et pereant: et sciant quia nomen tuum Dominus: solus tu excelsus super omnem terram (Psalm. LXXXII, ex interpr. S. Hieronymi diversa a Vulgata). Haec fieri Prophetae, haec Apostoli, haec successores eorum et omnium catholicorum Patrum vetant decreta: et tales praesumptiones, sacrilegium [a 1Kb] esse dijudicant. Quorum nos sequentes exempla, omnes tales praesumptores, et Ecclesiae (17, q. 4, Omnes raptores) raptores, (Hincm. epist. VIII, editt. Mog. Concil. Carisiacense in epist. ad episcopos Galliae) atque suarum facultatum alienatores, una vobiscum a liminibus sanctae matris Ecclesiae anathematizatos, apostolica auctoritate pellimus, et damnamus, atque sacrilegos esse [Col. 0981B] judicamus. Et non solum eos, sed omnes consentientes eis; Quia non solum qui faciunt rei judicantur, sed etiam qui consentiunt facientibus (Rom. I). Par enim poena et agentes et consentientes comprehendit. Vos ergo, fratres, vigilate et orate. Viriliter agite, et confortamini in Domino, et omnia vestra, juxta Apostolum, in charitate fiant (I Cor. XVI.) A recta ergo (14, q. 1, A recta ergo; et in decret. Felicis papae) fide et apostolico tramite propter ullam persecutionem nolite recedere, scientes quia, juxta Salvatoris sententiam, beati sunt qui persecutionem [b 1Kb] patiuntur propter justitiam (Matth. V). Haec est Apostolorum viva traditio (Agatho ad imperat. Const. act. VI, concilii CP. adversus Monothelitas), haec vera charitas quae, praedicanda est, et praecipue [Col. 0981C] diligenda ac fovenda, atque fiducialiter ab omnibus tenenda. Haec sancta et apostolica mater omnium ecclesiarum Christi Ecclesia, quae per Dei omnipotentis gratiam a tramite apostolicae traditionis numquam errasse probatur, nec haereticis novitatibus depravanda [c 1Kb] succubuit: sed, ut in exordio normam fidei apostolicae percepit ab auctoribus suis, Apostolorum Christi principibus, illibata fine tenus manet, secundum ipsius Domini Salvatoris divinam pollicitationem, qui discipulorum suorum principi in suis fatus est Evangeliis: Petre, inquiens, ecce Satanas expetivit ut cribraret vos, sicut qui cribrat [Col. 0982A] triticum. Ego autem pro te rogavi, ut non deficiat fides tua; et tu aliquando conversus, confirma fratres tuos (Luc. XXII). Consideret itaque vestra excellens prudentia quam bonum sit persistere in dispensatione vobis credita et in fide recta, atque haereticis et aemulis Christi repugnare, et numquam a veritatis tramite declinare; quoniam Dominus et Salvator omnium, cujus fides est, qui pro nobis mori non dubitavit, et proprio nos suo redemit sanguine, fidem beati Petri non defecturam promisit, et confirmare eum fratres suos admonuit: quod apostolicos Pontifices, meae exiguitatis praedecessores, confidenter fecisse semper cunctis est cognitum. Quorum et pusillitas mea, licet impar et minima, pro suscepto tamen, divina dignatione, ministerio, [Col. 0982B] pedissequa cupit existere. Vae enim erit nobis, qui hujus ministerii onus susceptum habemus, si veritatem Salvatoris nostri Jesu Christi, quam Apostoli praedicaverunt, praedicare neglexerimus (1 Cor. IX). Vae erit nobis, si silentio veritatem oppresserimus, quam erogare nummulariis jubemur, id est Christianos populos imbuere et docere (Math. XXV). Quid in ipsius Christi futuro dicturi sumus examine, si sermonum ejus veritatem confundimur praedicare? Quid erit de nobis cum de commissis nobis animabus et de officio suscepto rationem justus judex Christus Dominus noster districtam exegerit (Luc. XVI)? Ideo, fratres, hortor (S. Leo, Epist. I adversus Manich.) dilectionem vestram, obstestor et moneo ut qua debetis et [Col. 0982C] potestis sollicitudine, vigiletis ad investigandos haereticos et inimicos sanctae Dei Ecclesiae et a sanis mentibus, ne pestis haec latius divulgetur, severitate qua potestis pro viribus extirpetis; quoniam, ut habebit a Deo dignae renumerationis praemium qui diligentius, quod ad salutem commissae sibi plebis proficiat, fuerit executus, ita ante tribunal Domini de reatu negligentiae se non poterit excusare quicumque plebem suam contra sacrilegae persuasionis auctores noluerit custodire. Data kalendis aprilis anno 252, adhuc vivente Cornelio, Gallo et Volusiano viris clarissimis consulibus.



DECRETA LUCII PAPAE, EX GRATIANO DESUMPTA.
[Col. 0981]


I. Officio et beneficio privetur episcopus, presbyter vel diaconus, uxorem suscipiens, vel susceptam retinens.
[Col. 0981D]

Ministri (Dist. 81) altaris, presbyteri sive diaconi, ad dominica tales eligantur officia, qui continentiam servent. Si vero post ordinationem suam ministros contigerit propriae uxoris invadere cubile, sacrarii non intrent limina, neque sacrarii portitores fiant, neque altare contingant, neque ab offerentibus holocausti oblationem suscipiant, neque ad Dominici corporis portionem accedant, neque propinquent, neque sine majoris natu auctoritate majora gerant officia, urceum sane ad altare vel calicem non sufferant.



EX EISDEM DECRETIS. II. Clericus matronarum domicilia frequentans deponatur.
[Col. 0982D]

Clericus (Dist. 81) solus ad feminae tabernaculum non accedat, neque frequenter properet sine majoris natu sacerdotis jussione. Nec solus presbyter cum sola femina fabulas misceat. Nec archidiaconus, sub praetextu humilitatis aut officii, frequenter intret domicilia matronarum, aut forte per clericos aut domesticos matronae mandet aliquid secrete. Si quid agnitum fuerit, et ille deponatur, et illa liminibus ecclesiae arceatur.



EX EISDEM DECRETIS. III. De eodem titulo.
[Col. 0983A]

Sed si forte (Distinct. 81, Sed si forte) aliqua intercessio fuerit [(1) 1Kb] episcopo, suggeratur. Et si talis est ad quam ire debeant, ipse per interventum pergat. Sin autem, de latere suo dirigat cum duobus aut tribus testibus, nemo tamen cum extranea habitet femina, nisi soror aut proxima fuerit, et hoc cum magna sollicitudine fiat. Non enim ignoramus malitias Satanae (II Cor. II.)



EX EISDEM DECRETIS.
(Ex vet. Poenitentiali, apud Cantsium, vett. lect. t. II, part. II, p. 131, edit. Basnagii; ex nov. supplem. Mansi., t. I, p. 14.)
IV. Quod sit simoniacus quicumque reconciliationem pro munere vel dignis negaverit, vel indignis con-[.....]

Ut nemo presbyterorum xenium vel quodcumque [Col. 0984A] emolumentum temporale, immo detrimentum spirituale a quocumque publice peccante vel incestuoso accipiat, ut episcopo vel ministris peccatum illius reticeat; nec, pro respectu cujusque personae, aut consanguinitatis vel familiaritatis, alienis communicans pe catis, hoc episcopo innotescere detrectet; nec a quoquam poenitente aut gratiam, aut favorem, aut munus suscipere praesumat; aut minus digne poenitentem ad reconciliationem adducat, et testimonium reconciliationis ferat; vel quocumque livore alium quemlibet dignius poenitentem a reconciliatione removeat; quia hoc simoniacum, et Deo et hominibus contrarium est.




ANNIS DOMINI CCLIII CCLVII.
S. STEPHANUS I, PAPA ET MARTYR, VITA, EPISTOLAE ET DECRETA.




[Col. 0983]
PROOEMIUM.
Ex libro pontificali Damasi papae.
[Col. 0983B]

[7Kb] Stephanus natione Romanus, ex patre Julio [a 1Kb] , sedit [Col. 0984B] annos septem, menses quinque, dies duos. Martyrio coronatur. Fuit temporibus Valeriani et Gallicani et Maximi, usque ad Valerianum quarto, et Gallicanum tertio [b 1Kb] . Hic constituit, sacerdotes et Levitas [Col. 0985A] vestibus sacratis in usu quotidiano non uti, et nisi in Ecclesia tantum. Hic fecit ordinationes duas per mensem decembrem, presbyteros sex, diaconos [Col. 0986A] 5, episcopos per diversa loca tres. Sepultus est in coemeterio Callisti via Appia, quarto nonas Augusti. Et cessavit episcopatus dies 22.




[Col. 0985]
NOTITIA EPISTOLARUM NON EXSTANTIUM QUAE AD STEPHANUM ATTINENT. AUCTORE D. COUSTANTIO O. S. B.



I.
[Col. 0985B]

1. Faustini Lugdunensis episcopi ac caeterorum ejusdem provinciae episcoporum ad Stephanum papam litterae, quibus Marcianum Arelatensem episcopum Novatiano sese conjunxisse, ac durissimam haeresis illius tenere pravitatem, atque ab episcoporum [Col. 0985C] consensione discessisse nuntiabant. Eo autem audaciae proruperat Marcianus, ut de collegio sacerdotum, qui lapsis, post debitam poenitentiam, pacem dandam censebant, judicare eosque a se segregare non timeret, cum ab his ipse necdum abstentus videretur. De eadem re Faustinus idem semel et iterum ad Cyprianum scripsit (Epist. I, ad Steph., n. 1). Quod ideo factum suspicantur nonnulli, ut cum Faustinus ac socii nihil a Stephano obtinuissent, ejus opera vel monitis suppetias Catholicis episcopis impetrarent. Nempe qui summis rebus praesident, ubi nonnullas vel prae nimia occupatione vel pro prudentia differre compelluntur, saepe culpantur ut segnes, ubi vero diligentiam adhibent, vix vitare queunt praecipitis animi suspicionem. Ad Cyprianum quod attinet, adeo non dubitavit, quin Stephanus ipsius consilio et hortatu litteras ad provinciam et plebem Arelatensem mitteret, quibus et Marcianum abstineri, et alium episcopum in ejus locum substitui praeciperet, ut et quis fuerit substitutus sibi significari [Col. 0985D] simul roget (Ibid. n. 3. et 5) Hujusmodi autem litteras a Stephano missas fuisse hoc indicio est, quod in Arelatensibus diptychis, uti jam observavimus, Marciani nomen non comparet. Quod in negotio Cyprianus suum ipse pro omnibus Ecclesiis studium ac sollicitudinem comprobans, Romani pontificis tum ad dimovendum de sede sua Arelatensem episcopum, tum ad alium ei subrogandum auctoritatem haud dubio testimonio agnovit. Neque enim audiendus videtur recens annalium Cyprianicorum scriptor, cujus sententia nihil »nihil a Stephano postulabat Cyprianus« (cum illi auctor erat ut litteras ad provinciam mitteret), »quod ipse praestare paratus non erat,« nisi subaudiatur, »si in eadem sede ac loco fuisset.«

2. Faustini ad Stephanum litteras ad primum hujus pontificis annum referri nihil vetat. Eas certe ante obortam de Baptismo haereticorum controversiam scriptas esse liquet. Ambiguum enim non est [Col. 0986B] quin haec ipsa controversia posterior sit epistola, quam postmodum Cyprianus ad Stephanum de Marciani causa scripsit. Hanc autem causam ad secundum Stephani annum jam adultum pertinere praedictus Annalium Cyprianic. scriptor probat. Unde sequitur, ut si quas suadebat Cyprianus litteras [Col. 0986C] Stephanus ad Arelatenses miserit, hae non citius anno 254 exeunte conscriptae sint.



II.

3 Basilides, Legionis et Asturicae episcopus, cum ob idololatriae scelus aliaque crimina ab episcopatu depulsus esset, ejusque loco Sabinus fuisset suffectus, sese Romam ad Stephanum contulit, a quo ut in sedem suam restitueretur obtinuit. De hac re quid sentiret Cyprianus ita aperuit (Ex Cypriano, epist. 68): »Nec rescindere ordinationem jure perfectam (id.) potest, quod Basilides post crimina sua detecta, et conscientiam etiam propria confessione nudatam, Romam pergens, Stephanum collegam nostrum longe positum, et gestae rei ac tacitae veritatis ignarum fefellit, ut exambiret reponi se injuste in episcopatum, de quo fuerat juste depositus. Hoc eo pertinet, ut Basilidis non tam abolita sint, quam cumulata delicta, ut ad superiora peccata ejus, etiam [Col. 0986D] fallaciae et circumventionis scelus accesserit. Neque enim tam culpandus est ille cui negligenter obreptum est, quam hic execrandus qui fraudulenter obrepsit:« ut scilicet litteras obtineret, quibus et communio et sedes ipsi redderentur. Neutrum enim ipsi sine litteris, quae et judicii Stephani, et sibi ab eo indultae communionis testes essent, sperandum fuerat. Eum autem non tantum Stephani communionem, sed et episcopatum, et eum quidem quo dejectus fuerat, exambiisse proxime relata Cypriani verba persuadent. Quorsum enim Sabini in ipsius locum subrogati ordinationem rescindere, rei gestae tacita veritate, tentasset, nisi ut ad eam sedem rediret, unde se injuste dejectum mentiebatur?

4. Observat Pamelius »hunc locum pro Romani pontificis auctoritate facere, utpote quo constet, episcopos sede dejectos in Hispaniis solere ad illum recurrere.« Cui observationi novum pondus accederet: si et Martialem Emeritensem episcopum eodem tempore ab episcopatu submotum, quem Cyprianus [Col. 0987A] fallacia pariter usum esse notat, ut abrogatam sibi dignitatem usurparet, hanc ipsius Stephani auctoritate vindicare sibi voluisse constaret. His praeiverat exemplum Privati Lambesitani episcopi, qui »ob multa gravia delicta nonaginta episcoporum sententia condemnatus (Cypr Epist. XII, n. 10),« Romam legatum miserat, ut, Sede vacante, vel a clero ejus furto et fraudulenter litteras elicere curaret. Unde Ecclesiae hujus auctoritas magis ac magis commendatur. Et hanc quidem licet non neget Cyprianus, hujusmodi tamen provocationum incommoda non silet, dum Stephanum velut longe positum et rei gestae ignarum, ideoque deceptum repraesentat (Cypr. Epist. XXX). Quocirca superius, Epist. XII, n. 14, ad Cornelium scripsit, ab omnibus qui secum sunt statutum esse. »ut uniuscujusque causa illic audiatur, ubi est crimen admissum, ubi et accusatores habere et testes criminis sui possint.« Sensit et postea aequissimus pontifex Gregorius idem incommodum: ideoque Petri cujusdam episcopi [Col. 0987B] Numidae, qui damnatus ad ipsum confugerat, ad ejusdem provinciae praesules causam detulit. Sic ea de re ad Columbum Numidiae episcopum loquitur: »Indicamus itaque Sanctitati Vestrae, venisse ad nos quemdam Petrum nomine, qui se asserit fuisse episcopum, atque causae suae a nobis remedium postulasse. Et prius quidem retulit quae digna esse miseratione potuissent: sed requirentes, postea multo aliter quam indicavit invenimus, et vehementer ejus actio nos contristavit. Sed quia causae ipsius interna subtiliter nequaquam addiscere, tam longo itineris intervallo disjuncti, potuimus; eam, incerti quippe, definire nequivimus, etc. (Lib. VI. Ind. 14. Epist. 37, n. 2).« Alia hujusmodi praetereo. Ad Basilidis autem negotium quod attinet, hanc in eo toto prae se fert Cyprianus agendi rationem, ut sententiae eorum, qui illud celebrem de haereticorum Baptismo controversiam praecessisse censent, haud illibenter accedam.



III.

[Col. 0987C] 5. Nil etiam vetat, quominus ad id tempus, quod praedictam controversiam praecessit, litteras illas referamus, quas a Stephano ad Syrias et Arabiam scriptas esse Dionysius Alexandrinus in superiori fragmento memorat. Ille quidem quid in eis tractaretur silet: verum valde probabile est, Stephanum provinciarum illarum penuriam, necessaria eis suppeditando, sublevare non contentum, etiam fidelium animos benignis ac salubribus scriptis solari et ad pietatem excitare studuisse. Praeterea loquendi ei ampla erat materia ex occasione schismatis Novatiani, quod in provincias illas pervaserat, et cujus labem in illis prorsus emaculatam esse postmodum Dionysius nuntiavit.



IV.

6. Vix Helenus Tarsi episcopus cum tota Cilicia, et Firmilianus cum Cappadocia universa ac finitimis regionibus, Novatiani novitatem detestantes, ad unitatem Ecclesiae regressi erant, cum in novum dissidium [Col. 0987D] abierunt, non enim ab ea altera opinione divelli se sciverunt, quae haereticos ad Ecclesiam redeuntes baptizari praefracte volebat. Quapropter Stephanus, inquit Eusebius, »litteras scripsit de Heleno et de Firmiliano, de omnibus denique sacerdotibus per Ciliciam, Cappadociam, cunctasque finitimas provincias constitutis, quibus denuntiabat sese ob eam causam ab illorum communione discessurum, quod haereticos rebaptizarent« (Euseb. lib. VII Hist., c. 5). Quas litteras sugillans Firmilianus, de illis ad Cyprianum ita loquitur: »Quid enim humilius aut lenius, quam cum tot episcopis per totum mundum dissensisse, pacem cum singulis vario discordiae genere rumpentem, modo cum Orientalibus, quod nec vos latere confidimus, modo vobiscum, qui in meridie estis?« (Apud Cypr. sub. fin. Ep. LXXV.)



V.

7. Similes re ipsa tunc Cyprianus ab eodem Papa [Col. 0988A] eadem de causa litteras acceperat, de quibus ille a Pompeio Sabratensi episcopo interrogatus, istud inter alia exscribit: »Si quis ergo a quacumque haeresi venerit ad nos, nihil innovetur nisi quod traditum est, ut manus illi imponatur in poenitentiam; cum ipsi haeretici proprie alterutrum ad se venientes non baptizent, sed communicent tantum« (Cypr. Epist. LXXIV). Haec autem verba non uni quaestioni occasionem dederunt. Verum ut controversiae illae certius dirimantur, operae pretium fuerit et alia collegisse, quae sive in iisdem litteris, sive in aliis ad Orientales, a Stephano scripta esse Firmilianus atque Cyprianus commemorant.

8. Ad alterutrius epistolae exordium haud temere referatur quod Firmilianus notat his verbis: »Stephanus de episcopatus sui loco gloriatur, et se successionem Petri tenere contendit, super quem fundamenta Ecclesiae collata sunt.« Adeo ut Stephanus a sedis suae dignitate commendanda, quod et in hujusmodi negotiis successores illius imitati sunt, [Col. 0988B] sermonis sui initium fecerit. At licet haec carpere videatur Firmilianus, procul tamen abest ut Ecclesiam a Christo super Petrum solidatam ac fundatam inficietur. Ipse etiam primum eidem Apostolo, ac deinde caeteris, peccatorum remittendorum potestatem datam esse agnoscit. Quo posito, exinde concludit: »Potestas ergo peccatorum remittendorum Apostolis data est, ecclesiis quas illi a Christo missi constituerunt, et episcopis qui eis ordinatione vicaria successerunt;« adeoque privilegium Petri ad successores ejus manasse profitetur.

9. Praeterea Stephanus, eodem Firmiliano teste, in litteris suis sic loquebatur. »Quasi Apostoli eos, qui ab haeresi veniant, baptizari prohibuerint, et hoc custodiendum posteris tradiderint.« Eidem Firmiliano displicet, »quod Stephanus et qui illi consentiunt, contendunt dimissionem peccatorum et secundam nativitatem in haereticorum Baptisma procedere, apud quos etiam ipsi confitentur Spiritum sanctum [Col. 0988C] non esse; simulque unum nobis atque haereticis Baptisma esse volunt: item, quod non putant quaerendum esse quis sit ille qui baptizaverit, eo quod qui baptizaverit, gratiam consequi potuerit invocata Trinitate nominum Patris et Filii et Spiritus sancti.« Tum pluribus interjectis. Stephanum non pudere ait: »hoc asserere, ut per eos, qui cum ipsi in omnibus peccatis sint constituti, dicat posse remissionem peccatorum dari.« Notat et Stephanum cum sociis exemplo se Pauli defendere, non prohibentis quominus »sive per occasionem, sive per veritatem Christus annuntietur« (Phil. I, 18); illudque rebaptizantibus objicere, »Quid ergo fiet de his, qui ab haereticis venientes sine Ecclesiae Baptismo admissi sunt?« Et hoc Firmilianus improbat, »quod vult Stephanus his, qui apud haereticos baptizantur, adesse praesentiam et sanctimoniam Christi;« aut quod idem Papa litteris mandarat: »Multum proficit nomen Christi, ut quicumque et ubicumque in nomine Christi baptizatus fuerit, consequatur statim gratiam Christi;« [Col. 0988D] necnon istud ejusdem pontificis effatum. »Haeresis quidem parit et exponit, expositos autem Ecclesia suscipit« Demum si praedicti Caesariensis episcopi verbis haerendum, »non puduit Stephanum fraternitatem scindere; insuper et Cyprianum pseudochristum et pseudoapostolum et dolosum operarium dicere.« Hinc idem praesul illum inducit »rumpentem pacem modo cum Orientalibus,« per epistolam videlicet quam in Orientem misit, modo cum Afris, nimirum per epistolam quam Cypriano rescripsit. Qua de re Cyprianus scribens ad Pompeium ita loquitur: »Dat honorem Deo, qui haereticorum amicus, et inimicus Christianorum, sacerdotes Dei, veritatem Christi et Ecclesiae unitatem tuentes ABSTINENDOS putat?« (Epist. LXXIV.) Augustinus quoque lib. de Unico Capit. cont. Petil. eadem de re sermonem habens verbum abstinendos retinet.

10. Ea ipsa, quae Firmilianus perstringit, aut certe [Col. 0989A] pleraque, in ea erant Epistola, quam Jubaianus ad Cyprianum miserat, quamque iste praesul Epistola LXXIII ad Jubaianum rescripta confutare aggreditur. In hac Cyprianus offendisse se testatur, »quod quaerendum non sit quis baptizaverit, quando is qui baptizatus sit, accipere remissam peccatorum potuerit secundum quod credidit.« Quod et supra Firmilianus reprehendit. Addit Cyprianus et in eadem epistola. »Marcionis fieri mentionem, ut nec ab ipso venientes dicat baptizari, quod jam in nomine Jesu baptizati esse videantur.« Ac deinde tacito Stephani nomine plures ejus sententias in hunc modum refert: »Frustra quidam, qui ratione vincuntur, consuetudinem nobis opponunt;« et mox, »Nec quisquam dicat, Quod accepimus ab Apostolis, hoc sequimur;« et post pauca, »Quod enim quidam dicunt, quasi ad haereticorum suffragium pertineat quod dixerit apostolus Paulus. Verumtamen omni modo, sive per occasionem sive per veritatem, Christus annuntietur;« ac subinde, »Non est autem quod aliquis ad circumveniendam [Col. 0989B] Christianam veritatem Christi, nomen opponat, ut dicat. In nomine Jesu Christi ubicumque et quomodocumque baptizati, gratiam Baptismi sunt consecuti;« et sub finem, »Sed dicit aliquis, Quid ergo fiet de his qui in praeteritum de haeresi ad Ecclesiam venientes, sine Baptismo admissi sunt?«

11. Unde vero eorum, quae Stephano ac sociis ejus Firmilianus Cyprianusque tribunal, tanta consensio: nisi aut Stephanus ea quae ad Orientales scripserat, in Epistola ad Cyprianum repetierit, aut easdem litteras ambo penes se habuerint? Et vero [Col. 0990A] non levia sunt indicia, quibus epistolam a Jubaiano ad Cyprianum missam, eam ipsam esse suspicemur, quae a Stephano ad Orientales destinata fuerat. Quod si ita est, Stephani tum ad Orientales tum ad Cyprianum litteras concilio Carthaginensi III, sub Cypriano anteriores esse conficitur: siquidem in hoc concilio praelectae sunt »et litterae Jubaiani ad Cyprianum factae, et Cypriani ad Jubaianum, itemque ad Stephanum rescriptae, quidque postmodum Jubaianus idem Cypriano rescripserit.« Praeterea Stephanum circa idem tempus et ad Orientales et ad Cyprianum scripsisse id argumento est, quod cum Cyprianus Epistolae, quam Stephano rescribebat, exemplum Firmiliano transmitti curasset, ei Firmilianus litteras, quibus Stephanus Orientales a se abstinendos esse denuntiabat, ante accepisse se, quam ipsius exemplum, significavit. Atqui mox memoratum Carthaginense concilium Kalendis Septembris consignatur, idque anno 256 habitum esse plerique eruditi consentiunt. Unde et [Col. 0990B] praedictas Stephani litteras ad ejusdem anni 256 initium, aut circiter, referri nil vetat. Is enim ardor quo Cyprianus hac in causa se gessit, multam inter scripta rescriptaque aut ea quae tum gesta sunt, moram intermitti non patitur. Ut ut est, quae a Firmiliano ac Cypriano scriptis mandatae sunt Stephani sententiae, sive ex ipsius ad Orientales, seu ex ejusdem ad Cyprianum litteris, aut etiam ex utrisque excerptae fuerint, idoneae certe sunt, quibus multae de Baptismo concertationumque plenae disputationes finiantur. Hujus rei experimentum faciamus.




[Col. 0989]
EPISTOLAE QUAE AD S. STEPHANUM I PAPAM ATTINENT. [5Kb] EPISTOLA S. CYPRIANI CARTHAGINENSIS EPISCOPI AD STEPHANUM PAPAM.
(Erasm., III, 13; Pamel. Rigalt. Baluz., LXVII; Paris., LXVI; Oxon. Lips., LXVIII; Coustant. Epist. Rom. Pontif., t. I, col. 211.)

ARGUMENTUM.---Ut litteris ad episcopos Galliarum missis curet, ne Marcianus Arelatensis episcopus, Novatiano addictus, necdum se abstentum esse amplius [Col. 0990B] glorietur; simulque operam det, aliis litteris in Provinciam et ad plebem Arelatensem scriptis, alium episcopum ejus loco subrogari.

CYPRIANUS STEPHANO FRATRI SALUTEM.

[6Kb] I. Faustinus collega noster, Lugduni consistens, frater charissime, semel atque iterum mihi scripsit, significans ea, quae etiam [a 1Kb] vobis scio utique nuntiata [Col. 0991A] tam ab eo quam a caeteris coepiscopis nostris in eadem provincia constitutis, quod Marcianus Arelate consistens Novatiano se conjunxerit, et a catholicae Ecclesiae unitate atque a corporis nostri et sacerdotum consensione discesserit [b 1Kb] , tenens haereticae praesumptionis durissimam pravitatem; ut servis Dei poenitentibus [c 1Kb] et dolentibus, et Ecclesiam lacrymis et gemitu et dolore pulsantibus, divinae pietatis et lenitatis paternae solatia et subsidia claudantur, nec ad [Col. 0992A] fovenda vulnera admittantur vulnerati, sed sine spe pacis et communicationis relicti, ad luporum rapinam et praedam diaboli projiciantur. Cui rei nostrum est consulere et subvenire, frater charissime, qui divinam clementiam cogitantes, et gubernandae Ecclesiae libram tenentes, sic censuram vigoris peccatoribus exhibemus, ut tamen lapsis erigendis, et curandis vulneratis, bonitatis et misericordiae divinae medicinam non denegemus.

[69Kb] [Col. 0993A] II. Quapropter facere te oportet plenissimas litteras ad coepiscopos nostros in Galliis [a 1Kb] constitutos, ne ultra Marcianum pervicacem et superbum, et divinae pietatis ac fraternae salutis inimicum, collegio nostro insultare patiantur, quod necdum a nobis videatur abstentus, qui jam pridem jactat et praedicat [b 1Kb] , quod Novatiano studens et ejus pervicaciam sequens, a communicatione se nostra [c 1Kb] segregaverit: cum Novatianus ipse, quem sequitur, olim abstentus et hostis Ecclesiae judicatus sit; et cum ad nos in Africam legatos misisset, optans ad communionem nostram admitti, hinc a concilio plurimorum sacerdotum, qui praesentes cramus sententiam retulerit, se foris [d 1Kb] esse coepisse, nec posse a quoquam nostrum [Col. 0993B] sibi communicari, qui episcopo Cornelio in [Col. 0994A] catholica Ecclesia de Dei judicio, et cleri ac plebis suffragio ordinato, profanum altare erigere, et adulteram cathedram collocare, et sacrilega contra verum sacerdotem sacrificia offerre tentaverit. Proinde si resipiscere, et ad sanae mentis consilium redire vellet, ageret poenitentiam, et ad Ecclesiam supplex rediret. Quam vanum est, frater charissime, ut Novatiano nuper retuso, et refutato, et per totum orbem a sacerdotibus Dei abstento, nunc adulatores adhuc nobis patiamur illudere et de majestate ac dignitate Ecclesiae judicare.

[5Kb] III. Dirigantur in Provinciam et ad plebem Arelate consistentem a te litterae, quibus abstento Marciano alius in locum ejus substituatur, et grex [Col. 0994B] Christi, qui in hodiernum ab illo dissipatus et vulneratus [Col. 0995A] contemnitur, colligatur. Sufficiat, multos illic ex fratribus nostris annis istis superioribus, excessisse sine pace; vel caeteris subveniatur qui supersunt, et diebus [a 1Kb] ac noctibus ingemiscunt, et divinam ac paternam misericordiam deprecantes, solatium nostrae opitulationis exposcunt. Idcirco enim, frater charissime, copiosum corpus est sacerdotum, concordiae mutuae glutino atque unitatis vinculo copulatum, ut si quis ex collegio nostro haeresim facere, et gregem Christi lacerare et vastare tentaverit, subveniant caeteri, et quasi pastores utiles [b 1Kb] et misericordes, oves dominicas in gregem colligant. Quid enim si in mari portus aliquis, munitionibus suis ruptis infestus, et periculosus esse navibus [c 1Kb] coeperit; nonne navigantes ad alios proximos portus naves [Col. 0995B] suas dirigunt, ubi sit tutus et salutaris introitus et statio secura? aut si in via stabulum aliquod obsideri et teneri a latronibus coeperit, ut quisquis ingressus fuerit, insidiantium illic infestatione capiatur; nonne commeantes, hac opinione comperta, stabula alia in itinere appetunt tutiora, ubi sint fida hospitia et receptacula commeantibus tuta? Quod nunc esse apud nos debet, frater charissime, ut fratres nostros, qui vitatis Marciani scopulis petunt Ecclesiae portus salutares, suspiciamus ad nos prompta et benigna humanitate, et stabulum commeantibus praebeamus tale quale est in Evangelio, quo a latronibus sauciati et vulnerati suscipi et foveri et tutari ab stabulario possint (Lucae X).

[2Kb] IV. Quae est enim major aut melior cura praepositorum [Col. 0995C] [d 1Kb] , quam diligenti sollicitudine et medela salubri fovendis et conservandis ovibus providere? cum Dominus loquatur et dicat: Quod infirmatum est non confortastis, et quod male habuit non corroborastis, et quod contribulatum est non consolidastis, et quod erravit non revocastis, et quod periit non inquisistis: et dispersae sunt oves meae, eo quod non sint pastores; et factae sunt in comesturam omnibus bestiis agri et non fuit qui inquireret, neque qui revocaret. Propterea haec [Col. 0996A] dicit Dominus: Ecce ego super pastores, et inquiram oves meas de manibus eorum et avertam eos ut non pascant oves meas: et jam non pascent eas, et extraham eas de ore eorum, et pascam eas cum judicio (Ezech. XXXIV, 4). Cum ergo pastoribus talibus, per quos Dominicae oves negliguntur et pereunt, sic Dominus comminetur; quid nos aliud facere oportet, frater charissime, quam colligendis et refovendis Christi ovibus exhibere diligentiam plenam, et curandis lapsorum vulneribus paternae pietatis adhibere medicinam, quando Dominus in Evangelio moneat et dicat: Non est opus sanis medicus, sed male habentibus (Matth. IX, 12)? Nam et si pastores multi sumus, unum tamen gregem pascimus, et oves universas, quas Christus sanguine suo et passione quaesivit, colligere [Col. 0996B] et fovere debemus, nec pati supplices et dolentes fratres nostros crudeliter despici, et superba quorumdam praesumptione calcari, cum scriptum sit: Ille autem, qui contumax est, vir sui jactans, nihil omnino perficiet: qui dilatavit tamquam inferi animam suam (Habacuc II, V): et ejusmodi homines Dominus in Evanglio suo culpet et damnet dicens: Vos estis qui justificatis vos in conspectu hominum. Deus autem dignoscit corda vestra: quoniam quod excelsum est in hominibus, execratio est in conspectu Dei (Lucae XVI, 15). Execrabiles et detestabiles dicit esse qui sibi placeant, qui tumidi et inflati aliquid sibi arroganter assumant. Ex quibus cum Marcianus esse coeperit, et se Novatiano conjungens, adversarius misericordiae et pietatis exstiterit; sententiam non dicat, sed [Col. 0996C] accipiat: nec sic agat quasi ipse judicaverit de collegio sacerdotum, quando ipse sit ab universis sacerdotibus judicatus.

[2Kb] V. Servandus est enim antecessorum nostrorum beatorum martyrum Cornelii et Lucii honor gloriosus: quorum memoriam cum nos honoremus, multo magis tu, frater charissime, honorificare et servare gravitate et auctoritate tua debes, qui vicarius et [Col. 0997A] successor eorum [a 1Kb] factus es. Illi enim pleni Spiritu Dei, et in glorioso martyrio constituti, dandam esse lapsis pacem censuerunt, et Poenitentia acta fructum communicationis et pacis negandum non esse litteris suis signaverunt; quam rem omnes omnino ubique censuimus. Neque enim poterat esse apud nos sensus diversus, in quibus unus esset spiritus [b 1Kb] : et ideo [Col. 0998A] manifestum est eum Spiritus sancti veritatem cum caeteris non tenere, quem videmus diversa sentire. Significa plane nobis quis in locum Marciani Arelate fuerit substitutus, ut sciamus ad quem fratres nostros dirigere et cui scribere debeamus. Opto te, frater charissime, semper bene valere.




[Col. 0997]
APPENDIX. EPISTOLAE DECRETALES S. STEPHANO ADSCRIPTAE. (S)



[1Kb] EPISTOLA I STEPHANI PAPAE I AD HILARIUM EPISCOPUM.
[Col. 0997B]

ARGUMENTUM.---Qui sint infames, et qui ad gradus ecclesiasticos vel ad accusationem non sint admittendi; et de vestimentis ministrorum, ut sacrata sint.

    I. Qui sint infames, vel qui ad gradus ecclesiasticos, [Col. 0997C] sive ad accusationem non sunt admittendi.
    II. De reverentia praepositis exhibenda.
    III. De vestimentis ecclesiasticis.


DILECTISSIMO FRATRI ATQUE FAMILIARI AMICO HILARIO, STEPHANUS EPISCOPUS, INTIMAE CHARITATIS SALUTEM.

Quamquam sperem (S. Leo, epist. 46) dilectionem tuam ad omne opus bonum esse devotam, tamen pro familiaritate, qua nobis conjunctus esse cognosceris, ut tua efficacior fiat industria, congruum nobis visum est has fraternitatis litteras tuae dilectioni debere dirigere. Monemus te, frater charissime, semper in bonis manere, et a malis cavere; cum bonis et rectae fidei ac sanctae conversationis hominibus assidue esse, et a perversis, ac fratrum insidiatoribus, nisi ut eos convertas, et ad concordiam reducas, separari; quoniam, ut [Col. 0997D] ait Apostolus, corrumpunt bonos mores colloquia mala (I Cor. XV). Et ipsa per se Veritas dicit: Si oculus tuus scandalizaverit te, erue eum et projice abs te. Et si manus tua scandalizaverit te, abscinde eam et projice abs te. Similiter et de pede agendum est, quia melius est tibi, luscum aut claudum intrare in regnum coelorum, quam duos oculos, aut duas manus, aut duos pedes habentem mitti in gehennam ignis (Matth. XVIII; Marc., IX). Et in Ecclesiastico invenitur libro: In bonis viri inimici illius: In tristitia vero et in malitia illius [Col. 0998B] amicus agnitus est. In labiis suis indulcat inimicus, et in corde suo insidiatur, ut subvertat te in foveam. Et qui tetigerit picem, inquinabitur ab ea. Et qui communicaverit superbo, [c 1Kb] induetur superbia. Pondus super se tollit, qui honestiori se communicat. Ditiori te ne fueris socius. Quid communicabit cacabus ad ollam? Quando [Col. 0998C] se colliserint, confringetur. Dives injuste aget et fremet, pauper autem laesus tacebit. Si largitus fueris, assumet te; et si non habueris, derelinquet te. Si habes, convivet tecum, et evacuabit te, et ipse non dolebit super te; si necessarius illi fueris, supplantabit te, et subridens spem dabit, narrans tibi bona, et dicet: Quid opus est tibi? Et confundet te in cibis suis, donec te exinaniat bis et ter; et in novissimo deridebit te. Postea videns, derelinquet te, et caput suum movebit ad te. Humiliare Deo. et expecta manus ejus. Attende, ne seductus [d 1Kb] in stultitia humilieris. Noli esse humilis in sapientia tua, ne, humiliatus, in stultitiam seducaris. Advocatus a potentiore, discede: ex hoc enim magis te advocabit. Ne improbus sis, ne impingaris, et ne longe sis ab eo, [e 1Kb] et eas in oblivionem. [Col. 0998D] Ne retineas ex [f 1Kb] aequo loqui cum illo, et ne credas multis verbis illius. Ex multa enim loquela tentabit te, et subridens interrogabit te de absconditis tuis. Immitis animus illius conservabit verba tua, et non parcet de malitia et de vinculis. Cave tibi, et attende diligenter auditui tuo, quoniam cum subversione tua ambulas. Audiens vero illa quasi in somnis, vide et vigilabis. Omni vita tua dilige Deum, et invoca illum in salute tua. Omne animal diligit simile sibi, sic et omnis homo proximum sibi. Omnis caro ad similem [Col. 0999A] sibi [a 1Kb] conjungitur, et omnis homo simili sibi [b 1Kb] sociatur. [c 1Kb] Si communicabit lupus agno aliquando, sic peccator justo. Quae communicatio sancto homini ad carnem? Aut quae pax bona diviti ad pauperem? Venatio leonis, onager in eremo; sic pascua divitum sunt pauperes. Et sicut abominatio est superbo humilitas, sic execratio diviti pauper. Dives commotus confirmatur ab amicis; humilis autem cum ceciderit, expelletur et a notis. Diviti decepto multi recuperatores; locutus est superba, et justificaverunt illum: humilis deceptus est, insuper et arguitur. Locutus est sensate, et non est datus ei locus. Dives locutus est, et omnes tacuerunt, et verbum illius usque ad nubes perducent. Pauper locutus est, et dicunt: Quis est hic? Et si offenderit, subvertent illum. Bona est substantia cui non est peccatum in conscientia, et nequissima paupertas in ore impii. Cor hominis immutat [Col. 0999B] faciem illius, sive in bona, sive in mala. Vestigium boni cordis et faciem bonam difficile invenies, et cum labore (Eccli., XII, XIII). Hoc, frater, cave tibi, et post concupiscentias tuas non vadas (Eccli., XXIII, 30).

[1Kb] I. Quod vero consuluisti Sedem apostolicam, qui sunt infames, aut qui ad gradus ecclesiasticos non sunt admittendi, et nosse te credimus, et pro auctoritate Sedis apostolicae te informare non denegamus. Infames autem esse eas personas dicimus quae pro aliqua culpa notantur infamia (6, q. 1; et in Decret. Ivo. lib. IV), id est omnes qui christianae legis normam abjiciunt, et statuta ecclesiastica contemnunt; similiter fures, sacrilegos, et omnes capitalibus criminibus irretitos; sepulchrorum quoque [Col. 0999C] violatores, et Apostolorum atque successorum eorum, reliquorumque patrum statuta libenter violantes, et omnes qui adversus patres (Anianus in sent. Pauli libri I, tit. II, const. II, tit. XXXIX. Cod. Theod.) armantur, qui in omni mundo infamia notantur. Similiter et incestuosos, homicidas perjuros, raptores [Col. 1000A] (Proclus ad Domnum Hadr. coll. cap. XVII), maleficos, veneficos, adulteros, de bellis fugientes, et qui indigna sibi petunt loca tenere, aut facultates Ecclesiae abstrahunt injuste, et qui (Anianus in const. VIII, tit. XXXIX, libri IX. Cod. Theod.) fratres calumniantur aut accusant, et non probant; vel qui contra innocentes principum animos ad iracundiam (Cod. Theod. lib. IX, tit. I, cap. XI. Hadr. coll. XLVIII) provocant; et omnes anathematizatos, vel pro suis sceleribus ab Ecclesia pulsos, et omnes quos ecclesiasticae (Anianus, const. III, tit. XXXIX, libri IX, Cod. Theod.) vel saeculi leges infames pronuntiant. Hos vero non (Hadr. coll. CXIX) ad sacros Ordines licet promovere, nec servos [d 1Kb] ante legitimam libertatem, nec poenitentes, nec bigamos, nec eos qui curiae deserviunt, vel qui non sunt [Col. 1000B] integri corpore, aut sanam non habent mentem vel intellectum, aut inobedientes sanctorum decretis existunt, aut furiosi manifestantur: hi omnes nec ad sacros gradus debent provehi nec isti, nec liberti, neque suspecti; nec rectam fidem vel dignam conversationem non habentes, summos sacerdotes possunt accusare.

II. Sed et qualiter obedientia (S. Greg. Epist. X, lib. IV) vel reverentia sit praepositis exhibenda, ex tuis quoque subjectis ipse non ambigis. In qua re valde et utile, si id, quod disciplinae vigor imponit, nullo cogente, humilitas laudanda servaverit (Idem epist. XXXIV, ejusdem libri). Omnipotens Deus, in cujus manu sunt omnia, de quo scriptum est: Non est sapientia, non est consilium contra Dominum (Prov. [Col. 1000C] XXVIII), ipse te, tuosque, et divina et apostolicae Sedis instituta illibata servare, et nos atque omnes fideles ad potiora semper conscendere, et de die in diem deteriora cavere, et meliora ac Deo placita sectari atque perficere concedat.

[4Kb] III. Vestimenta vero ecclesiastica, quibus Domino ministratur, cultusque divinus omni cum honorificentia [Col. 1001A] et honestate a sacerdotibus reliquisque Ecclesiae ministris celebratur, et sacrata debent esse et honesta. Quibus aliis in usibus, cum Deo, ejusque servitio consecrata et dedicata sint, nemo debet frui, quam ecclesiasticis et Deo dignis officiis. Quae nec ab aliis debent contingi aut ferri nisi a sacratis hominibus, ne ultio quae Balthazar regem percussit, super haec transgredientes et talia praesumentes veniet divina, et corruere eos faciat divinae ultionis justum flagellum ad ima. Haec illis partibus, quibus moraris, et in omnibus quibus potueris, cunctis nota facito, et observare apostolica mandato auctoritate; quia et nostri nobisque commissi in sancta apostolica et universali Ecclesia, omnes haec observare, nunc et futuris temporibus professi [Col. 1001B] sunt. His breveter tuis, frater, magnifice respondi litteris. Quibus tua dilectio ita societur, ut nihil in his quae ad universalis Ecclesiae statum pertinent, aut dubie agatur aut segniter (S. Leo. epist. XLVI). Et cum tali moderatione agantur cuncta, ut nec benevolentiae partes, nec justitiae negligantur, sed absque personarum acceptione divinum in omnibus judicium cogitetur. Quod ut recta observantia valeat custodiri, catholicae primitus servetur fidei integritas. Et quia per omnia angusta et arcta via quae ducit ad vitam, neque in sinistram neque in dextram ab ejus tramite devietur.

Data quinto nonas maii, Valeriano et Gallicano, viris clarissimis, consulibus (Annis 254, 255 et 257).



EPISTOLA II STEPHANI PAPAE I.
[Col. 1001C]

ARGUMENTUM.---De expulsione episcoporum, et ut quidquid in sacratis Deo rebus et episcopis injuste agitur, pro sacrilegio reputabitur; et ut per scripta nullius accusatio suscipiatur, et de aliis pluribus atque utilibus causis.

    I. De accusationibus sacerdotum.
    II. De episcopis rebus suis expoliatis, aut a sede pulsis.
    III. Si quis episcopos vel actores sive defensores Ecclesiae, antequam eos charitative conveniat, accusare praesumpserit, ut sit puniendus.
    IV. Qui non debeant admitti ad accusationem.
    V. Accusationem per scripta non suscipiendam, nec absentem posse accusari vel accusare, nec debere priusquam locum accipiat deferendi.
    [Col. 1001D] VI. De primatibus et metropolitanis, et de negotiis episcoporum ad ipsos referendis.
    VII. Ut episcopus accusatus, ab omnibus comprovincialibus episcopis audiatur.
    VIII. Ut omnis accusatio intra provinciam terminetur, [Col. 1002A] nisi ad Sedem apostolicam fuerit appellatum; et de accusationibus criminalibus implicatis, vel sponte confessis, aut olim inimicis.
    IX. Si clericus episcopum accusaverit, aut insidiatus fuerit.
    X. Si laici res ecclesiasticas dispensare debeant.
    XI. De personis accusatorum.
    XII. De criminationibus doctorum, vel quod divinis vocibus damnati episcopos non possunt accusare vel in eos testificari.


STEPHANUS, SANCTAE APOSTOLICAE ET UNIVERSALIS ROMANAE ECCLESIAE EPISCOPUS, OMNIBUS PER DIVERSAS PROVINCIAS CONSTITUTIS EPISCOPIS, IN DOMINO SALUTEM.

Plurimum gaudemus in Domino (S. Leo. epist. XL), et in dono gratiae ipsius gloriamur, quod fides vestra per [Col. 1002B] bona opera crescit magnifice, et dilatatur amplissime, sed nimis affligimur et tribulamur de vestra oppressione, super qua crebrior commeantium usque ad nos fratrum sermo perlatus est (Idem, epist. LXXXVII et seq.). Non oportuerat quidem ab illis a quibus sustentare et portari atque honorari debueratis tantis vos oppressionibus concuti. Quapropter necessarium est ut, remotis talium tergiversationibus, quibus venenosa malitia revelari, atque, obscurari bonitas et veritas solet (Idem, epist. XXXV), adminiculum non modicum vobis a fidelibus impendatur, atque ab hac apostolica Sede suffragetur, quos per divinam gratiam Christi auxilio dignum est adjuvari, ne in totius Ecclesiae perturbationem imprudens procedat intentio, et ea quae a sanctis praedecessoribus nostris, [Col. 1002C] et reliquis sanctis Patribus dudum fuerant prohibita, denuo reviviscant. Loci namque nostri (S. Greg. epist. XI, lib. XII) consideratione compellimur, ea quae ad notitiam nostram emendanda pervenerunt, propter Dominum non derelinquere, sed digna emendatione corrigere. Et si saecularibus officiis ordo suus, et tradita a majoribus disciplina servanda est, quis ferat ecclesiasticos ordines temeraria praesumptione confundi, audita negligere, et emendanda, non opem ferendo, postponere.

I. Audivimus enim vos a quibusdam accusari, non tam pro vestra culpa, quam pro eorum libitu, ut vestra rapere possint: et ideo vos nimis affligi et concuti in tantum, ut etiam a sedibus propriis pellamini, et tali occasione Ecclesiae facultatesque vestrae [Col. 1002D] vastantur ac depraedentur. Ista, charissimi, non oportet fieri, nec denuo replicari. Tamen necesse est ut quae toties usurpantur, saepius replicentur et prohibeantur. Nam quidquid in sacratis Deo rebus et episcopis injuste agitur, pro sacrilegio reputabitur, [Col. 1003A] quia sacrata sunt, et violari a quoquam non debent.

II. Nullus enim episcoporum (2, q. 2. Nullus episcoporum), dum suis fuerit rebus expoliatus, aut a sede propria qualibet occasione pulsus, debet accusari, aut a quoquam ei potest crimen objici, prius quam integerrime restauretur (Concil. Rom. III et V, sub Symmac.; Hadr.): et omnia quae illi ablata quocumque ingenio fuerant, legibus redintegrentur, et ipse propriae sedi et pristino statui regulariter reddatur, ita ut omnes possessiones et cuncta sibi injuste ablata, atque fructus omnes, ante captam accusationem, primates et synodus episcopo de quo agitur, funditus restituant; quia hoc non solum ecclesiasticae, sed etiam saeculi leges fieri prohibent.

[1Kb] III. Neque aliquis eorum, aut ecclesiarum actorum [Col. 1003B] vel defensorum (Hadr. coll. cap. 2, ex can. 17, conc. V Aurelianensis) ad aliquos prius accusari debet, quam ipsi charitative bis aut ter ab eis qui se laesos aestimant, vel eos pro aliquibus erratibus corripere cupiunt, conveniantur, ut ab eis aut familiarem emendationem, aut justam percipiant excusationem. Quod qui praesumpserit, liminibus arceatur Ecclesiae usque ad condignam satisfactionem.

[1Kb] IV. Accusatores (3, q. 5, Accusatores; et supra in Decr. Telesophori et Julii) vero et accusationes quas saeculi leges non recipiunt, et antecessores nostri prohibuerunt, et nos submovemus. Nullus enim alienigena aut accusator eorum fiat aut judex. Unde et de Loth scriptum est: Ingressus es ut advena, numquid ut judices (Gen. XIX)? Accusator autem vestrorum nullus sit servus (Hadr. coll. variis cap.) aut libertus, [Col. 1003C] nullaque suspecta persona aut infamis. Repellantur etiam cohabitantes inimicis, et omnes laici; quia infestationem blasphemiae affectio amicitiae incitare solet. Nec illi in vestra sunt suscipiendi accusatione qui vos in sua volunt recipere infamatione [a 1Kb] Nullus [b 1Kb] anathema suscipiatur (2 q. 2. Nullus anathematizatorum), nec a quoquam credentur quae ab eis vel dicuntur, vel conscribuntur.

[Col. 1004A] V. Eos quoque dico anathematizatos esse quos episcopi suis scriptis anathematizaverunt, aut eorum statuta anathematizant. Per scripta (2. q. 8) enim nullus [c 1Kb] accusatio suscipiatur, sed propria voce, si legitima et condigna accusatoris persona fuerit, praesente videlicet eo, quem accusare desiderat; quia nullus absens aut accusari potest aut accusare. Nullus tamen praefati ordinis vir accusari potest (Hincm. cap. 15, lib. LV), aut respondere suis accusatoribus debet priusquam regulariter a suo primate vocatus sit, locumque defendendi et [d 1Kb] inquirendi accipiat ad abluenda crimina.

[2Kb] VI. Nulli (Idem supra in Decr. Aniceti papae) enim metropolitani aut alii episcopi appellentur primates, nisi hi quis primas sedes tenent (Hadr. coll. 25) et [Col. 1004B] quorum civitates antiqui primates esse censuerunt. Reliqui vero, qui caeteras metropolitanas civitates adepti sunt, non primates, sed aut archiepiscopi, aut metropolitani vocentur. Urbes (Dist. 90, Urbes, sed sub nomine Lucii, non Stephani) enim et loca quibus primates praesidere debent nona modernis, e 1Kb] sed etiam multis ante adventum, Christi sunt statutae temporibus, quorum primates, etiam gentiles, pro majoribus etiam negotiis appellabant. In ipsis vero urbibus post Christi adventum, Apostoli et successores eorum patriarchas vel primates posuerunt, ad quos episcoporum negotia, salva in omnibus apostolica auctoritate, et majores causae, post apostolicam Sedem sunt referendae. Et licet, Apostolo prohibente (I Cor. VI), inter Christianos non debeant accusationes [Col. 1004C] exerceri, sed si prohiberi non poterint, accusationes episcoporum ad memoratos primates debent ab accusatoribus deferri studendum est tamen episcopis, ut dissidentes fratres magis ad pacem, quam ad judicium [f 1Kb] coerceantur (Conc. Carth. IV, cap. 26).

VII. Episcopus (Hadr. coll. 25, 27) autem aliter non debet audiri aut judicari, nisi in praesentia omnium comprovincialium, et ab omnibus comprovincialibus [Col. 1005A] episcopis, quia, ipsis absentibus, nec debet nec potest. Quae vero personae ad accusationem eorum non sunt admittendae, et superius ex parte jam dictum est, et latius tam hi quam et infames personae, in epistola quam dudum Hilario [a 1Kb] misimus, sunt annumeratae.

VIII. Ultra provinciae (3, q. 6, Ultra provinciae; et in Decr. Joan. lib. IV) vero terminos accusandi licentia non progrediatur, sed omnis accusatio inter provinciam audiatur, et a comprovincialibus terminetur, nisi ad apostolicam Sedem fuerit tantum appellatum. Et neganda (3, q. 11, Neganda est; et in Decret. Joan. lib. IV) est accusatis licentia criminandi, prius quam se crimine, quo premuntur, exuerint (Vide Cod. Theod. lib. IX, const. 10, 11, 12, Anianum interpretem; [Col. 1005B] Hadr. coll.); quia non est credendum contra alios eorum confessioni, qui criminibus implicati sunt, nisi se prius probaverint innocentes, quoniam periculosa est, et admitti non debet rei adversus quemcumque professio. Familiares vero et sponte confessi atque sceleribus irretiti, non debent admitti, nec hi qui (S. Ambr. epist. LXIV) hesterna die, aut pridie, aut ante fuerunt inimici.

IX. Clericus ergo qui episcopum (3, q. 4, Clericus qui episcopum) suum accusaverit, aut ei insidiator extiterit, non est recipiendus, quia infamis effectus est, et a gradu debet recedere, aut curiae tradi serviturus.

X. Laicis quoque, quamvis religiosi sint (Idem in epist. Fabiani papae), nulli tamen de ecclesiasticis [Col. 1005C] facultatibus aliquid [b 1Kb] respondendi legitur umquam attributa facultas. Scimus [c 1Kb] dilectissimi, quia semper carnales spirituales, solent persequi, et malevoli benevolos infamare et lacerare. Ideoque Apostoli et successores eorum, ac reliqui sancti Patres noluerunt fieri facilem episcoporum accusationem; quoniam, si facilis esset, aut nullus aut vix aliquis modo inveniretur. Throni enim Dei vocantur (Conc. Tol. XI, cap. 5): ideo non debent moveri, aut affligi, vel perturbari. De ipsis ergo ait Propheta: Coeli enarrant gloriam Dei, et opera manuum ejus annuntiat firmamentum (Psal. XVIII).

XI. Hi vero qui non sunt bonae conversationis et quorum vita est accusabilis, aut quorum fides, vita et libertas nescitur, non possunt eos accusare. [Col. 1005D] Primo semper accusatorum personae, fides vita et conversatio est enucleatim inquirenda; et postea, quae objiciunt, fideliter sunt pertractanda quia nihil prius fieri debet quam impetitorum personae, fides, vitaque et conversatio diligenter discutiantur, ne alicujus invidia aut inimicitia vel intentione mala quisquam vexetur (2, q. 7, Quaerendum est; 1, q. 8, Accusatorum personae; et in Decret. Callisti papae).

XII. Criminationes (Hadr. coll. 67) adversus doctorem [Col. 1006A] nemo suspiciat, quia magis sunt doctores portandi, quam laedendi, aut infamandi. Unde ait Apostolus: Alter alterius onera portate, et sic implebitis legem Christi (Galat. VI). Charitas autem non est ambitiosa, non inflatur, non quaerit quae sua sunt, sed quae Jesu Christi (I Cor. 13). Qui manet in charitate, in Deo manet, et Deus in eo (I Joan. IV). Et qui in Deo manet, nulli vult nocere sed omnes desiderat adjuvare et sustentare, sicut ipse Dominus omnes venit salvare et animam suam dare in redemptionem pro nobis (Matth. XX). Eorum (Hadr. coll. 29) autem accusandi sacerdotes, vel testificandi in eos vocem obstruimus quos humanis et divinis vocibus damnatos vel mortuos esse agnoscimus. Praevidere ergo summopere debent omnes qui sacerdotes [Col. 1006B] Domini persequuntur, tam occulte quam manifeste, ne subjectis Domini damnentur praeceptis. Per Jeremiam autem prophetam, talibus comminando Dominus, loquitur dicens: Iniquitates vestrae declinaverunt [d 1Kb] omnia, et peccata vestra amoverunt bona a vobis, quia inventi sunt in populo meo impii et loquentes vana; statuerunt ad disperdendos viros, et comprehenderunt, ut laqueus venantis plenus volatilibus, sic domus eorum plenae dolo (Jerem. V). Et per David ait: Qui cogitaverunt malitias in corde, tota die versati sunt in praeliis: exacuerunt linguas suas sicut serpentes, venenum aspidum sub labiis eorum (Psal. CXXXIX). Et paulo post: Cadent super eos carbones in igne, dejecies eos in foveas, ut non consurgant. Vir linguosus non dirigetur in terra, virum [Col. 1006C] injustum mala capient in interitu. Scio quia faciet Dominus causam inopis, judicia pauperum (Ibid.). Item idem: Muta fiant labia dolosa (Psal. XXX). Et iterum per Michaeam inquit: Omnes in sanguine [e 1Kb] judicantur, unusquisque proximum suum tribulat, omnes in malum manus suas praeparant (Mich. VII. ex vers. LXX). Hos Dominus praevidens, Apostolis praecepit ne facile servi sui lacerarentur, ne forte perderentur, aut in talem tentationem inciderent, quam ferre minime possent. Idcirco sancti Apostoli et successores eorum decretorum normas statuerunt, ne talium vox (quae magis perdere nititur innocentes et simplices, quam salvare) facile reciperetur, sed ipsi his jaculis pellerentur procul, et Domini discipulos, juxta voluntates et versutias eorum, [Col. 1006D] minime perdere possent. Unde et ipse Dominus ait: Excutite pulverem de pedibus vestris in testimonium illis (Marc. VI). Et alibi ipsa per se Veritas de talibus dicit: Melius est illi ut suspendatur mola asinaria in collo ejus et demergatur in profundum maris, quam scandalizet unum de pusillis istis (Matth. XVIII). Et Jacobus apostolus inquit: Judicium sine misericordia fiet illi qui non fecerit misericordiam (Jac. II.) Qua enim fronte quis peccatorum suorum veniam sperat a Deo se impetraturum, qui [Col. 1007A] delinquenti fratri nihil per pietatis et clementiae officium vult condonare? Profecto necesse est ut aestimet se talem in judicio Deum experturum, cum ante justi judicis tribunal fuerit constitutus, qualem se fratri suo exhibuerit: Nam qua mensura mensi fuerimus, eadem remetietur nobis (Matth. VII). Et Joannes apostolus et evangelista ait: Qui odit fratrem suum, homicida est. Et scitis quia omnis homicida non habet vitam aeternam in se manentem (I Joan. IV). Vos tamen, filii charissimi, hortamur ut patienter mala vobis illata Domini adminiculo portetis, et his apostolicis praeceptis tales procul pellite, ne more canino vos lacerare aut mordere valeant. Mementote, etiam quia, juxta Psalmographi vocem (S. Bonif. ep. XXVI) Homo sicut foenum dies ejus, et ut flos agri ita [Col. 1007B] florebit (Psal. CII). Et Apostolus ait: Totus mundus in maligno positus est (I Joan. V). Unde precamur ne tales multum timeatis, quia infames sunt, et non multum vobis nocere possunt, quia eorum vox exstincta est; quoniam sic odit Deus eos (Proclus ad Domnum. Hadr. coll. 71) qui adversus patrum invasores, qui in mundo patres armantur, ut infamia sunt notati. Armamini ergo his apostolicis adminiculis contra eos, et spiritu principali roborate corda vestra, ut Deus qui vos pastores in populo suo vocari voluit, non negligentes aut tepidos, aut lupis supervenientibus, fugientes inveniat, sed exemplo boni pastoris, agnos pariter cum matribus et filiis ac filiabus viriliter defensantes, atque sanctam matrem Ecclesiam fideliter reportantes, semper inveniat. Et quamquam (S. Bonif. [Col. 1007C] ep. XXV) dies mali sint, vos tamen nolite esse imprudentes, sed intelligentes quae sit voluntas Dei (Ephes. V). Quamobrem confortamini, et state in fide, viriliter agentes, ac omnia vestra in charitate fiant (I Cor. XVI), et secundum sanctum Evangelium, in patientia vestra possidebitis animas vestras (Luc XII). Recordamini quoque sanctorum Apostolorum et Prophetarum; et quia multum laboraverunt in Domino, ideo adepti sunt praemia sempiterna. Scitote etiam quoniam juxta Psalmistae vocem, multae tribulationes justorum, et de omnibus his liberabit eos Dominus (Psal. XXXIII). Quapropter, filii charissimi, hortamur vos et deprecamur ut crebris orationum vestrarum precibus Deum exoretis, ut (S. Bonif., ibid) liberemur nos et vos, juxta dictum Apostoli, ab importunis [Col. 1007D] et malis hominibus, quia non omnium est fides (II Thess. III). Flagitate etiam ut Deus et Dominus noster qui est refugium pauperum, et spes humilium, sanctam [Col. 1008A] suam Ecclesiam, pretioso videlicet sanguine suo redemptam, et nos, qui eamdem sanctam Ecclesiam docere, regere, portare et tueri debemus, de praedictis oppressionibus et tentationibus hujus saeculi nequam, atque de omnibus necessitatibus nostris misericorditer eruat, ut sermo Dei currat (I Cor. XV) et glorificetur gloriosum Evangelium Domini nostri Jesu Christi; et gratia ejus in nobis vacua non fiat, ne sine fructu Evangelii, quod absit! steriles in conspectu Dei appareamus, et vacui filiorum filiarumque numero revertamur, nec de abscondito talento, Domino veniente, rei esse judicemur. Ista enim semper invidet Satan. Et idcirco tales adversum nos suscitat qui nos premant et suffocent, ut Domini oves absque nobis rapiat, et in ima, non existentibus [Col. 1008B] pastoribus qui eos custodiant et defendant, ruere faciat. Vos igitur pro viribus laborate, et orate atque vigilate ne haec fiant, scientes nos semper paratos esse in omnibus quibuscumque Dominus posse dederit modis, vobis opem ferre, licet nos ab ipsis aemulis sanctae Dei Ecclesiae et nostris non simus excepti; et tribulationes cordis nostri pro nostra et vestra tribulatione, sive ovium nobis commissarum, admodum sint dilatata. Vos quoque obsecramus ut injunctum vobis a Domino famulatum non negligatis, et omnes oppressos et cunctos Dei servos, atque generaliter omnes Christianos, prout Dominus posse dederit, adjuvare, studeatis (S. Bonif. ep. XXVI) ut ante tribunal Christi mercedem, habeatis perpetuam. Et scitote quod memoria [Col. 1008C] vestra coram Deo est assidue. Nam, quemadmodum dolentes cognoscimus vos ab iniquis et scelestis hominibus obturbari, ita continuo vobis compatimur, Deum orantes pro liberatione ac sublevatione vestrae afflictionis, quae vobis (unde graviter angimur) ab iniquis in dies irrogatur. Et ante corpora Apostolorum pro vobis preces fiunt quotidie, ut et vos liberemini ab importunis et malis hominibus Domini auxilio, et oves vobis commissae ad pascua aeternae vitae una vobiscum perveniant sempiterna. Unitatem et communionem (S. Bonif. ep. VI) dilectionis vestrae, valentem atque proficientem in salutem omnium populorum, Creator omnium populorum, Creator omnium Deus omnipotens memorem nostri aeternaliter custodiat. Amen.

[Col. 1008D] Data nonis aprilis, Valeriano et Gallieno, viris clarissimis, consulibus (Anno Christi 255).



ACTA ET MONUMENTA CELEBERRIMAE DE HAERETICORUM BAPTISMATE DISPUTATIONIS,



PARS PRIMA. PRAECIPUA VETERUM MONUMENTA QUAE SUPERSUNT DE BAPTISMATE HAERETICORUM.




[Col. 1009]
S. STEPHANI PAPAE ET MARTYRIS DECRETORIAE SENTENTIAE.



PROOEMIUM.
[Col. 1009A]

Dolendum sane est ad nos usque non devenisse quascumque in his rerum tempestatibus beatissimus Stephanus papa I scripsit epistolas, sive ad Africanos, sive ad Orientales episcopos; quinimmo et mirandum nullam omnino, exceptis tantum pauculis sententiis, superfuisse; cum interea nec oblivii injuria, nec edacitate temporum exciderint nonnulli quorumdam anonymorum libelli longe humiliores, multoque exilioris tenoris, ac momenti; cumque aliunde tota ab imis sedibus ob gravissimam hanc litem commota Ecclesia fuerit, indeque in sanctam Petri Sedem intenta, quaecumque pontificalia placita, decretave arrectis auribus accipere debuerit. Eo ergo diligentius [Col. 1009B] colligenda sunt, quotquot emerserint, Stephani Papae sententiae ex epistolis Cypriani et Firmiliani excerptae; palmares porro ac merito dictae decretoriae, quippe quae, licet hinc et hinc renitentibus maximae ac meritissimae auctoritatis viris, ingentem demum litem diremerint ac paulo post fuerint ab omni quaque patet Ecclesia acceptae, amplexae firmiter ac perpetuo servatae. Haec vero sancti Pontificis effata dum e Firmiliani litteris potissimum eruimus, neutiquam in animo est ipsam Firmiliani epistolam authenticam aut ratam habere. Esto sub judice lis integra, tantumque velimus liceat, ex hoc fonte vel dubio vel disturbato exhaurire sententias illas quae venerandam sapiunt vetustatem, quasque vafer interpollator ex antiquis instrumentis in novella [Col. 1009C] farragine intrudere potuit.



I. Unus ac necessarius controversiarum fidei finis.

Stephanus de episcopatus sui loco gloriatur et se successionem Petri tenere contendit, super quem fundamenta ecclesiae collata sunt (Firmil. Epist.).



II. Palmare juris principium.
[Col. 1010A]

Si quis ergo a quacumque haeresi venerit ad nos, NIHIL INNOVETUR, NISI QUOD TRADITUM EST, ut manus illi imponatur in poenitentiam, cum ipsi haeretici proprie alterutrum ad se venientes non baptizent, sed communicet tantum (Cypr. Epist. LXXIV).



III. Traditionis Apostolicae testimonium de haereticorum baptismate.

. . . Quasi Apostoli eos qui ab haeresi veniant baptizari prohibuerint et hoc custodiendum posteris tradiderint (Firmil. Epist.).



IV. Testimonii intrinseca argumenta.
[Col. 1010B]

Stephanus et qui illi consentiunt, contendunt dimissionem peccatorum et secundam nativitatem in haereticorum baptismo procedere, apud quos etiam ipsi confitentur Spiritum sanctum non esse, simulque unum nobis atque haereticis baptisma esse . . . . Non putant quaerendum esse quis sit ille qui baptizaverit, eo quod qui baptizaverit, gratiam consequi potuerit invocata Trinitate nominum Patris et Filii et Spiritus sancti . . . Vult Stephanus his qui apud haereticos baptizantur, adesse praesentiam et sanctimoniam Christi . . . Multum proficit nomen Christi, ut quicumque et ubicumque in nomine Christi baptizatus [Col. 1010C] fuerit, consequatur statim gratiam Christi (Firmil. Epist. passim.).



V. Clausula.

HAERESIS QUIDEM PARIT ET EXPONIT; EXPOSITOS AUTEM ECCLESIA SUSCIPIT (Firmil. Epist.). EDD.




[Col. 1011]
CONCILIUM ROMANUM SUB S. STEPHANO CELEBRATUM.
EX LIBELLO SYNOD.

[2Kb] [1Kb] ; , .

[Col. 1012A] Synodus divina et sacra provincialis, Romae collecta a Stephano sancto martyre et papa; quae eos qui in Africana synodo sine ratione concesserant eos rebaptizari qui ex quacumque haeresi ad catholicam accederent Ecclesiam, abdicavit.





[Col. 1011]
CONCILIA CARTHAGINENSIA [(1) 1Kb] . (C)



CARTHAGINENSE CONCILIUM SUB CYPRIANO TERTIUM ANNO POST CHRISTUM NATUM CCLIII HABITUM. DE INFANTIBUS BAPTIZANDIS.



PROOEMIUM.
(Erasm., III, 3. Pamel., Rigalt., Baluz., LIX. Paris., LVIII. Oxon., Lips., LXIV. Ronth. Rell. Scrip. p. 74 et 116.)
[Col. 1011B]

Anno Christi 257 [(2) 1Kb] , persecutione cessante, ad quassatam Ecclesiam componendam, Cyprianus ejusque collegae episcopi Africanae ecclesiae, ex more convenerunt; partim ut rectam fidem et catholicam unitatem conservarent, partim etiam ut collapsam ecclesiasticam disciplinam restituerent, ac bonos mores fidelium informarent. In hac synodo constitutum est primo, ut diaconus ille, quem Rogatianus de protervia et conviciis sibi illatis coram Patribus concilii denuntiaverat, aut abstineatur, aut, nisi peccatum emendet, omnino deponatur. Idem de reliquis protervis et contumeliosis clericis constitutum esse volens: [Col. 1011C] quia contumacia in clericis subjectis periculosa sit, ex qua ut plurimum in haeresim prolabi consueverunt. [Col. 1012B] Verba Cypriani responsoria ad Rogatianum hac de re scribentis haec sunt: »Haec sunt initia haereticorum et ortus atque conatus schismaticorum male cogitantium, ut sibi placeant, ut praepositum superbo tumore contemnant. Sic de Ecclesia receditur: sic altare profanum foris collocatur, sic contra pacem Christi et ordinationem atque unitatem Dei rebellatur. Quod si ultra te contumeliis suis exacerbaverit et provocaverit, fungeris circa eum potestate honoris tui, ut eum vel deponas vel abstineas.« Secundo hac eadem synodo patres concilii intelligentes quod Geminius Victor Christianus ex hac vita discedens Fortunatum quemdam presbyterum testamento suorum filiorum tutorem nominasset, atque ita, juxta decretum concilii alicujus, olim hac de re in Africa sub [Col. 1012C] antecessoribus celebrati, poenam excommunicationis incurrisset; ipsum Geminium defunctum, eo quod presbyterum a cultu Dei ad saecularia avocasset, excommunicatum esse denuntiant; ideoque pro defuncto sacrificium offerri, nomen apud altare nominari severe admodum interdicunt; ipsumque antecessorum suorum decretum hac synodali constitutione confirmant. Haec constant ex Cypriani epistola 66, qua sic ait: Graviter commoti sumus, ego et collegae mei, qui presentes aderant, et compresbyteri nostri qui nobis assidebant, etc. Baron. anno 257, numero 13 et 14. Hoc [Col. 1013A] eodem concilio Baptismum infantulorum in casu necessitatis ante octavum diem accelerandum esse, ad quorumdam dubitationem responsum esse videtur: maxime, quia concilium illud tempore Ecclesiae pacato celebratum, non sub Lucio, ut Veneta editio habet, sed potius circa initium Valeriani habitum fuisse, certo colligere liceat. Qualis illa de Baptismo infantulorum controversia fuerit, ex LIX epistola Cypriani ad Fidum presbyterum hic subjecta cognoscere licet.



[2Kb] CYPRIANUS ET CAETERI COLLEGAE QUI IN CONCILIO AFFUERUNT NUMERO LXVI, FIDO FRATRIS SALUTEM.

ARGUMENTUM.---Patres africani pacem a Therapio temere concessam, ratam esse statuunt.---Infantium modo natorum Baptismus ab iisdem stabilitur.---Superstitiosus mos infantes ad osculum non admittere [Col. 1013B] ante diem octavum notatur.---Nemo a Baptismo impediendus.

[Col. 1014A] [5Kb] I. Legimus litteras tuas, frater charissime, quibus significasti de Victore, [a 1Kb] quondam presbytero, quod ei, antequam poenitentiam plenam egisset, et Domino Deo, in quem deliquerat, satisfecisset, temere Therapius, collega noster, immaturo tempore et praepropera festinatione pacem dederit. Quae res nos satis movit, recessum esse a decreti nostri auctoritate, ut ante legitimum et plenum tempus satisfactionis, et sine petitu et conscientia plebis, nulla infirmitate urgente ac necessitate cogente, pax ei concederetur, sed librato apud nos diu consilio, [b 1Kb] satis fuit objurgare Therapium collegam nostrum quod temere hoc fecerit et instruxisse ne quid tale de caetero faciat. Pacem tamen quomodocumque a sacerdote Dei semel datam non putavimus auferendam, [Col. 1014B] ac per hoc Victori communicationem sibi concessam usurpare permisimus.

[Col. 1015A] [4Kb] II. Quantum vero ad causam infantium pertinet, quos dixisti intra secundum vel tertium diem quo nati sint [a 1Kb] constitutos baptizari non oportere, et considerandam esse legem (Gen. XVII, 12) circumcisionis antiquae, ut intra octavum diem eum qui natus est baptizandum et sanctificandum non putares, longe aliud in concilio nostro omnibus visum est. In hoc enim quod tu putabas esse faciendum nemo consensit, sed universi potius judicavimus nulli homini nato misericordiam Dei [b 1Kb] et gratiam denegandam.

Nam cum Dominus in Evangelio suo dicat (Luc. IX, 56): Filius hominis non venit animas hominum perdere, sed salvare, quantum in nobis est, si fieri potest, nulla anima perdenda est. Quid enim ei deest qui semel in utero Dei manibus formatus est?

[Col. 1015B] Nobis cum atque oculis nostris secundum dierum saecularium cursum accipere qui nati sunt incrementum videntur. Caeterum quaecumque a Deo fiunt Dei factoris majestate et opere perfecta sunt.

[2Kb] III. Esse denique apud omnes, sive infantes, sive majores natu, unam divini muneris aequalitatem [Col. 1016A] declarat nobis divinae Scripturae fides Helisaeus [c 1Kb] super infantem viduae filium qui mortuus jacebat ita se Deum deprecans superstravit, ut capiti caput et faciei facies applicaretur, et superfusi Helisaei membra singulis parvuli membris et pedes pedibus jungerentur (IV Reg. IV, 34). Quae res si secundum nativitatis nostrae et corporis inaequalitatem cogitetur, adulto et provecto infans non posset aequari, nec cohaerere et sufficere possent parva membra majoribus. Sed illic aequalitas divina et spiritalis exprimitur, quod pares atque aequales sint omnes homines, quando a Deo semel facti sunt, et possit aetas nostra in [d 1Kb] incrementis corporis secundum saeculum, non secundum Deum habere discrimen; nisi si et gratia ipsa, quae baptizatis datur, pro aetate accipientium vel minor [Col. 1016B] vel major tribuitur, cum Spiritus sanctus non de mensura, sed de pietate atque indulgentia paterna aequalis omnibus praebeatur. Nam (Gal. II, 6) Deus ut personam non accipit, sic nec aetatem cum se omnibus ad coelestis gratiae consecutionem aequalitate librata praebeat patrem.

[Col. 1017A] [3Kb] IV. Nam et quod vestigium infantis in primis partus sui diebus constituti mundum non esse dixisti, quod unusquisque nostrum adhuc horreat exosculari, nec hoc putamus ad coelestem gratiam dandam impedimento esse oportere. Scriptum est enim (Tit. I, 15): Omnia munda sunt mundis. Nec aliquis nostrum id debet horrere quod Deus dignatus est facere. Nam etsi adhuc infans a partu novus est, non ita est tamen ut quisdam illum in gratia danda atque in pace facienda horrere debeat osculari, quando in osculo infantis unusquisque nostrum pro sua religione ipsas adhuc recentes Dei manus debeat cogitare, quas in homine modo formato [a 1Kb] et recens quodam modo exosculamur quando id quod Deus fecit amplectimur. Nam quod [b 1Kb] in judaica [Col. 1017B] circumcisione carnali octavus [c 1Kb] dies observabatur, sacramentum est in umbra atque in imagine ante praemissum, sed veniente Christo veritate completum. Nam qui octavus dies, id est, post sabbatum primus dies, futurus erat [d 1Kb] quo Dominus resurgeret, et nos vivificaret et circumcisionem nobis spiritalem daret; [Col. 1018A] hic dies octavus, id est, post sabbatum primus et dominicus, praecessit in imagine. Quae imago cessavit superveniente postmodum veritate et data nobis spiritali circumcisione.

[28Kb] V. Propter quod neminem putamus a gratia consequenda impediendum esse ea lege quae jam statuta est, nec spiritalem circumcisionem impediri carnali circumcisione debere, sed omnem omnino hominem admittendum esse ad gratiam Christi, quando et Petrus in Actis apostolorum loquatur et dicat (Act. X, 28): Dominus mihi dixit neminem hominem [e 1Kb] communem dicendum et immundum. Caeterum si homines impedire aliquid ad consecutionem gratiae posset, magis adultos et provectos et majores natu possent impedire peccata graviora. Porro autem si [Col. 1018B] etiam gravissimis [f 1Kb] delictoribus, et in Deum multum ante peccantibus, cum postea crediderint, remissa peccatorum datur, et a baptismo atque a gratia nemo prohibetur, quanto magis prohiberi non debet infans, qui recens natus nihil peccavit, nisi quod secundum Adam carnaliter natus contagium mortis [Col. 1019A] antiquae prima nativitate contraxit, qui ad remissam peccatorum [a 1Kb] accipiendam hoc ipso facilius accedit quod illi remittuntur, non propria, sed aliena peccata.

[1Kb] VI. Et idcirco, frater charissime, haec fuit in concilio nostra sententia, a Baptismo atque a gratia Dei, qui omnibus misericors et benignus et pius est, neminem per nos debere prohiberi. Quod cum circa universos observandum sit atque retinendum, tum magis circa infantes ipsos et recens natos [b 1Kb] observandum putamus, qui hoc ipso de ope nostra ac de divina misericordia plus merentur quod in primo statim nativitatis suae ortu plorantes ac flentes [c 1Kb] nihil aliud faciunt quam deprecantur. Optamus te, frater charissime, semper bene valere.



CARTHAGINENSE CONCILIUM SUB CYPRIANO QUARTUM. ANNO POST CHRISTUM NATUM CCLIV HABITUM. DE BASILIDE ET MARTIALE HISPANIAE EPISCOPIS LIBELLATICIS.
(Erasm., I, 4. Pamel., Rigalt., Baluz., LXVIII. Paris., LXVII. Oxon., Lips., LXVII. Routh. Rell. Scr., p. 77 et 122.)
[Col. 1019B] [4Kb]


PROOEMIUM.

Hoc concilium habitum est in Africa, anno Christi 258 ad instantiam Hispaniae episcoporum, eo fine, ut de causa Basilidis et Martialis, Africanae ecclesiae judicium cognoscerent. Causa talis erat: Basilides Legionensis et Martialis Asturicensis ecclesiae episcopi, eo quod in persecutione fuissent lapsi, libellatici, qui nimirum privatim fidem abnegantes, publicum [Col. 1019C] idolorum cultum pecunia redimissent, episcopali honore ad denuntiationem fidelium Hispanorum spoliantur, et in eorum locum Sabinus ac Felix substituuntur. Cessante persecutione, illi, sicut antea Felicissimus [Col. 1020A] in Africa lapsus, absque ullo gradus et honoris dispendio ab Ecclesia recipi temerario ausu contenderunt: quo conatii cum frustrarentur, Felicemque cum Sabino in locum suum substitutos viderent, Basilides livore tabescens ad apostolicam sedem Romam se contulit; ibique se injuste sede privatum conquerens, Stephano Romano Pontifici supplicationem plurimis mendaciis refertam exhibet, ac per eam sedi, ac honori pristino restitui suppliciter rogat. Quod cum episcopi Hispaniae audissent, ipsi duo suffecti episcopi, Sabinus ac Felix, ad Africanam Ecclesiam ablegantur, et utrique litterae ad Cyprianum reliquosque ejus ecclesiae episcopos scriptae communicantur, ut scilicet iidem episcopi libellaticorum duorum causam cognoscant ac dijudicent. Cyprianus [Col. 1020B] igitur cum legatos una cum litteris praedictis excepisset, collegas antistites convocat, et in eorum sacro concessu litteras ad se suosque collegas scriptas legi ac recitari, et ab iisdem legatis in concilium introductis suam ipsorum causam enarrari procurat. Quae cum facta essent, hoc quod ab episcopis Hispaniae de Basilidis et Martialis libellaticorum episcoporum depositione, et Sabini cum Felici suffectione constitutum fuerat, per Africanae ecclesiae episcopos illos, qui huic concilio interfuerant, confirmatum est; nimirum libellaticos omnes ad poenitentiam quidem agendam posse admitti, verum ab ordinatione clericali, atque sacerdotali dignitate recte prohiberi: hosce duos etiam sua episcopali dignitate recte spoliatos, Sabinum ac Felicem in locum ipsorum recte [Col. 1020C] suffectos esse. Quo testimonio habito, ipse Sabinus ac Felix, litteris Cypriani aliorumque episcoporum ad Stephanum et episcopos Hispaniae scriptis communiti, Romam adnavigant, tum ut mendacia Basilidis [Col. 1021A] refellant, tum etiam ut auctoritate sedis apostolicae contumaces episcoporum Hispaniae contemptores compescant. Vide Baron., anno 258, num. 1, 2, 3, 4, 3, 6, 7.



CYPRIANUS, CAECILIUS, PRIMUS, POLYCARPUS, NICOMEDES, LUCILIANUS, SUCCESSUS, SEDATUS, FORTUNATUS, JANUARIUS, SECUNDINUS, POMPONIUS, HONORATUS, VICTOR, AURELIUS, SATIUS, PETRUS, ALIUS JANUARIUS, SATURNINUS, ALIUS AURELIUS, VENANTIUS, QUIETUS, ROGATIANUS, TENAX, FELIX, FAUSTUS, QUINTUS, ALIUS SATURNINUS, LUCIUS, VINCENTIUS, LIBOSUS, GEMINIUS, MARCELLUS, JAMBUS, ADELPHIUS, VICTORICUS, ET PAULUS, FELICI PRESBYTERO ET PLEBIBUS CONSISTENTIBUS AD LEGIONEM, ET ASTURICAE ITEM LAELIO DIACONO ET PLEBI EMERITAE CONSISTENTIBUS FRATRIBUS IN DOMINO SALUTEM.
[Col. 1021B]

[2Kb] I. Cum in unum convenissemus, legimus litteras vestras, fratres dilectissimi [a 1Kb] , quas ad nos per Felicem et Sabinum coepiscopos nostros pro fidei vestrae integritate et pro Dei timore fecistis, significantes Basilidem et Martialem libellis idololatriae commaculatos et nefandorum facinorum conscientia vinctos episcopatum gerere et sacerdotium Dei administrare non oportere; et desiderastis rescribi ad haec vobis, et justam pariter ac necessariam sollicitudinem vestram vel solatio vel auxilio nostrae sententiae sublevari. Sed enim desiderio huic vestro non tam nostra [Col. 1022A] consilia quam divina praecepta respondent, quibus jampridem mandatur voce coelesti, et Dei lege praescribitur quos et quales oporteat deservire altari et sacrificia divina celebrare. In Exodo namque ad Moysem Deus loquitur et monet dicens: Sacerdotes qui accedunt ad Dominum Deum sanctificentur, ne forte derelinquat illos Dominus (Exod. XIX, 22). Et iterum: Et cum accedunt ministrare ad altare sancti, non adducent in se delictum, ne moriantur (Exod. XXVIII, 43). Item in Levitico praecipit Dominus et dicit: Homo in quo fuerit macula et vitium non accedet offerre dona Deo (Levit. XXI, 17).

[27Kb] II. Quae cum praedicta et manifesta [b 1Kb] sint nobis, praeceptis divinis necesse est obsequia nostra deserviant; nec personam in ejusmodi rebus accipere aut aliquid cuiquam largiri potest humana indulgentia ubi [Col. 1022B] intercedit et legem tribuit divina praescriptio. Neque enim immemores esse debemus quid ad Judaeos per Esaiam prophetam locutus sit Dominus increpans et indignans quod, contemptis divinis praeceptis, humanas doctrinas sequerentur. Populus iste, inquit, labiis suis [c 1Kb] honorificat me, cor vero eorum [d 1Kb] longe separatum est a me. Sine causa autem colunt me, mandata et doctrinas hominum docentes (Esai. XXIX, 13). Quod item Dominus in Evangelio repetit et dicit: Rejicitis mandatum Dei ut traditionem vestram statuatis (Marc. VII, 13). Quae ante oculos habentes et sollicite ac religiose considerantes, in ordinationibus [Col. 1023A] sacerdotum non nisi immaculatos et integros antistites eligere debemus, qui sancte et digne sacrificia Deo offerentes audiri in precibus possint quas faciunt pro plebis dominicae incolumitate, cum scriptum sit: Deus peccatorem [a 1Kb] non audit; sed si quis Deum coluerit et voluntatem ejus fecerit, illum audit (Joan. IX, 31). Propter quod plena diligentia et exploratione [b 1Kb] sincera oportet eos ad sacerdotium Dei deligi quos a Deo constet audiri.

[54Kb] III. Nec sibi plebs blandiatur quasi immunis esse a contagio [c 1Kb] delicti possit cum sacerdote peccatore communicans et ad injustum atque illicitum praepositi sui episcopatum consensum suum commodans, [Col. 1024A] quando per Osee prophetam comminetur et dicat censura divina: Sacrificia eorum tamquam panis luctus, omnes qui manducant ea contaminabuntur (Ose. IX, 4), docens scilicet et ostendens omnes omnino ad peccatum constringi qui fuerint [d 1Kb] profani et injusti sacerdotis sacrificio contaminati. Quot item in Numeris manifestari invenimus, quando Chore et Dathan et Abiron contra Aaron sacerdotem sacrificandi sibi licentiam vindicaverunt. Illic quoque per Moysem praecepit Dominus ut ab eis populus separetur, ne facinorosis conjunctus eodem facinore et ipse perstringatur. Separamini, inquit, a tabernaculis horum hominum durissimorum, et nolite tangere [Col. 1025A] ea quae ad eos pertinent [a 1Kb] ne simul pereatis in peccato eorum (Num. XVI, 26). Propter quod plebs obsequens praeceptis dominicis et Deum metuens a peccatore praeposito separare se debet, nec se ad sacrilegi sacerdotis sacrificia miscere, quando ipsa maxime habeat potestatem vel eligendi dignos sacerdotes vel indignos recusandi.

[142Kb] IV. Quod et ipsum videmus de divina auctoritate descendere, ut sacerdos plebe praesente [b 1Kb] sub omnium oculis deligatur et dignus atque idoneus publico judicio ac testimonio comprobetur, sicut in Numeris Dominus Moysi praecepit dicens: Apprehende Aaron fratrem tuum et Eleazarum filium ejus, et imponens eos in montem coram omni synagoga, et exue Aaron stolam ejus, et indue Eleazarum filium [Col. 1025B] ejus, et Aaron appositus moriatur illic (Num. XX, 25, [Col. 1026A] 26). Coram omni synagoga jubet Deus constitui sacerdotem, id est, instruit et ostendit ordinationes sacerdotales non nisi sub populi assistentis conscientia fieri oportere, ut plebe praesente vel detegantur malorum crimina vel bonorum merita praedicentur, et sit ordinatio justa et legitima quae omnium suffragio et judicio fuerit examinata. Quod postea secundum divina magisteria observatur in Actis apostolorum, quando de ordinando in locum Judae [c 1Kb] apostolo Petrus ad plebem loquitur. Surrexit, inquit, Petrus in medio discentrum, fuit autem turba in uno (Act. I, 15). Nec hoc in episcoporum tantum et sacerdotum, sed et in [d 1Kb] diaconorum [e 1Kb] ordinationibus observasse apostolos animadvertimus, de quo et ipso in actis eorum scriptum est: Et convocaverunt, [Col. 1026B] inquit, illi duodecim totam plebem discipulorum et [Col. 1027A] dixerunt eis (Act., VI, 2). Quod utique idcirco tam diligenter et caute convocata plebe tota gerebatur, ne quis ad altaris ministerium vel ad sacerdotalem locum indignus obreperet. Ordinari enim nonnumquam indignos non secundum Dei voluntatem, sed secundum humanam praesumptionem, et haec Deo displicere quae non veniant ex legitima et justa ordinatione, Deus ipse manifestat per Osee prophetam dicens: Sibimetipsis constituerunt regem, et non per me (Ose. VIII, 4).

[4Kb] V. Propter quod diligenter de traditione divina et apostolica observatione servandum [a 1Kb] est et tenendum quod apud nos quoque et fere per provincias universas tenetur, ut ad ordinationes rite celebrandas ad eam plebem cui praepositus ordinatur, episcopi [Col. 1027B] ejusdem provinciae proximi quique conveniant, et episcopus deligatur plebe praesente, quae singulorum vitam plenissime novit et uniuscujusque actum de ejus conversatione perspexit. Quod et apud vos factum videmus in Sabini collegae nostri ordinatione, ut de universae fraternitatis suffragio et de episcoporum qui in praesentia convenerant, quique de eo ad vos litteras fecerant, judicio episcopatus ei deferretur [Col. 1028A] et manus ei in locum Basilidis imponeretur. Nec rescindere ordinationem jure perfectam potest quod Basilides post crimina sua detecta et conscientiam etiam propria confessione nudatam [b 1Kb] Romam pergens Stephanum collegam nostrum longe positum et gestae rei ac veritatis ignarum fefellit, ut exambiret reponi se injuste in episcopatum de quo fuerat jure [c 1Kb] depositus. Hoc eo pertinet ut Basilidis non tam abolita sint quam cumulata delicta, ut ad superiora peccata ejus etiam fallaciae et circumventionis crimen accesserit. Neque enim tam culpandus est ille cui negligenter obreptum est quam hic execrandus qui fraudulenter obrepsit. Obrepere autem si hominibus Basilides potuit, Deo non potest, cum scriptum sit: Deus non deridetur (Gal. VI, 7). [Col. 1028B] Sed nec Martiali potest profuisse fallacia quo minus ipse quoque delictis gravibus involutus episcopatum tenere non debeat, quando et Apostolus moneat et dicat: Episcopum oportet esse sine crimine quasi Dei dispensatorem (Tit. I, 7).

[468Kb] VI Quapropter cum, sicut scripsistis, fratres dilectissimi, et ut Felix et Sabinus collegae nostri asseverant, utque alius Felix de Caesaraugusta [d 1Kb] fidei cultor [Col. 1029A] ac defensor veritatis litteris suis significat [a 1Kb] , Basilides et Martialis nefando idololatriae libello contaminati sint, Basilides adhuc insuper, praeter libelli maculam, cum in infirmitate decumberet, in Deum blasphemaverit et se blasphemasse confessus sit, et episcopatum pro conscientiae suae vulnere sponte deponens ad agendam poenitentiam conversus sit, [Col. 1030A] Deum deprecans, et satis gratulans si sibi vel laico communicare contingeret. Martialis quoque praeter gentilium turpia et lutulenta convivia [b 1Kb] in collegio diu frequentata et filios in eodem collegio exterarum gentium more apud profana sepulchra depositos et alienigenis consepultos, actis etiam publice habitis apud procuratorem ducenarium obtemperasse se idololatriae [Col. 1031A] et Christum negasse contestatus sit, cumque alia multa sint et gravia delicta quibus Basilides et Martialis implicati tenentur [a 1Kb] , frustra tales episcopatum sibi usurpare conantur, cum manifestum sit [b 1Kb] ejusmodi homines nec Ecclesiae Christi posse praeesse nec Deo sacrificia offerre debere; maxime cum jampridem nobiscum et cum omnibus omnino episcopis in toto mundo constitutis etiam Cornelius collega noster sacerdos pacificus ac justus, et martyrio quoque dignatione Domini honoratus, decreverit ejusmodi homines ad poenitentiam quidem agendam posse admitti, ab ordinatione autem cleri atque sacerdotali honore prohiberi.

[1Kb] VII. Nec vos moveat, fratres dilectissimi, si apud quosdam in novissimis temporibus aut lubrica fides [Col. 1031B] nutat, aut Dei timor [c 1Kb] irreligiosus vacillat aut pacifica concordia non perseverat. Praenuntiata sunt haec futura in saeculi fine, et Domini voce atque Apostolorum contestatione praedictum est deficiente jam [Col. 1032A] mundo, atque appropinquante antichristo, bona quaeque deficere, mala vero et adversa proficere.

[3Kb] VIII. Non sic tamen, quamvis novissimis temporibus, in Ecclesia Dei aut evangelicus vigor cecidit, aut Christianae virtutis [d 1Kb] aut fidei robur elanguit [e 1Kb] , ut non supersit portio sacerdotum quae minime ad has rerum ruinas et fidei naufragia succumbat, sed fortis et stabilis honorem divinae majestatis et sacerdotalem dignitatem plena timoris observatione tueatur. Meminimus et tenemus, succumbentibus licet et cedentibus caeteris Mathathiam (I Mach. II, 19, 20), legem Dei vindicasse fortiter. Heliam (III Reg. XIX, 10), Judaeis deficientibus [f 1Kb] atque a religione divina recedentibus, stetisse et certasse sublimiter; Danielem [Col. 1032B] (Dan. VI, 10, 21, 22.) nec solitudine [g 1Kb] regionis alienae nec persecutionis assiduae infestatione deterritum frequenter ac fortiter gloriosa [h 1Kb] dedisse martyria tres item pueros nec annis nec minis fractos contra [Col. 1033A] ignes Babylonios fideliter obstitisse et victorem [a 1Kb] regem in ipsa sua captivitate vicisse. Viderit vel praevaricatorum numerus vel proditorum qui nunc in Ecclesia contra Ecclesiam surgere et fidem pariter ac veritatem labefactare coeperunt. Permanet apud plurimos sincera mens et religio integra, et non nisi Domino et Deo suo anima devota, nec christianam fidem aliena perfidia deprimit ad ruinam, sed magis excitat et exaltat ad gloriam, secundum quod beatus apostolus Paulus hortatur et dicit (Rom. III, 3, 4): Quid enim si exciderunt a fide quidam eorum, numquid infidelitas illorum fidem Dei evacuavit? Absit. Est enim Deus verax, omnis autem homo mendax. Si autem omnis homo mendax est et solus Deus verax, quid aliud servi, et maxime sacerdotes [Col. 1033B] Dei, facere debemus nisi ut humanos errores et mendacia relinquamus, et praecepta dominica custodientes in Dei veritate maneamus?

[45Kb] IX. Quare [b 1Kb] etsi aliqui de collegis nostris extiterint, fratres dilectissimi, qui deificam disciplinam negligendam putant et cum Basilide et Martiale temere communicant, conturbare fidem nostram res ista non debet, cum Spiritus sanctus in psalmis talibus comminetur dicens (Psal. XLIX, 17, 18): Tu autem odisti disciplinam, et abjecisti sermones meos [Col. 1034A] retro. Si videbas [c 1Kb] furem, concurrebas ei, et cum adulteris portionem [d 1Kb] tuam ponebas. Consortes et participes ostendit eos alienorum delictorum fieri qui fuerint delinquentibus copulati. Sed et hoc idem Paulus apostolus scribit et dicit: Susurratores, detractores, abhorrentes Deo, injuriosi, superbi, jactantes sui, adinventores malorum, qui cum justitiam Dei cognovissent, non intellexerunt quoniam qui talia agunt morte sunt digni, non tantum qui faciunt ea [e 1Kb] , sed et qui consentiunt eis qui haec agunt: quoniam qui talia, inquit, agunt, morte sunt digni (Rom. I, 30, 31, 32). Manifestat et comprobat morte dignos esse et ad poenam venire, non tantum illos qui mala faciunt, sed etiam eos qui talia agentibus consentiunt, qui dum malis et peccatoribus et poenitentiam non agentibus illicita [Col. 1034B] communicatione miscentur, nocentium contractibus polluuntur, et dum junguntur in culpa, sic nec in poena separantur. Propter quod integritatis et fidei vestrae religiosam sollicitudinem, fratres dilectissimi, et laudamus pariter et probamus; et quantum possumus adhortamur litteris nostris, ne vos cum profanis et maculatis sacerdotibus communicatione sacrilega misceatis, sed integram et sinceram fidei vestrae firmitatem religioso timore servetis. Opto vos, fratres charissimi, semper bene valere.



[2Kb] ANNO CHRISTI CCLV. S. STEPHANI III. CARTHAGINENSE CONCILIUM SUB CYPRIANO QUINTUM, DE BAPTISMO PRIMUM.
(Erasm. I, 12; Pamel. Rigalt. Baluz. LXX; Oxon. Lips. LXX; Paris. LXIX; Routh. Rell. Scr. p. 84 et 135.)
[Col. 1035A]


PROOEMIUM.

Postquam in Africana ecclesia Agrippino, vel etiam Tertulliano auctore, usus rebaptizandi eos qui ab haereticis baptizati erant, jam diu antehac frequentatus fuisset, eamque Novatianus, ut saltem hoc modo lapsos, quos immundos esse docebat, per Baptismum ab omni sua immunditia ablutos in Ecclesiam reciperet, aemulatus fuisset; Magnus, homo laicus, occasione Novatianorum, eamdem tunc temporis baptizandi formam ac ritum cum Catholicis observantium, dubitavit [Col. 1035B] primus, an ad Ecclesiam revertentes rebaptizari deberent, quos a Novatianis baptizatos esse scirent. Ex episcopis primi reperiuntur fuisse Numidae, qui de iterando haereticorum Baptismate ad Cyprianum aliosque episcopos, ad synodum hanc Carthagine coactos, litteras conscripserunt. Prima igitur synodica hac de re consultatio, anno 258 [a 1Kb] , Valeriani et Gallieni imperatorum 4, habita haec est, ut Cypriani Epistola 73. ad Jubaianum ostendit, in qua cum ex Africanis alii, juxta Apostolicam traditionem sentirent non esse rebaptizandos eos qui legitime ab haereticis baptizati sunt: alii vero contra existimarent, unum Baptismum dumtaxat esse unius Ecclesiae, ideoque [Col. 1035C] apud haereticos qui extra Ecclesiam sunt, Baptismum [Col. 1036A] verum et catholicum esse non posse; hac inquisitione praevia, tandem definitum est, cum unum sit in sancta Ecclesia Baptisma, neminem foris extra Ecclesiam baptizari posse: traditionem Apostolorum male interpretantes, male etiam loquentes universaliter constringentes, addiderunt, ut ex epistola 71 Cypriani ad Quintum constat, illos qui a Catholicis rite baptizari ad haereticos defecissent, non per Baptismum, sed per solam manuum impositionem recipiendos esse, si ad Ecclesiam redire contendant. Baron. anno Christi 258, num. 17 usque ad 26 inclusive. Quibus omnibus ita constitutis, Januario caeterisque Numidiae episcopis sententiam ac definitionem hujus synodi, prout ipsi per litteras ad synodum scriptas expetiverant, hac synodica epistola, quam infra ex Cypriano [Col. 1036B] hic subjecimus, significarunt.



CYPRIANUS, LIBERALIS, CALDONIUS, [b 1Kb] JUNIUS, PRIMUS, CAECILIUS, POLYCARPUS, NICOMEDES, FELIX, MARRUTIUS, SUCCESSUS, LUCIANUS, HONORATUS, FORTUNATUS, VICTOR, DONATUS, LUCIUS, HERCULANUS, POMPONIUS, DEMETRIUS, QUINTUS, SATURNINUS, MARCUS, ALIUS SATURNINUS, ALIUS DONATUS, ROGATIANUS, SEDATUS, TERTULLUS, HORTENSIANUS, ITEM ALIUS SATURNIUS, SATTIUS, [c 1Kb] JANUARIO, SATURNINO, MAXIMO, VICTORI, ALIO VICTORI, CASSIO, PROCULO, MODIANO, CITTINO, GARGILIO, EUTYCIANO, ALIO GARGILIO, ALIO SATURNINO, NEMESIANO, NAMPULO, ANTONIANO, ROGATIANO, HONORATO FRATRIBUS SALUTEM.

[Col. 1036C] [429Kb] I. Cum simul in concilio essemus, fratres charissimi, [Col. 1037A] legimus litteras vestras quas ad nos fecistis [a 1Kb] de iis qui apud haereticos et schismaticos baptizati videntur, an ad Ecclesiam catholicam, quae una et vera est, venientes baptizari debeant. De qua re quamquam et ipsi illic veritatem et firmitatem catholicae regulae teneatis, tamen quoniam consulendos nos pro communi dilectione existimastis, sententiam [Col. 1038A] nostram non novam promimus, sed jampridem ab antecessoribus nostris statutam et a nobis observatam vobiscum pari consensione [b 1Kb] conjungimus (vid. not.), censentes scilicet et pro certo tenentes neminem foris baptizari extra Ecclesiam posse, cum sit Baptisma unum in sancta Ecclesia constitutum, et scriptum sit, Domino dicente (Hier. II, 13): Me derelinquerunt [Col. 1039A] fontem aquae vivae [a 1Kb] , et effoderunt sibi lacus detritos qui non possunt aquam portare. Et iterum divina Scriptura moneat et dicat (Prov. IX, 18, sec. LXX): Ab aqua aliena abstinete, et fonte aquae alienae [b 1Kb] ne biberis. Oportet ergo mundari et sanctificari aquam prius a sacerdote, ut possit Baptismo suo peccata hominis qui baptizatur abluere, quia per Ezechielem prophetam Dominus dicit (Ezech. XXXVI, 25, 26): Et aspergam super vos aquam mundam, et mundabimini ab omnibus immunditiis vestris, et ab omnibus simulacrhis vestris emundabo vos, et dabo vobis [c 1Kb] cor novum et spiritum novum dabo in vobis. Quomodo autem mundare et sanctificare aquam potest qui ipse immundus est et apud quem Spiritus sanctus non est cum Dominus dicat in Numeris (Num. XIX, 22): Et [Col. 1039B] omnia quaecumque tetigerit immundus immunda erant. [Col. 1040A] Aut quomodo baptizans dare alteri remissam peccatorum potest qui ipse sua peccata deponere extra Ecclesiam non potest?

[243Kb] II. Sed et ipsa interrogatio quae fit in Baptismo testis est veritatis. Nam cum dicimus: Credis in vitam aeternam et remissionem peccatorum per sanctam Ecclesiam? intelligimus remissionem peccatorum nonnisi in Ecclesia dari, apud haereticos autem, ubi Ecclesia non sit, non posse peccata dimitti. Itaque qui haereticos baptizare posse asserunt, aut interrogationem mutent, aut vindicent veritatem, nisi si eis et Ecclesiam tribuunt quos Baptisma habere contendunt. Ungi quoque necesse est eum qui baptizatus sit, ut accepto Chrismate, id est, Unctione, esse unctus Dei et habere in se gratiam Christi possit. Porro autem Eucharistia [Col. 1040B] est unde baptizati unguntur oleo in altari [Col. 1041A] sanctificato [a 1Kb] . Sanctificare autem non potuit olei creaturam qui nec altare habuit nec Ecclesiam. Unde nec unctio spiritalis apud haereticos potest esse, quando constet oleum sanctificari et Eucharistiam fieri apud illos omnino non posse. Scire autem et meminisse [Col. 1042A] debemus scriptum esse (Psal. CXL, 6): Oleum peccatoris non ungat caput meum, quod ante in psalmis praemonuit [b 1Kb] Spiritus sanctus, ne quis exorbitans et a via veritatis exerrans apud haereticos [c 1Kb] et Christi adversarios [Col. 1043A] ungeretur. Sed et pro baptizato [a 1Kb] quam precem facere potest sacerdos sacrilegus et peccator, cum scriptum sit (Joan. IX, 31): Deus peccatorem non audit; sed qui eum coluerit [b 1Kb] , et voluntatem ejus fecerit, illum audit. Quis autem potest dare quod ipse non habeat, aut quomodo potest spiritalia agere [c 1Kb] qui ipse amiserit Spiritum sanctum? Et idcirco baptizandus est et innovandus qui ad Ecclesiam rudis venit, ut intus per Sanctos sanctificetur, quia scriptum est: (Levit. XIX, 2, et XX, 26): Sancti estote, quia et ego sanctus sum, dicit Dominus: ut qui in errorem [d 1Kb] seductus est et foris tinctus in Baptismo vero et ecclesiastico etiam hoc ipsum deponat quod homo ad Deum veniens, dum sacerdotem quaerit, in sacrilegum fraude erroris incurrit.

[Col. 1043B] [63Kb] III. Caeterum probare est haereticorum et schismaticorum baptisma consentire in id quod illi baptizaverint. Neque enim potest pars illic inanis esse et pars praevalere. Si Baptizare potuit, potuit et Spiritum sanctum dare. Si autem Spiritum sanctum dare non potest, quia foris constitutus cum sancto Spiritu non est, nec baptizare venientem potest, quando et Baptisma unum sit, et Spiritus sanctus unus, et una Ecclesia a Christo Domino [e 1Kb] super Petrum [f 1Kb] origine unitatis et ratione [g 1Kb] fundata. Ita fit ut cum omnia apud illos inania et falsa sint, nihil eorum quae illi gesserint probari a nobis debeat. Quid enim potest ratum et firmum esse apud Deum quod illi faciunt quos Dominus hostes et adversarios suos dicit in Evangelio suo ponens (Luc. XI, 23.): Qui non est mecum adversum me est; et qui [Col. 1043C] non mecum colligit, spargit. Et beatus quoque apostolus Joannes mandata Domini et praecepta custodiens in epistola sua posuerit [h 1Kb] , dicens (I Joan. II, 18, 19): Audistis quia antichristus venit. Nunc autem antichristi multi facti sunt. Unde cognoscimus quia novissima hora est. Ex nobis exierunt, sed non fuerunt ex nobis. Si enim fuissent ex nobis, mansissent utique nobiscum. Unde nos quoque colligere [i 1Kb] et considerare debemus [Col. 1044A] an qui adversarii sunt Domini, et appellati sunt antichristi, possint dare gratiam Christi. Quare qui cum Domino sumus, et unitatem Domini tenemus et secundum ejus dignationem sacerdotium ejus in Ecclesia administramus, quaecumque adversarii ejus et antichisti faciunt repudiare et rejicere et pro profanis habere [j 1Kb] debemus, et eis qui [k 1Kb] de errore et pravitate venientes agnoscunt unius Ecclesiae veram fidem, dare illis per omnia divinae gratiae sacramenta et unitatis et fidei [l 29Kb] veritatem. Optamus vos, fratres charissimi, semper bene valere.



[2Kb] ANNO CHRISTI CCLVI, PONTIFICATUS S. STEPHANI III. CARTHAGINENSE CONCILIUM SUB CYPRIANO SEXTUM. EX AFRICA PROVINCIA ET NUMIDIA, QUOD DE BAPTISMO SECUNDUM EST.
(Erasm. II, 1; Pamel. Rigalt. Baluz. LXXII; Oxon. Lips. LXXII; Paris. LXXI; Coustant. p. 216; Routh. Rell. scr. III, pp. 88 et 144.)
[Col. 1044B]


PROOEMIUM.

Significat se in concilio decrevisse, ut qui apud haereticos aut schismaticos tincti sunt, redeuntes ad Ecclesiam babtizarentur; et qui in Ecclesia presbyteri vel diaconi ordinati, in schisma delapsi sint, aut qui ab haereticis promoti sint, revertentes ut laici communicarent: salvo tamen concordiae vinculo cum episcopis qui aliter sentirent.

Ut ea quae praecedente concilio constituta sunt pleniore sententia confirmentur, Cyprianus in eadem [Col. 1044C] causa Baptismi ab haereticis collati, hoc eodem anno 258 [m 1Kb] pleniorem conventum episcoporum convocavit, et ex Africa et Numidia 70 episcopos et unum ad hanc synodum coegit, eo fine, ut quod singuli sentiunt de traditionibus majorum sancte et inviolabiliter servandis, deponant. Postquam omnes praedicti convenissent, idem, quod supra praecedentibus conciliis Africanis in hac et Basilidis causa habitis definitum [Col. 1045A] est, duplici decreto desuper lato, confirmarunt. Quorum primum est, ut ii, qui in Ecclesia ordinati a fide defecerunt, revertentes ad Ecclesiam, non nisi ad laicam communionem recipiantur. Alterum, ut Baptismus haereticorum ab ipsis collatus, non tantum pro invalido, sed etiam pro nullo habeatur; adeo ut si ad Ecclesiam revertentes baptizentur, non secundo Baptismo rebaptizentur, sed tantum primum iis Baptisma conferatur, quia ab haereticis non vere baptizari, sed aqua tantum haereticorum amplius sordidati fuerint. Ita Cyprianus, Epist. 73, ad Jubaianum. Unde qui illum anabaptismo patrocinatum fuisse sentiunt, graviter errant. Haec cum episcoporum praedictorum 71 sententia constituta essent, ad Stephanum Romanum epistola quadam, quam infra ex Cypriano hic [Col. 1045B] subjici curavimus, praescribuntur. Ille vero, synodica epistola accepta, per litteras redditas concilium hoc reprobavit, et simul etiam sanctissime mandavit, ne a traditione apostolica, de non iterando Baptismate haereticorum eorum, qui eadem forma, qua utitur Ecclesia, baptizassent, vel latum unguem recedant, ipsosque ab ipsis baptizatos, si ad Ecclesiam redire petant, non aliter quam per solam manuum impositionem [Col. 1046A] recipiant. Haec ex Cypriani epistola, quam ad Pompeium Sabratensem in Africa episcopum scripsit, probantur. Vide Baron. anno 258, a num. 27 usque ad 38 inclusive.



CYPRIANUS ET CAETERI STEPHANO FRATRI SALUTEM.

[8Kb] I. Ad quaedam disponenda et consilii [a 1Kb] communis examinatione limanda necesse habuimus, frater charissime, convenientibus in unum pluribus sacerdotibus, cogere et celebrare concilium. In quo multa quidem prolata atque transacta [b 1Kb] sunt: sed de eo vel maxime tibi scribendum, et cum tua gravitate [c 1Kb] ac sapientia eonferendum fuit, quod magis pertineat et ad sacerdotalem auctoritatem, et ad Ecclesiae catholicae unitatem pariter ac dignitatem de divinae dispositionis ordinatione venientem, eos qui sunt foris extra Ecclesiam [Col. 1046B] tincti, et apud haereticos et schismaticos profanae aquae labe maculati, quando ad nos atque ad Ecclesiam, quae una est, venerint, baptizari oportere; eo quod parum sit eis manum imponere ad accipiendum Spiritum sanctum, nisi accipiant et Ecclesiae Baptismum. Tunc enim demum plene sanctificari [d 1Kb] et esse filii Dei possunt, si Sacramento utroque nascantur, [Col. 1047A] cum scriptum sit, Nisi quis renatus fuerit [a 1Kb] ex aqua et Spiritu, non potest introire in regnum Dei (Joan. III, 5). Invenimus enim etiam in Actis Apostolorum (Act. X, 48), hoc esse ab Apostolis custoditum, et salutaris fidei veritate servatum, ut cum in domo Cornelii centurionis super ethnicos qui illic aderant fidei calore ferventes, et in Dominum toto corde credentes descendisset Spiritus sanctus, quo adimpleti variis linguis Deum benedicerent; nihilominus tamen beatum apostolum Petrum, divini praecepti atque Evangelii memorem, praecepisse ut baptizarentur iidem illi, qui jam fuerant sancto Spiritu pleni: ut nihil praetermissum videretur, [Col. 1047B] quominus per omnia divini praecepti atque [Col. 1048A] Evangelii legem [b 1Kb] apostolica magisteria servarent. Baptismum autem non esse quo haeretici utuntur, nec quemquam apud eos, qui Christo adversantur, per gratiam Christi posse proficere, diligenter nuper expressum est in epistola, quae ad Quintum collegam nostrum in Mauritania constitutum super ea re scripta est, item in litteris quas collegae nostri ad episcopos [c 1Kb] in Numidia praesidentes ante fecerunt: cujus utriusque epistolae exempla subdidi.

[77Kb] II. Addimus plane et adjungimus, frater charissime, consensu et auctoritate communi, ut etiam si qui presbyteri aut diaconi, qui vel in Ecclesia catholica [Col. 1048B] prius ordinati fuerint, et postmodum perfidi ac rebelles [Col. 1049A] contra Ecclesiam steterint, vel apud haereticos a pseudoepiscopis et antichristis contra Christi dispositionem profana ordinatione promoti sint, et contra altare unum atque divinum sacrificia foris falsa ac sacrilega offerre conati sint, eos quoque hac conditione [a 1Kb] suscipi cum revertuntur, ut communicent laici, et satis habeant, quod admittuntur ad pacem, qui hostes pacis exstiterint; nec debere eos revertententes ea apud nos ordinationis et honoris arma retinere, quibus contra nos rebellaverint. Oportet enim sacerdotes et ministros, qui altari et sacrificiis deserviunt, integros atque immaculatos esse: cum Dominus Deus in Levitico loquatur et dicat: Homo in quo fuerit macula et vitium, non accedet offerre dona Deo (Levit. XXI, 21); item in Exodo eadem praecipiat [Col. 1049B] et dicat; Et sacerdotes qui accedunt ad Dominum Deum, sanctificentur, ne forte derelinquat illos Dominus Deus (Exod. XIX, 22); et iterum: Et cum accedunt ministrare ad altare Sancti, non adducent in se delictum, ne moriantur (Exod. XXVIII, 43). Quod autem majus potest esse delictum, aut quae macula deformior, quam adversus Christum stetisse, quam Ecclesiam ejus, quam ille sanguine suo paravit et condidit, dissipasse, quam evangelicae pacis ac dilectionis oblitum, contra unanimem et concordem [Col. 1050A] Dei populum hostilis discordiae furore pugnasse? Qui etsi ipsi postmodum ad Ecclesiam redeunt, restituere tamen eos et secum revocare non possunt, qui ab eis seducti et foris morte praeventi extra Ecclesiam sine communicatione et pace perierunt: quorum animae in die judicii de ipsorum manibus expetentur, qui perditionis auctores et duces exstiterunt. Et idcirco satis est talibus revertentibus veniam dari: Non tamen debet in domo fidei perfidia promoveri. Nam quid bonis et innocentibus atque ab Ecclesia non recedentibus reservamus, si eos qui a nobis recesserint, et contra Ecclesiam steterint, honoramus?

[4Kb] III. Haec ad conscientiam tuam, frater charissime, et pro honore communi et pro simplici dilectione pertulimus, credentes etiam tibi pro religionis tuae [b 1Kb] [Col. 1050B] et fidei veritate placere, quae et religiosa pariter et vera sunt. Caeterum scimus quosdam quod semel imbiberint nolle deponere, nec propositum suum facile mutare, sed salvo inter collegas pacis et concordiae vinculo, quaedam propria quae apud se semel sint usurpata retinere. Qua in re [c 1Kb] nec nos vim cuiquam facimus aut legem damus, cum habeat [d 1Kb] in Ecclesiae administratione voluntatis suae arbitrium liberum unus quisque [e 1Kb] praepositus, rationem actus sui Domino redditurus. [f 1Kb] Optamus te, frater charissime, semper bene valere.



ANNO CHRISTI CCLVI, PONTIFICATUS S. STEPHANI III. CARTHAGINIENSE CONCILIUM SUB CYPRIANO SEPTIMUM, EX TRIBUS AFRICAE PROVINCIIS, QUOD DE BAPTISMO TERTIUM EST.
(Oxon., 158. Baluz., p. 329. Routh., Rell. Scr. p. 101, 107, 148, et 174. Ed., Lips., p. 265.)
[Col. 1051A] [6Kb]


PROOEMIUM.

Cum Stephanus papa ea quae praecedente Africano concilio de Baptismate haereticorum statuta erant per litteras redditas, ut supra diximus, reprobasset, non cunctatus est Cyprianus, majore numero episcoporum Carthagine aliud concilium celebrare. Convocatis igitur ex Africa, Numidia et Mauritania, episcopis LXXXVII, iisdemque Carthagini coeuntibus kalendis septembris. [Col. 1051B] anno 258, hoc tertium in eadem Baptismi causa concilium celebrat. Cujus initio, recitatis hinc inde litteris scriptis, Stephanum tacito ejus nomine suggilat. Acta hujus concilii plura non exstant quam ea quae ex Cypriano et S. Augustino de Baptismo contra Donatistas, lib. III, capp. 4, 5, 6, et lib. VII, cap. 1, huc translata [Col. 1052A] sunt, quibus, praeter LXXXVII episcoporum de nullitate Baptismatis ab haeretico collati sententias; aliud nihil continetur. Earum impugnationem quisquis petit, Augustinus praedicto loco consulat. Canonem XIX. Nicaeni et VIII, Laodiceni, his episcoporum Africanorum sententiis nihil patrocinari infra patebit. Annotationes autem de singulorum episcoporum hic subscriptorum vita, patria et moribus, Pamelius suppeditabit; Plura etiam Baronius anno 258, num. 42 et sequentibus. SEVER. BINIUS.



SENTENTIAE EPISCOPORUM LXXXVII, DE HAERETICIS BAPTIZANDIS.

Cum in unum Carthagini convenissent Kalendis Septembris episcopi plurimi ex provincia Africa, Numidia, Mauritania, cum presbyteris et diaconibus, [Col. 1052B] praesente etiam plebis maxima parte, et lectae essent litterae Jubaiani ad Cyprianum factae, item Cypriani ad Jubaianum rescriptae, de haereticis baptizandis, quidque postmodum Cypriano Jubaianus idem rescripserit, Cyprianus dixit: Audistis, collegae dilectissimi, quid mihi Jubaianus, coepiscopus noster, scripserit [Col. 1053A] [47Kb] consulens mediocritatem nostram de illicito et profano haereticorum Baptismo, et quid ego ei rescripserim, censens scilicet, quod semel atque iterum et saepe censuimus, haereticos ad Ecclesiam venientes Ecclesiae Baptismo baptizari et sanctificari oportere. Item lectae sunt vobis et aliae Jubaiani litterae, quibus pro sua sincera et religiosa devotione ad epistolam nostram rescribens, non tantum consensit sed etiam instructum se esse confessus gratias egit. Superest ut de hac ipsa re singuli quid sentiamus proferamus, neminem judicantes, aut a jure communicationis aliquem, si diversum senserit, amoventes. [Col. 1054A] Neque enim quisquam nostrum episcopum se episcoporum constituit, aut tyrannico terrore ad obsequendi necessitatem collegas suos adigit, quando habeat omnis episcopus pro licentia libertatis et potestatis suae arbitrium proprium, tamque judicari ab alio non possit quam nec ipse potest alterum judicare. Sed expectemus universi judicium Domini nostri Jesu Christi, qui unus et solus habet potestatem et praeponendi nos in Ecclesiae suae gubernatione et de actu nostro judicandi.

Caecilius a Bilta dixit: Ego unum Baptisma in Ecclesia solum scio, et extra Ecclesiam nullum. Hic erit [Col. 1055A] [6Kb] unum ubi spes vera est et fides certa. Sic enim scriptum est: Una fides, una spes, unum Baptisma (Ephes. IV, 5), non apud haereticos, ubi spes nulla est et fides falsa, ubi omnia per mendacium geruntur, ubi exorcizat daemoniacus, sacramentum interrogat, cujus os et verba cancer emittunt, fidem dat infidelis, veniam delictorum tribuit sceleratus, et in nomine Christi tingit antichristus, benedicit a Deo maledictus, vitam pollicetur mortuus, pacem dat impacificus, Deum invocat blasphemus, sacerdotium administrat profanus, ponit altare sacrilegus. Ad haec omnia accedit et illud malum, ut antistites diaboli audeant Eucharistiam facere; aut qui illis assistunt dicant haec omnia falsa esse de haereticis. Ecce ad qualia cogitur Ecclesia consentire, et sine Baptismo ac venia delictorum communicare [Col. 1055B] compellitur. Quam rem, fratres, fugere ac vitare debemus et a tanto scelere nos separare, et unum Baptisma tenere, quod soli Ecclesiae a Domino concessum est.

Primus a Misgirpa dixit: Censeo omnem hominem ab haeresi venientem baptizandum. Frustra enim illic putat se esse baptizatum, cum non sit Baptisma nisi in Ecclesia unum et verum: quia et Deus unus, et fides una, et Ecclesia una est, in qua stat unum Baptisma et sanctitas, et caetera. Nam quae foris excercentur [Col. 1056A] nullum habent salutis effectum.

Polycarpus ab Adrumeto dixit: Qui haereticorum Baptisma probant nostrum evacuant.

Novatus a Thamugade dixit: Licet sciamus omnes Scripturas testimonium reddere de salutari Baptismo, debemus tamen fidem nostram exprimere, haereticos et schismaticos ad Ecclesiam venientes, qui pseudo-baptizati videntur, debere eos in fonte perenni baptizari, et ideo secundum testimonium Scripturarum et secundum decretum collegarum nostrorum sanctissimae memoriae virorum omnes schismaticos et haereticos qui ad Ecclesiam conversi sunt baptizari, sed et eos qui ordinati videbantur, inter laicos recipi.

Nemesianus a Thubunis dixit: Baptisma quod dant haeretici et schismatici non esse verum ubique in [Col. 1056B] Scripturis sanctis declaratum est: quoniam ipsi praepositi eorum falsi christi sunt et falsi prophetae, dicente Domino per Salomonem: Qui fidens est in falsis, hic pascit ventos, idem autem ipse sequitur aves volantes. Deserit enim vias vineae suae, a semitis vero agelli sui erravit. Ingreditur autem per avia loca atque arida et terram destinatam in sitim, contrahit autem manibus infructuosa (Prov. IX, 12, 18, sec. LXX). Et iterum: Ab aqua aliena abstine te, et de fonte extraneo ne biberis, [Col. 1057A] [53Kb] ut longum vivas tempus, adjiciantur etiam tibi anni vitae. Et in Evangelio divina sua voce Dominus noster Jesus Christus locutus est dicens: Nisi quis renatus fuerit ex aqua et Spiritu non potest introire in regnum Dei (Joan. III, 5). Hic est Spiritus qui ab initio ferebatur super aquas. Neque enim Spiritus sine aqua operari potest, neque aqua sine Spiritu. Male ergo sibi quidam interpretantur ut dicant quod per manus impositionem Spiritum sanctum accipiant et sic recipiantur, cum manifestum sit utroque Sacramento debere eos renasci in Ecclesia catholica. Tunc quippe poterunt filii Dei esse, dicente Apostolo: Curantes servare unitatem Spiritus in conjunctione pacis, unum corpus, et unus Spiritus, sicut vocati estis in una spe vocationis vestrae, unus Dominus, una fides, unum Baptisma, [Col. 1057B] unus Deus (Ephes., IV, 3, 4). Haec omnia Ecclesia catholica loquitur. Et iterum in Evangelio dicit Dominus: Quod natum est de carne caro est, et quod natum est de Spiritu spiritus est; quia Deus Spiritus est, et de Deo natus est (Joan., III, 6). Ergo omnes haeretici et schismatici omnia quaecumque faciunt carnalia sunt, dicente Apostolo: Manifesta enim sunt opera carnis, quae sunt, fornicationes, immunditiae, incestum, idololatriae, veneficia, inimicitiae, certamina, zelus, ira, divisiones, haereses, et his similia; de quibus praedixi vobis, sicut praedico, quoniam quicumque faciunt regnum Dei non haereditabunt (Gal., V, 19, 20, 21). Condemnat itaque Apostolus cum omnibus malis et eos qui divisionem [Col. 1058A] faciunt, hoc est schismaticos et haereticos. Nisi ergo acceperint Baptisma salutare in Ecclesia catholica, quae una est, salvi esse non possunt, sed cum carnalibus in judicio Domini Christi damnabuntur.

Januarius a Lambese dixit: Secundum Scripturarum sanctarum auctoritatem decerno haereticos omnes baptizandos, et sic in Ecclesiam sanctam admittendos.

Lucius a Castra Galbae dixit: Cum Dominus in Evangelio suo dixerit: Vos estis sal terrae, si autem sal infatuatum fuerit, in quo salietur? Ex eo ad nihilum valebit nisi ut projiciatur foras et conculcetur ab hominibus (Matth., V, 13); et iterum post resurrectionem suam mittens Apostolos suos, mandaverit didicens: Data est mihi omnis potestas in coelo et in terra. Ite, et docete omnes gentes, baptizantes eos in nomine [Col. 1058B] Patris et Filii et Spiritus sancti (Matth., XXVIII, 18, 19). Cum ergo manifestum sit haereticos, id est hostes Christi, non integram Sacramenti confessionem habere, item schismaticos non posse condire sapientia spiritali, cum ipsi ab Ecclesia, quae una est, recedendo infatuati contrarii facti sint, fiat sicut scriptum est, Domus contrariorum legis debet emundationem, et consequens est eos qui a contrariis baptizati inquinati sunt primo purgari et tunc demum baptizari.

Crescens a Cirta dixit: In tanto coetu sanctissimorum consacerdotum, lectis litteris Cypriani dilectissimi nostri ad Jubaianum, itemque ad Stephanum, [Col. 1059A] [21Kb] quae tantum in se sanctorum testimoniorum descendentium ex Scripturis deificis continent ut merito omnes per Dei gratiam adunati consentire debeamus, censeo omnes haereticos et schismaticos qui ad catholicam Ecclesiam voluerint venire non ante ingredi nisi exorcizati et baptizati prius fuerint, exceptis his sane qui in Ecclesia catholica fuerint ante baptizati, ita tamen ut per manus impositionem in poenitentiam Ecclesiae reconcilientur.

Nicomedes a Segermis dixit: Mea sententia haec est, ut haeretici ad Ecclesiam venientes baptizentur, eo quod nullam foris apud peccatores remissionem peccatorum consequantur.

[Col. 1060A] Munnulus a Girba dixit: Ecclesiae catholicae matris nostrae veritas semper apud nos, fratres, et mansit et manet, et vel maxime in Baptismatis trinitate, Domino nostro dicente: Ite et baptizate Gentes in nomine Patris et Filii et Spiritus sancti (Matth., XXVIII, 19). Cum ergo manifeste sciamus haereticos non habere nec Patrem nec Filium nec Spiritum sanctum, debent venientes ad Ecclesiam matrem nostram vere renasci et baptizari, ut cancer quod habebant et damnationis ira et erroris offectura per sanctum et coeleste Lavacrum sanctificetur.

Secundinus a Cedias dixit: Cum Dominus noster Christus dicat: Qui non est mecum adversus me est [Col. 1061A] [14Kb] (Matth., XII, 30), et Joannes apostolus (I Joan. II, 18, 19) eos qui ab Ecclesia exeunt antichristos dicat, indubitanter hostes Christi, quique antichristi nominati sunt, gratiam Baptismi salutaris ministrare non possunt. Et ideo censeo eos qui de insidiis haereticorum confugiunt ad Ecclesiam baptizandos esse a nobis, qui amici appellati sumus Dei de ejus dignatione (Joan., XV, 15).

Felix a Bagai dixit: Sicut caecus caecum ducens simul in foveam cadunt (Matth. XV, 14), ita haereticus haereticum baptizans simul in mortem cadunt. Et ideo haereticus baptizandus est, et vivificandus, ne nos vivi mortuis communicemus.

Polianus a Mileo dixit: Justum est haereticum baptizari in Ecclesia sancta.

[Col. 1061B] Theogenes ab Hippone regio dixit: secundum Sacramentum Dei gratiae coelestis, quod accepimus, unum Baptisma quod est in Ecclesia sancta credimus.

Dativus a Badis dixit: Nos quantum in nobis est haereticis non communicamus, nisi baptizati in Ecclesia fuerint, et remissionem peccatorum acceperint.

Successus ab Abbir Germaniciana dixit: Haereticis aut nihil licet aut totum licet. Si possunt baptizare, possunt dare et Spiritum sanctum. Si autem Spiritum sanctum dare non possunt, quia non habent Spiritum sanctum, nec baptizare spiritaliter possunt. Propterea censemus haereticos baptizandos esse.

Fortunatus a Tuchabori dixit: Jesus Christus Dominus [Col. 1061C] et Deus noster Dei Patris et creatoris Filius (Matth., XVI, 18) super petram aedificavit Ecclesiam suam, non super haeresim, et potestatem baptizandi episcopis dedit, non haereticis. Quare qui extra Ecclesiam sunt, et contra Christum stantes oves ejus et [Col. 1062A] gregem spargunt, baptizare foris non possunt.

Sedatus a Tuburbo dixit. In quantum aqua sacerdotis prece in Ecclesia sanctificata abluit delicta, in tantum haeretico sermone velut cancere infecta cumulat peccata. Quare omnibus pacificis quidem viribus nitendum est ne quis haeretico errore infectus et tinctus singulare et verum Ecclesiae Baptismum detrectet accipere; quo quisquis non fuerit baptizatus regno coelorum fiet alienus.

Privatianus a Sufetula dixit: Qui haereticos potestatem baptizandi habere dicit, dicat prius quis haeresim condiderit. Si enim haeresis a Deo est, habere et indulgentiam divinam potest. Si vero a Deo non est, quomodo gratiam Dei aut habere aut conferre alicui potest?

[Col. 1062B] Privatus a Sufibus dixit: Qui haereticorum Baptismum probat, quid aliud quam haereticis communicat?

Hortensianus a Laribus dixit: Quot sint Baptismi viderint aut praesumptores aut fautores haereticorum. Nos unum Baptisma, quod non nisi in Ecclesia novimus, Ecclesiae vindicamus. Aut quomodo possunt in nomine Christi aliquem baptizare quos ipse Christus dicit adversarios suos esse?

Cassius a Macomadibus dixit: Cum baptismata duo esse non possint, qui haereticis Baptisma concedit sibi tollit. Censeo itaque flebiles et tabidos haereticos baptizandos esse cum ad Ecclesiam venire coeperint, et sacra et divina lavatione lotos, et lumine vitae illuminatos, non hostes, sed pacificos, non alienos, sed fidei Domini domesticos, non adulteros, sed Dei filios, [Col. 1062C] non erroris sed salutis effectos, in Ecclesiam recipi, absque his qui de Ecclesia fideles supplantati ad haeresis tenebras transierant, sed eos per manus impositionem restituendos.

Alius Januarius a Vico Caesaris dixit: Si non obtemperat [Col. 1063A] [40Kb] error veritati, multo magis veritas non consentit errori. Et ideo nos Ecclesiae assistimus, in qua praesidemus, ut baptismum ejus ipsi soli vindicantes, eos quos Ecclesia non Baptizavit baptizemus.

Alius Secundinus a Carpis dixit: Haeretici christiani sunt, an non? Si christiani sunt, cur in Ecclesia Dei non sunt? Si christiani non sunt, quomodo christianos faciunt? Aut quo pertinebit sermo Domini dicentis (Matth. XII, 30): Qui non est mecum, adversus me est, et qui non mecum colligit spargit. Unde constat super filios alienos et soboles antichristi Spiritum sanctum per manus impositionem tantummodo non posse descendere, cum manifestum sit haereticos Baptisma non habere.

Victoricus a Thabraca dixit: Si licet haereticis baptizare [Col. 1063B] et remissam peccatorum dare, quid illos infamamus et haereticos appellamus?

Alius Felix ab Uthina dixit: Nemini dubium est, sanctissimi consacerdotes, non tantum posse humanam praesumptionem quantum Domini nostri Jesu Christi adorandam et venerabilem majestatem. Memores ergo periculi, hoc quoque non tantum observare debemus, verum etiam ab omnibus nobis confirmari oportet ut omnes haeretici qui ad sinum matris Ecclesiae accurrunt baptizentur, ut mens haeretica, quae diuturna tabe polluta est, sanctificatione Lavacri purgata in melius reformetur.

Quietus a Baruch dixit: Qui fide vivimus, obsequi iis quae instruendis nobis ante praedicta sunt credula observatione debemus. Nam scriptum est apud Salomonem [Col. 1063C] (Eccles. XXXIV, 25): Qui baptizatur a mortuo, quid proficit lavatio ejus? Quod utique de his qui [Col. 1064A] ab haereticis tinguntur et de tingentibus loquitur. Si enim qui apud illos baptizantur per remissionem peccatorum vitam aeternam consequuntur, cur ad Ecclesiam veniunt? Si vero a mortuo salutis nihil accipitur, ac proptera agnito errore pristino ad veritatem cum poenitentia revertuntur, uno vitali Baptismate, quod in Ecclesia catholica est, sanctificari debebunt.

Castus a Sicca dixit: Qui, contempta veritate, praesumit consuetudinem sequi, aut circa fratres invidus est et malignus, quibus veritas revelatur, aut circa Deum ingratus est, cujus inspiratione Ecclesia ejus instruitur.

Euchratius a Thenis dixit: Fidem nostram et Baptismatis gratiam et legis ecclesiasticae regulam Deus et Dominus noster Jesus Christus suo ore Apostolos [Col. 1064B] docens perimplevit dicens: Ite, et docete omnes Gentes, baptizantes eos in nomine Patris et Filii et Spiritus sancti (Matth. XXVIII, 19). Falsum ergo haereticorum Baptisma et iniquum a nobis pellendum est et omni detestatione refutandum, de quorum ore virus, non vita, nec gratia coelestis, sed blasphemia Trinitatis exprimitur. Et ideo venientes ad Ecclesiam haereticos integro et catholico Baptismate baptizari debere manifestum est, ut a blasphemia suae praesumptionis purificati possint Spiritus sancti gratia reformari.

Libosus a Vaga dixit: In Evangelio Dominus, (Joan. XIV, 6) Ego sum, inquit, veritas. Non dixit: Ego sum consuetudo. Itaque, veritate manifestata, cedat consuetudo veritati, ut etsi in praeteritum quis in Ecclesia haereticos non baptizabat nunc baptizare incipiat.

[Col. 1064C] Lucius a Thebeste dixit: Haereticos blasphemos [Col. 1065A] [19Kb] atque iniquos verbis variis decerpentes sancta et adorabilia Scripturarum verba execrandos censeo, et ideo exorcizandos et baptizandos esse.

Eugenius ab Ammedera dixit: Et ego hoc idem censeo, haereticos baptizandos esse.

Item alius Felix ab Amaccora dixit: Et ego ipse secutus divinarum Scripturarum auctoritatem baptizandos haereticos esse censeo, sed et eos qui apud schismaticos baptizatos se esse contendunt. Si enim secundum cautum Christi privatus fons noster est, intelligant cuncti Ecclesiae nostrae adversarii quia alienus esse non potest nec duobus populis salutarem aquam tribuere potest ille qui unius gregis pastor est. Et ideo manifestum est nec haereticos nec schismaticos aliquid coeleste posse suscipere, qui a peccatoribus [Col. 1065B] hominibus et ab Ecclesia extraneis audeant accipere. Quando danti locus non est, utique nec accipienti prodest.

Item alius Januarius Muzulensis dixit: Miror quod cum omnes confiteantur unum esse baptisma, non omnes intelligant ejusdem baptismatis unitatem. Ecclesia enim et haeresis duae et diversae res sunt. Si haeretici habent baptisma, nos non habemus. Si autem nos habemus, haeretici habere non possunt. Dubium autem non est Ecclesiam solam baptismum Christi possidere, quae sola possideat et gratiam Christi et veritatem.

Adelphius a Thasvalte dixit: Sine causa quidam falso et invidioso verbo impugnant veritatem ut rebaptizare nos dicant, quando Ecclesia haereticos non [Col. 1065C] rebaptizet, sed baptizet.

Demetrius a Leptiminus dixit: Unum baptisma nos custodimus, quia Ecclesiae catholicae soli rem suam vindicamus. Qui autem dicunt quia haeretici vere et legitime baptizant, ipsi sunt qui non unum sed multa baptismata faciunt. Nam cum haereses multae sint, [Col. 1066A] pro earum numero et baptismata computabuntur.

Vincentius a Thibari dixit: Haereticos scimus esse pejores quam ethnicos. Si ergo conversi ad Dominum venire volueriut, habemus utique regulam veritatis, quam Dominus praecepto divino mandavit Apostolis dicens (Matth. X, 8.): Ite, in nomine meo manum imponite, daemonia expellite. Et alio loco (Matth. XXVIII, 19): Ite, et docete gentes, baptizantes eos in nomine Patris et Filii et Spiritus sancti. Ergo primo per manus impositionem in exorcismo, secundo per baptismi regenerationem, tunc possunt ad Christi pollicitationem venire. Alias autem fieri censeo non debere.

Marcus a Mactari dixit: Mirandum non est si haeretici hostes atque impugnatores veritatis rem sibi vindicant potestatis et dignationis alienae. Sed illud mirandum [Col. 1066B] est quod quidam nostri praevaricatores veritatis haereticis suffragantur et christianis adversantur. Propterea decernimus haereticos baptizandos esse.

Sattius a Sicilibba dixit: Si haereticis in baptismo sua peccata donantur, sine causa ad Ecclesiam veniunt. Nam cum in die judicii peccata sint quae puniuntur, nihil est quod timere possint haeretici de judicio Christi, si sunt remissionem peccatorum consecuti.

Victor a Gor dixit: Cum peccata non nisi in Ecclesiae baptismo remittantur, qui haereticum ad communicationem sine baptismo admittit, utrumque contra rationem facit, nec haereticos purgat, et christianos inquinat.

[Col. 1066C] Aurelius ab Utica dixit: Cum dicat (I Tim. V, 22). Apostolus non communicandum peccatis alienis, quid aliud quam peccatis alienis, communicat qui haereticis sine Ecclesiae baptismo communicat? Et ideo censeo baptizandos esse haereticos ut accipiant remissam peccatorum, et sic illis communicetur.

[Col. 1067A] [4Kb] Jambus a Germaniciana dixit: Qui haereticorum baptisma probant, nostrum improbant, ut extra Ecclesiam, non dicam lotos, sed sordidatos, negent in Ecclesia baptizari oportere.

Lucianus a Rucuma dixit: Scriptum est (Gen. I. 4): Et vidit Deus lucem quia bona est, et divisit inter lucem et tenebras. Si potest luci et tenebris convenire, potest nobis et haereticis aliquid esse commune. Propterea censeo haereticos baptizandos esse.

Pelagianus a Luperciana dixit: Scriptum est (III Reg. XVIII, 21): Aut enim Dominus Deus est, aut Baal Deus est. Ita et nunc, aut Ecclesia Ecclesia est, aut Haeresis Ecclesia est. Porro si Haeresis Ecclesia non est, quomodo esse apud haereticos baptisma Ecclesiae potest?

[Col. 1067B] Jader a Midila dixit: Scimus non esse nisi unum baptisma in Ecclesia catholica. Et ideo non debemus admittere haereticum nisi baptizatus apud nos fuerit, ne se putet extra Ecclesiam catholicam baptizatum esse.

Item alius Felix a Marazana dixit: Una fides, unum baptisma, sed Ecclesiae catholicae, cui soli licet baptizare.

Paulus ab Obba dixit: Me non movet si aliquis Ecclesiae fidem et veritatem non vindicat, quando Apostolus dicat (Rom. III, 3): Quid enim si exciderunt a fide quidam illorum? Numquid infidelitas eorum fidem Dei evacuavit? Absit. Est enim Deus verax, omnis autem homo mendax. Si autem Deus verax est, quomodo esse apud haereticos baptismi veritas potest, apud quos Deus non est?

[Col. 1067C] Pomponius a Dionysiana dixit: Manifestum est haereticos non posse baptizare et remissionem peccatorum [Col. 1068A] dare, qui potestatem non habent ut aut solvere aut ligare aliquid in terris possint.

Venantius a Timisa dixit: Si maritus peraegre proficiscens amico suo commendasset uxorem suam custodiendam, commendatam sibi ille quanta posset diligentia conservaret, ne ab aliquo castitas ejus et sanctitas adulteraretur. Christus Dominus et Deus noster ad Patrem proficiscens sponsam suam nobis commendavit. Utrumne eam incorruptam et inviolatam custodiemus, an integritatem ejus et castitatem moechis et corruptoribus prodemus? Qui enim baptisma Ecclesiae commune cum haereticis facit, sponsam Christi adulteris prodit.

Ahymnus ab Ausvaga dixit: Nos unum baptisma accepimus, et ipsum tenemus et exercemus. Qui autem [Col. 1068B] dicit quia et haereticis licet baptizare, ipse duo baptismata facit.

Saturninus a Victoriana dixit: Si licet haereticis baptizare, excusati sunt et defensi illicita (for. licita Marshal.) facientes. Nec video quare eos aut Christus adversarios suos aut Apostolus antichristos appellaverit.

Saturninus a Thucca dixit: Gentiles quamvis idola colant, tamen summum Deum patrem creatorem cognoscunt et confitentur. In hunc Marcion blasphemat, et quidam non erubescunt Marcionis baptismum probare. Quomodo tales sacerdotes sacerdotium Dei aut servant aut vindicant qui hostes Dei non baptizant, et sic illis communicant?

Marcellus a Zama dixit: Cum peccata nonnisi Ecclesiae baptismo remittantur, qui haereticum non baptizat, [Col. 1068C] peccatori communicat.

Irenaeus ab Ululis dixit: Si ideo Ecclesia haereticum [Col. 1069A] [37Kb] non baptizat quod dicatur jam baptizatus esse Haeresis major est.

Donatus a Cibaliana dixit: Ego unam Ecclesiam et unum baptisma ejus novi. Si est qui dicat esse apud haereticos baptismi gratiam, ante est ut ostendat et probet esse illic Ecclesiam.

Zosimus a Tharassa dixit: Revelatione facta veritatis, cedat error veritati; quia et Petrus qui prius circumcidebat, cessit Paulo veritatem praedicanti (Gal. III).

Julianus a Telepte dixit: Scriptum est (Joan. III, 29): Nemo potest aliquid accipere, nisi datum fuerit illi de coelo. Si Haeresis de coelo est, potest et baptisma dare.

Faustus a Timida regia dixit: Non sibi blandiantur qui haereticis patrocinantur. Qui pro haereticis [Col. 1069B] ecclesiastico baptismati intercedit, illos christianos et nos haereticos facit.

Geminius a Furnis dixit: Quidam de collegis haereticos praeponere sibi possunt, nobis non possunt. Et ideo quod semel decrevimus tenemus, ut ab haereticis venientes baptizemus.

Rogatianus a Nova dixit: Ecclesiam Christus instituit, Haeresim diabolus. Quomodo potest habere baptismum Christi synagoga Satanae?

Therapius a Bulla dixit: Qui haereticis Ecclesiae baptisma concedit et prodit, quid aliud quam Judas sponsae Christi existit?

Item alius Lucius a Membresa dixit: Scriptum est: Deus peccatorem non audit (Joan., IX, 31). Haereticus, qui peccator est, quomodo audiri in baptismo [Col. 1069C] potest,?

Item alius Felix a Bussacenis dixit: In haereticis sine Ecclesiae baptismo admittendis nemo consuetudinem rationi et veritati praeponat, quia consuetudinem ratio et veritas semper excludit.

[Col. 1070A] Alius Saturninus ab Avitinis dixit: Si potest antichristus dare alicui gratiam Christi, possunt et haeretici baptizare, qui appellati sunt antichristi.

Quintus ab Aggya dixit: Ille potest dare aliquid qui aliquid habuerit. Haeretici autem quid possunt dare, quos constat nihil habere?

Alius Julianus a Marcelliana dixit: Si potest homo duobus dominis servire, Deo et mammonae, potest et baptisma duobus servire, christiano et haeretico (Matth. VI 24).

Tenax ab Horreis Caeliae dixit: Baptisma unum est, sed Ecclesiae. Ubi Ecclesia non est, baptisma illic esse non potest.

Alius Victor ab Assuras dixit: Scriptum est quia Deus unus est, et Christus unus, et Ecclesia una, et [Col. 1070B] baptisma unum (Ephes. IV, 5, 6): quomodo ergo illic baptizari aliquis potest ubi Deus et Christus et Ecclesia non est?

Donatulus a Capse dixit: Et ego semper hoc sensi, ut haeretici, qui nihil foris consequi possunt, quando ad Ecclesiam convertuntur baptizentur.

Verulus a Rusiccade dixit: Homo haereticus dare non potest quod non habet; multo magis schismaticus, qui quod habuit amisit.

Pudentianus a Cuiculi dixit: Novitas episcopatus effecit, fratres dilectissimi, ut sustinerem quid majores judicarent. Nam haereses nihil habere nec posse manifestum est. Atque ita si qui ex eis venerint baptizari aequissime statutum est.

Petrus ab Hippone Diarrhytorum dixit: Cum baptisma [Col. 1070C] unum sit in catholica Ecclesia, manifestum est non posse extra Ecclesiam baptizari. Et ideo in Haeresi tinctos sive in schismate venientes ad Ecclesiam censeo baptizari oportere.

Item alius Lucius ab Ausafa dixit: Secundum motum [Col. 1071A] [34Kb] animi mei et Spiritus sancti, cum sit unus Deus Pater Domini nostri Jesu Christi, et unus Christus, et una spes, et unus spiritus, et una Ecclesia, unum debet esse et baptisma. Et ideo dico, si quid ab haereticis motum aut factum fuerit, rescindi debere, et eos qui inde veniunt in Ecclesia baptizandos esse.

Item alius Felix a Gurgitibus dixit. Ego censeo ut secundum sanctarum Scripturarum praecepta baptizatus ab haereticis illicite extra Ecclesiam, cum ad Ecclesiam confugere voluerit, gratiam baptismi ubi licite datur consequatur.

Pusillus a Lamasba dixit: Ego credo baptisma salutare non esse nisi Ecclesia catholica, Quidquid absque catholiea fuerit simulatio est.

Salvianus a Gazaufala dixit: Haereticos nihil habere [Col. 1071B] constat: et ideo ad nos veniunt ut possint accipere quod non habent.

Honoratus a Thucca dixit: Cum Christus veritas sit, magis veritatem quam consuetudinem sequi debemus, ut haereticos, qui ideo ad nos veniunt quia foris nihil accipere potuerunt, Ecclesiae baptismo sanctificemus.

Victor ab Octavo dixit: Quod et ipsi scitis, non olim sum episcopus constitutus, et ideo expectabam praecessorum consilium. Hoc itaque existimo, ut quicumque ex Haeresi venerint sine dubio baptizentur.

Clarus a Mascula dixit: Manifesta est sententia Domini nostri Jesu Christi Apostolos suos mittentis et ipsis solis potestatem a Patre sibi datam permittentis, [Col. 1071C] quibus nos successimus eadem potestate Ecclesiam [Col. 1072A] Domini gubernantes et credentium fidem baptizantes. Et ideo haeretici, qui nec potestatem foris nec Ecclesiam Christi habent, neminem baptizare baptismo ejus possunt.

Secundianus a Thambeis dixit. Non debemus haereticos nostra praesumptione decipere ut in Ecclesia Domini nostri Jesu Christi non baptizati, ac per hoc remissionem peccatorum non consecuti, cum judicii dies venerit nobis imputetur quod per nos non sint baptizati et indulgentiam divinae gratiae non sint consecuti. Propter quod, cum sit una Ecclesia et unum baptisma, quando ad nos convertuntur, simul cum Ecclesia et Ecclesiae baptismum consequantur.

Item alius Aurelianus a Chullabi dixit: Joannes apostolus in epistola sua posuit dicens: Si quis ad [Col. 1072B] nos venit, et doctrinam Christi non habet, nolite eum admittere in domum vestram, et ave illi ne dixeritis. Qui enim dixerit illi ave communicat factis ejus malis (II Joan. I, 10, 11). Quomodo admitti tales temere in Domum Dei possunt qui in domum nostram privatam admitti prohibentur? Aut quomodo cum eis sine Ecclesiae baptismo communicare possumus quibus si ave tantum dixerimus, factis eorum malis communicamus?

Litteus a Gemellis dixit: Caecus si caecum ducat, ambo in foveam cadunt (Matth. XV, 14). Cum ergo haereticos constet non posse illuminare quemquam, utpote caecos, baptisma eorum non valet.

[Col. 1072C] Natalis ab Oea dixit: Tam ego praesens quam [Col. 1073A] [1900Kb] Pompeius Sabratensis, quam etiam Dioga Leptimagnensis, qui mihi mandaverunt, corpore quidem absentes, spiritu praesentes, censemus quod et collegae nostri, quod haeretici communicationem habere nobiscum non possunt, nisi ecclesiastico Baptismo [Col. 1074A] baptizati fuerint.

Julius a Neapoli dixit: Ab eo quod semel censuimus non recedo, ut haereticos venientes ad Ecclesiam baptizemus.

Cyprianus a Carthagine dixit: Meam sententiam plenissime [Col. 1075A] [42Kb] exprimit epistola quae ad Jubaianum collegam [Col. 1076A] nostrum scripta est, haereticos secundum Evangelicam [Col. 1077A] [377Kb] et apostolicam contestationem adversarios Christi et antichristos appellatos, quando ad Ecclesiam venerint, unico Ecclesiae baptismo Baptizandos esse, [Col. 1078A] ut possint fieri de adversariis amici et de antichristis Christiani. Exstat hoc concilium ad p. 329, edit. Benedictinae S. Cypriani.





BOLLANDISTARUM ANIMADVERSIONES IN HAEC CONCILII CARTHAGINENSIS VERBA: Neque enim quisquam nostrum episcopum se esse episcoporum constituit, etc.
(Acta SS. ad diem XIV sept., t. IV, pag. 300, 315.)
[Col. 1077B]

Quae S. Cyprianum de Episcopo Episcoporum ac tyrannici erroris ad obsequendi necessitatem usu memorat, . . . [Col. 1077C] haec eadem absque ullo commoti animi vitio ac Pontificiae Auctoritatis injuria dicta accipi possunt. Volebat scilicet S. Pontifex Primas, congregatos episcopos de sua quemque sententia libere dicenda admonere. Hunc in finem, quod ad libertatem illam maxime conducere rebatur, observavit sese omnes collegas esse; et licet ipse primatum Africae teneret, nec se tamen, nec quemquam aliorum qui aderant, episcopum episcoporum esse, aut eam potestatem sibi tyrannice arrogari, ut caeteros terrore suo ad sua sensa adigat . . . . . Quae vero ibidem addit de cujusque episcopi arbitrio, ac potestate, videlicet nullum ab alio judicari posse, nec alium pariter judicare, haec ad eosdem illos congregatos, et quidem sano sensu referenda sunt, aut ipsis S. Cypriani gestis manifeste repugnant. Certe S. Augustinus, num. 695, a nobis relatus, ea verba sic excepit: Opinor utique in his quaestionibus, quae nondum eliquatissima perfectione discussae sunt. Verissimum autem erat, quaestionem illam de haereticorum Baptismate, quam nullum ad id usque tempus Concilium generale . . . definiverat, quaeque sola consuetudine nitebatur, verissimum, inquam, est, hanc quaestionem ab ullo ex episcopis cum S. Cypriano congregatis sic decidi non potuisse, ut ob illius auctoritatem caeteri ab opinione sua cogerentur recedere. Contra si quis [Col. 1077D] Sancti dicta generaliter accipienda esse contendat, is igitur dicat, necesse est, quo jure, quave injuria idem Sanctus Fortunatum Assuritanum in provincia proconsulari Episcopum in Epist. 64, et Basilidem ac Martialem, Hispaniarum Episcopos in Epist. 68, ob scelus idololatriae recte exauctoratos, pronuntiaverit, et a sedibus suis arcendos curaverit? Quo idem jure Epistolam 67 ad Stephanum Romanum Pontificem dedit, ut Marcianum Arelatensem in Galliis Episcopum, sede sua dejici, aliumque in eam suffici juberet, si habeat omnis Episcopus pro licentia libertatis et potestatis suae arbitrium proprium, tamque judicari ab alio non possit, quam nec ipse potest alterum judicare, et si propterea exspectandum sit judicium Domini nostri Jesu Christi, qui unus et solus habet potestatem et praeponendi eos in Ecclesiae suae gubernatione, et de actu eorum judicandi? Negari igitur non potest, objecta S. Cypriani verba sano sensu restringenda esse, aut dicendum, eum ex contentionis ardore aliquid humani hic passum esse.

Adversus eumdem Romani Pontificis primatum nihil pariter [Col. 1078B] probat causa Fortunati, de quo S. Cyprianus in epistola 55 queritur, quod per Felicissimum, aliosque schismatis [Col. 1078C] socios, Romam ad S. Cornelium navigasset, ut mendaciis ac calumniis suis communionem ab eo extorqueret; postulatusque, ut, si quid ad latam in eos sententiam reponere velit, ad suum tribunal se sistat. Advertendum enim est, Fortunatum illum e quinque Presbyteris Carthaginensibus schismaticis unum fuisse, quem ob excitatum cum Felicissimo schisma jam ante de ecclesia profugum et ab Africanis episcopis damnatum, ac deinde ab haereticis schismaticisque pseudo-episcopum in Africa ordinatum fuisse, supra docuimus; adeoque hic pro episcopo haberi non poterat. Testatur autem S. Augustinus in epistola 43, alias 162, suo etiam tempore Presbyteris, caeterisque inferioris ordinis clericis permissum non fuisse ad apostolicam Sedem appellare; quod tamen episcopis licuisse, tum ibi, tum alibi affirmat. Convenerat itaque inter Africanos antistites, ut clerici episcopis inferiores in sua quique provincia judicarentur, idque hand dubie assentiente romano Pontifice, ne appellationes ad Sedem Apostolicam nimium frequentes essent, et injustis criminationibus occasionem darent. Ut vero haec prohibitio tempore S. Augustini non obstabat, quo minus hic tum alibi saepius, tum loco citato, romanae Ecclesiae, in qua semper, ut ibidem loquitur, apostolicae cathedrae viguit primatus, potestatem [Col. 1078D] in caeteros Episcopos primatumque agnosceret; ita nec ex simili S. Cypriani facto contra eumdem primatum potest concludi. Falsum autem est, quod Fellus heterodoxus in Anglia episcopus (et post eum Cl. Boysen) sanctissimo praesuli impudenter affingit: scilicet, beato martyre illo judice, pro desperatis et perditis habendos esse, quibus minor videtur auctoritas episcoporum in Africa, quam vel Cornelii ipsius, in Petri cathedra Romae sedentis. Etenim, si quis totum locum, attente consideret, fatebitur, Episcoporum in Africa auctoritatem non S. Cornelio, sed paucis desperatis et perditis, Fortunati scilicet ac Felicissimi asseclis, a S. Cypriano opponi. Subdit enim: Jam causa eorum cognita est, jam de eis dicta sententia est, nec censurae congruit sacerdotum mobilis atque inconstantis animi levitate reprehendi . . . Si eorum, qui de illis priore anno judicaverunt, numerus cum presbyteris et diaconibus computetur, plures tunc affuerunt judicio, et cognitioni, quam sunt iidem isti, qui cum Fortunato nunc videntur esse conjuncti. Scire enim debes, frater charissime, eum posteaquam [Col. 1079A] pseudoepiscopus ab haereticis factus est, jam pene ab omnibus esse desertum. Itaque S. Cyprianus ibidem sic fere argumentatus est: statutum est ut episcopali ordine inferiores clerici in dioecesi sua causam agerent: atqui Fortunati, Felicissimique ac caeterorum causa apud nos discussa, de eaque jam dicta sententia est, atque adeo audiendi illi Romae non sunt, nisi forte quis paucis illis desperatis et perditis magis credendum existimaverit, quam tanto episcoporum in Africa, aliorumque clericorum numero, qui priori anno de iis judicarunt, multoque plures fuerunt. quam qui nunc Fortunato adhaerentes, ad sedem apostolicam appellarunt. Hanc ego genuinam verborum sententiam esse existimo: at si quis voces istas paucis desperatis [Col. 1080A] et perditis non in auferendi, sed dandi casu accipiendas esse contenderit, nec sic tamen Felii commentum extundet, aut Afrorum praesulum auctoritatem pontificiae hic aequiparatam probabit, cum sensus tum esse possit: nisi forte pauci isti schismatici existiment, auctoritatem Afrorum antistitum minorem esse, quam ut eorum sententiae secundum ea, quae de appellationibus decreta fuerunt, se subjicere debeant. Istud certum est, ibidem nullam Africanorum sedium cum romana cathedra comparationem institui, Fortunatumque et ejus sectatores, desperatos et perditos dici propter haeresim ac scelera sua, non quia ad Pontificem appellaverant.





[EPISTOLA.(S)]
[Col. 1079A]




MONITUM.

Concilio Carthaginensi VII, ab Ecclesia catholica reprobato, epistolam S. Cypriani ad Jubaianum graece et latine hic subjungimus ex Collectione Canonica Joannis Zonarae, monachi, qui fuerat magnus Drungarius Bigla et primus a secretis imperatoris. Theodorus Balsamon epistolam Cypriani retulit quidem in suam quoque collectionem, sed episcoporum sententias praetermisit et concilii acta. LABB.





[1Kb] Synodus [(1) 1Kb] Carthagine habita, cui praefuit magnus Cyprianus, et sanctus martyr, cum esset episcopus Carthaginensis. JOANNIS ZONARAE PRAEFATIO.
[Col. 1079B]

Est haec synodus ex omnibus antiquissima. Nam aliis quidem antiquior est quae Antiochiae in Syria contra Paulum Samosatenum, Aureliano Romanorum imperatore, celebrata fuit; haec vero vetustate illam quoque antecedit. Magnus siquidem Cyprianus [(2) 1Kb] Decio imperatore martyrii cursum confecit: at vero longo intervallo post Decium Aurelianus fuit. Multi siquidem, Decio extincto, regnavere imperatores, quibus demum Aurelianus [Col. 1079C] in imperio suffectus est, itaque longe haec synodus ex omnibus antiquissima. In ea porro quatuor supra octoginta episcopi congregati sunt, ac de iis qui, abdicata haeresi, resipiscunt, ac schismaticis qui ad Ecclesiam revertuntur, an baptizandi forent quaesitum. Jovianus siquidem episcopus nescio quis, et cum eo episcopi alii, ea de re an scilicet ejusmodi homines baptizare oporteret, Cyprianum per epistolam consuluerant. Tunc enim Navatus [(3) 1Kb] quoque eorum sectae qui Cathari, hoc est puri, dicebantur, se principem profitebatur, Romanae Ecclesiae presbyter, schismaticus proprie, non haereticus. Nec enim in iis quae ad dogmata pertinent, ullo pacto a Catholicis dissentiebat, sed qui adversis Christianae reipublicae temporibus, malo victi, succubuissent, diisque immolassent, ad poenitentiam non admittebat. Cum [Col. 1079D] vero Ecclesiae Romanorum praefactus eo tempore Cornelius, cum sibi subjectis episcopis, agitata quaestione eos quoque qui immolaverant ad poenitentiam admittendos esse decrevissent; neque tamen Navatus aliquid de pertinacia remitteret, illum ab Ecclesiae corpore excisum, quippe fratrum osorem, decreto promulgavere. Alios vero ille sectatores nactus, seorsim conventus peragere, schismate que hinc inde suis gregalibus Ecclesiam lacerare adortus est. Cum ergo de schismaticis et haereticis esset a Joviano quaesitum, ad eum ejusque coepiscopos magnus Cyprianus, cum sua synodo rescribens, subjectam epistolam exaravit.





. . (C)
[Col. 1080B]

, . , , . , , , , [Col. 1080C] . . , , , . , , . , , , . , . , , [Col. 1080D] , , . , , . , .



[1Kb] EPISTOLA MAGNI CYPRIANI Ad [(1) 1Kb] Jovianum ejusque episcopos.
[Col. 1081A]

Cum in communi concilio essemus, dilecti fratres, legimus litteras a vobis missas, de iis qui ab haereticis vel schismaticis baptizari visi sunt, venientibus ad catholicam Ecclesiam, quae una est, in qua baptizamur et regeneramur. De quibus confidimus, vos quoque qui in illa agetis, catholicae Ecclesiae canonis firmitatem tenere: tamen quoniam nobiscum estis communionis participes, et propter communem dilectionem de eo quaerere voluistis, non novam sententiam neque nunc fundatam afferimus; sed quae olim ab antiquioribus accuratissime et diligentissime fuit examinata, eam a vobis observandam vobis communicavimus, et conjungimus, [Col. 1081B] id quoque nunc statuentes, quod semper fortiter stabiliterque tenuimus, ut nemo possit baptizari extra Ecclesiae catholicae Baptismum. qui unus est, et in sola catholica Ecclesia reperitur. Scriptum est enim: Me reliquerunt fontem aquae vivae, et foderunt sibi lacus perforatos, qui aquam continere nequeunt. Et rursus sacra Scriptura hoc praesignificans dicit: Ab aqua aliena abstinete, et ex fonte alieno ne bibite. Oportet autem aquam primum purgari et sanctificari a sacerdote, ut possit proprio Baptismate hominis qui baptizatur peccata eluere. Nam et per Ezechielem prophetam dicit Dominus: Et aspergam vos aqua pura, et mundabo vobis cor novum, et spiritum novum dabo vobis; et cum dicat Dominus in Numeris: Et omnia quae tanget immundus, immunda [Col. 1081C] erunt: quomodo potest baptizans dare alii remissionem peccatorum, qui non potest propria peccata extra Ecclesiam dimittere? Sed et ipsa interrogatio quae fit in Baptismate, est testis veritatis; dicentes enim ei qui examinatur: Credis vitam aeternam et remissionem peccatorum accipere? nihil aliud dicimus, quam quod in catholica Ecclesia haec dari possunt. Apud haereticos autem, ubi Ecclesia non est, haberi non potest peccatorum remissio: et ideo qui haereticorum patrocinium suscipiunt, vel debent interrogationem mutare, vel veritatem intueri. Necesse est etiam eum qui baptizatus est, inungi, ut accepta unctione, fiat Christi particeps. Sanctificare autem oleum non potest haereticus, qui nec altare habet, nec Ecclesiam. Non potest autem omnino Chrisma [Col. 1081D] esse apud haereticos. Nobis enim clarum est, nullo modo apud illos sanctificari posse oleum ad gratiarum actionem. Scire enim, et non ignorare debemus quod scriptum est: Oleum peccatoris non impinguet caput meum. Quod quidem etiam olim significavit sanctus Spiritus in Psalmis, ne forte abductus aliquis, et a recta via aberrans, apud haereticos, Christi adversarios, inungatur. Quomodo autem pro eo qui baptizatus est peccabitur, non sacerdos, sed sacrilegus, et peccator? dicente Scriptura, quod Deus peccatores non audit, sed si quis est pius ac religiosus, et ejus voluntatem [Col. 1083A] facit, eum audit. Per sanctam Ecclesiam peccatorum remissionem intelligimus: Quis autem dare potest id quod ipse non habet? vel quomodo potest operari spiritalia, qui Spiritum sanctum abjecit? Et ideo etiam renovari debet qui ad Ecclesiam accedit, ut intus per sanctos sanctificetur. Scriptum est enim: Sancti eritis, sicut et ego sanctus sum, dicit Dominus, ut qui in errorem seductus est, in vero et ecclesiastico Baptismate, ipse quoque hoc exuat, qui homo ad Deum accedens et sacerdotem quaerens, in errore inventus in sacrilegium incidit. Est enim haereticorum et schismaticorum haeresim probare, eos qui ab illis baptizati sunt comprobare. Non enim potest in parte valere; si enim non potuit is qui est extra habere spiritum, non potest venientem baptizare, [Col. 1083B] cum sit unus Baptismus, et unus sanctus Spiritus, et una Ecclesia, a Christo Domino nostro dicente, ab initio supra Petrum apostolum fundata unitate. Et ideo quae ab eis facta sunt, cum sint falsa et vana, omnia sunt reprobata. Neque enim potest esse Deo gratum et acceptum quod fit ab illis, quos Dominus hostes et adversarios dicit in Evangeliis: Qui non est mecum, contra me est, et qui non colligit mecum, dispergit. Quin etiam beatus apostolus Joannes praecepta Domini servans, in Epistola praescripsit: Audivistis quod antichristus venit, et nunc etiam multi antichristi facti sunt. Unde cognoscimus quod extrema hora est. Ex nobis exierunt, sed non erant ex nobis. Unde et nos intelligere et cogitare debemus, si Dei inimici, et qui antichristi sunt nominati, [Col. 1083C] Domini gratiam dare non possunt, ideo nos qui sumus cum Domino, et Domini unitatem tenemus, ut pro ejus dignitate suppeditantes, sacerdotium ejus in Ecclesia gerimus, quaecumque adversarii et ipsius generis hostes, et antichristi faciunt, reprobare, removere, et abjicere, et pro profanis habere debemus: iisque qui ab errore et perversitate veniunt, verae et ecclesiasticae fidei omnino cognitionem dare, divinae potentiae mysterium, et unitatis, et fidei, et veritatis.

ZONARAS. Epistola haec, quoscumque ab haereticis, aut schismaticis baptizatos, si ad Ecclesiam catholicam se recipiant, iterum baptizari jubet, eamque sententiam variis epichirematibus ac enthymemathibus, Scripturaeque testimoniis confirmat. At vero secunda aecumenica [Col. 1083D] synodus canone septimo, non omnes qui ex haeresi demigrant, Baptismo iterum expiandos, sed alios quidem si datis libellis suam praeterea quisque haeresim omnemque a catholica et apostolica Dei Ecclesia alienum errorem execrentur, charactere notatos, hoc est sancto Chrismate inunctos admitti oportere decernit; alios vero omnes, ex quibus nonnullos nominatim designat, baptizari, atque ut [(1) 1Kb] Graecos admitti jubet. Qui quidem etiam canon suo loco explicatus est: proindeque ejus canonis constitutionem a sanctis postea Patribus receptam haud fuisse facile apparet. Cum igitur de eadem re duo synodi contraria inter se decreta protulerint, potior [Col. 1085A] habenda est secundae synodi constitutio, quippe quae et posterior fuit et aecumenica, in qua omnes scilicet quicumque patriarcham sedem obtinent, aut ipsimet patriarchae, aut ipsorum legati affuerunt. Porro hunc canonem nequaquam a sanctis Patribus universis receptum fuisse, vel ex secundo canone synodi in Trullo habitae, quae sexta dicitur, intelligi licet. Ibi namque sancti Patres eis canonibus quorum rata auctoritas esse debet sigillatim enumeratis, de hoc canone totidem omnino verbis ita pronuntiant. Praeterea vero, inquiunt, et a Cypriano, qui Afrorum regionis fuit archiepiscopus, et martyr, et a synodo quae sub eo fuit editum canonem, qui in illorum praesulum locis tantummodo juxta traditam ab eis consuetudinem servatus est. Ex hoc loco igitur, primis quoque temporibus canonem hunc nequaquam [Col. 1085B] apud omnes valuisse facile apparet. Hic igitur est textus epistolae: Quae vero in communi disceptatione dictae sunt a singulis, qui in synodo convenerant, ita se habent:

Cyprianus dixit:

Audistis, collegae dilectissimi, quid mihi Jubaianus, coepiscopus noster, scripserit consulens mediocritatem nostram de illicito et profano haereticorum Baptismo, et quid ego ei rescripserim, censens licet, quod semel atque iterum et saepe censuimus haereticos ad Ecclesiam venientes Baptismo (Ecclesiae) baptizari et sanctificari oportere. Item lectae sunt vobis et aliae litterae Jubaiani, quibus pro sua sincera et religiosa devotione ad epistolam [Col. 1085C] nostram rescribens, non tantum consensit, sed etiam instructum se esse gratias confessus egit. Superest ut de hac ipsa re quid singuli sentiamus, proferamus, neminem judicantes, ut a jure communionis aliquem, si diversum senserit, amoventes. Neque enim quisquam nostrum episcopum se (esse episcoporum) constituit, aut tyriannico terrore ad obsequendi necessitatem collegas suos adigit, quando habeat omnis episcopus pro licentia libertates et potestatis, suae arbitrium proprium, tamquam judicari ab alio non possit cum nec ipse possit alterum judicare: sed exspectemus universi judicium Domini Nostri Jesu Christi, qui unus et solus habet potestatem et praeponendi nos in Ecclesiae suae gubernatione, et de actu nostro judicandi.

[Col. 1085D] 1. Caecilius a Bilta dixit:

Ego unum Baptismo in Ecclesia sola scio, et extra Ecclesiam nullum. Hoc erit unum, ubi spes vera est, et fides certa. Sic enim scriptum est: Una fides (una [(1) 1Kb] spes) unum Baptisma (Ephes. IV, 5). Non apud haereticos, ubi spes nulla est, et fides falsi, ubi omnia per mendacium aguntur, ubi exorcizat daemoniacus: sacramentum interrogat, cujus os et verba cancer emittunt: fidem dat infidelis, veniam delictorum tribuit sceleratus, et in nomine Christi tingit Antichristus: Benedicit a Deo maledictus: vitam pellicetus mortuus, pacem dat impacificus, Deum invocat blasphemus, sacerdotium administrat profanus, ponit altare sacrilegus [Col. 1087A] Deo sacrificium offert qui diabolo servit. Dicant, qui illis assistunt, haec omnia falsa esse de haereticis. Ecce ad qualia Ecclesia consentire cogitur, ut sine Baptismo ac venia delictorum communicare compellatur, quam rem fratres fugere ac vitare debemus, et a tanto scelere nos separare, et unum baptisma tenere, quod soli Ecclesiae a Deo concessum est.

2. Primus Felix a Migirpa dixit:

Censeo omnem hominem ab haeresi venientem Baptizandum. Frustra enim illic putat se esse baptizatum, cum non sit Baptisma, nisi in Ecclesia unum et verum, quia et Deus unus et Ecclesia una, in qua stat unum Baptisma et sanctificatio, et quaecumque alia ad salutem et vitam aeternam spectant, perficiuntur. Nam quae extra Ecclesiam exercentur, nullum habent salutis effectum.

3. Polycarpus ab Adrumeto dixit:

Qui haereticorum Baptisma probant nostrum reprobum [Col. 1087B] efficiunt.

4. Novatus a Tamugade dixit:

Licet sciamus omnem Scripturam testimonium reddere de salutari Baptismo, debemus tamen fidem nostram exprimere, ut haereticos et schismaticos ad Ecclesiam venientes, qui pseudobaptizati videntur, vero Baptismo baptizemus. Et ideo omnes qui ad Ecclesiam conversi sunt, omnes baptizavi, et quicumque ex clero ordinati videbantur inter laicos recepi.

5. Nemesianus a Thubunis dixit:

Baptisma quod dat haereticus et schismaticus non esse verum, ubique in Scripturis sanctis declaratum est: quoniam ipsi praepositi eorum falsi Christi sunt et falsi prophetae.

6. Januarius a Lambese dixit:

Secundum Scripturarum sanctarum auctoritatem decerno haereticos omnes baptizandos, et sic in Ecclesiam sanctam admittendos.

7. Lucius a Castragalba dixit:

[Col. 1087C] Cum Dominus in Evangelio dixerit: Vos estis salterrae; si autem sal infatuatum fuerit in quo salietur? et manifestum sit haereticos, id est hostes Dei, non posse quemquam spiritali confessione vivificare, quod infatuati sint, et extra Ecclesiam, accedentes eos sancto Baptismate baptizare debemus.

8. Crescens a Cirta dixit:

Censeo et ipse haereticos et schismaticos qui ad catholicam Ecclesiam voluerint venire, non ante recipiendos quam exorcizati et baptizati fuerint, exceptis iis qui in Ecclesia catholica fuerint ante baptizati et ab ea defecerint: ita tamen ut per manus impositionem in poenitentiam Ecclesiae reconcilientur.

[Col. 1087D] 9. Nicomedes a Segermis dixit:

Mea sententia haec est, ut haeretici ad Ecclesiam venientes baptizentur, eo quod nullam foris peccatorum remissionem consecuti sint ad haeretici baptizati.

[Col. 1089A] 10. Secundianus a Carindia dixit:

Cum Dominus noster Jesus Christus dicat: Qui non est mecum contra me est, et Joannes apostolus eos qui ab Ecclesia exeunt, antichristos dicat. Impossibile enim est ut ipsi gratiae Dei et salutari baptismo inserviant; et ideo censeo eos qui ad Ecclesiam confugiunt et a nobis esse baptizandos.

11. Felix a Bagai dixit:

Sicut caecus caecum ducens simul in foveam cadunt, ita haereticus haereticum baptizans simul cum eo in mortem cadit: et ideo baptizandus est apud [Col. 1089B] nos haereticus, ne nos vivi mortuis communicemus.

12. Successus ab Abbir Germaniceana dixit:

Haereticis aut nihil licet, aut totum licet: si possunt baptizare, possunt et dare Spiritum sanctum; si autem non habent, nec baptizare spiritaliter possunt: propterea censeo haereticos baptizandos esse.

13. Fortunatus a Thucabori dixit:

Qui extra Ecclesiam sunt, et contra Christum stantes, ut qui oves ejus et gregem spargunt, baptizare foris non possunt.

14. Sedatus a Tuburbo dixit:

Omnibus viribus nitendum est, ne quis haeretico errore infectus et tinctus singulare et verum Ecclesiae [Col. 1089C] baptisma detrectet accipere, quo quisquis non fuerit baptizatus, a regno coelorum fit alienus.

15. Privatianus a Sufetula dixit:

Si haeresis a Deo est, habebit haereticus et indulgentiam divinam. Si vero a Deo non est, quomodo gratiam Dei aut habere, aut conferre alicui potest?

16. Munnulus a Girba dixit:

Domino dicente: Baptizate omnes gentes in nomine Patris, et Filii, et Spiritus sancti, manifeste scimus haereticos non habere nec Patrem, nec Filium, nec Spiritum sanctum. Debent igitur venientes ad Ecclesiam baptizari, ut renascantur.

17. Politianus a Mileo dixit:

[Col. 1089D] Justum est in Ecclesia baptizari eum, qui ab haeresi venit.

18. Theognis ab Hippone Regio dicit:

Secundum sacramentum Dei gratiae coelestis, quam accepimus, baptisma quod est in Ecclesia sancta novimus.

19. Dativus a Badis dixit:

Nos quantum in nobis est, haereticis non communicamus, nisi baptizari in Ecclesia fuerint, et remissionem peccatorum acceperint.

20. Privatus a Susibus dixit:

Qui haereticorum baptismum probat, quid aliud quam haereticis communicat?

21. Hortensianus a Laribus dixit:

Nos unum baptisma, quod nonnisi in Ecclesia novimus, Ecclesiae vindicamus.

[Col. 1091A] 22. Cassius a Macomadibus dixit:

Cum baptismata duo esse non possint, qui haereticis baptisma coneedit, baptisma sibi ipsi tollit. Censeo itaque baptizandos esse haereticos, cum ad Ecclesiam venerint, absque his qui ab Ecclesiae fidelibus separati, ab haeresis tenebras transierant quos redeuntes oportet per manus impositionem restitui.

23. Januarius a Vico Caesaris dixit:

Si non obtemperat error veritati, multo magis veritas non consentit errori. Et ideo nos Ecclesiae assistimus, in qua praesidemus, ut quos Ecclesia non baptizavit baptizemus.

24. Secundinus a Carpis dixit:

Si christiani sunt haeretici, cur in Ecclesia Dei [Col. 1091B] non sunt? Sin autem christiani non sunt, fiant. Unde constat super filios alienos et sobolem Antichristi Spiritum sanctum per manus compositionem tantummodo non posse descendere.

25. Victoricus a Thabraca dixit:

Si licet haereticis baptizare et Spiritum sanctum ac remissam peccatorum dare, quid adversus illos mentimur, ut haereticos illos appellemus?

26. Alius Felix ab Uthina dixit:

Confirmare debemus ut omnes haeretici qui ad Ecclesiam accurrunt, baptizentur, ut omnis externa perversitas purgata et sanctificata in melius reformetur.

27. Quietus a Baruch dixit:

[Col. 1091C] Si illi qui apud haereticos baptizantur remissionem peccatorum et vitam aeternam consequuntur, cur ad Ecclesiam veniant? Sin autem ad poenitentiam veniant, in qua baptismate vivificantur, quod est in Ecclesia catholica, baptizari et sanctificari debent.

28. Castus a Sicca dixit:

Qui, contempta veritate, praesumit consuetudinem sequi, aut circa fratres invisus est, quibus veritas revelata est, aut circa Deum ingratus est, qui revelavit.

29. Eucratius a Thenis dixit:

Venientes ad Ecclesiam haeretici integro et catholico baptismate baptizari debent, ut a peccatis purificati sanctificentur.

[Col. 1091D] 30. Libosus Vagentis dixit:

Dominus dixit: Ego sum veritas; itaque veritate manifestata cedat consuetudo veritati, ut etsi in praeteritum quis in Ecclesia haereticos non baptizabat, nunc baptizare incipiat.

31. Lucius a Thebeste dixit:

Haereticos blasphemos et iniquos verbis variis Scripturas sacras adulterantes anathemate percuti oportet atque idirco tales exorcizare ac baptizare debemus.

32. Eugenius ab Amedera dixit:

Et ego hoc idem censeo: haereticos baptizandos esse.

[Col. 1093A] 33. Alius Felix ab Amacura dixit:

Et ipse secutus divinarum Scripturarum auctoritatem, haereticos et schismaticos baptizandos esse pronuntio.

34. Januarius Muzulensis dixit:

Si haeretici habent baptisma, nos non habemus; si nos habemus, haeretici habere non possunt. Dubium autem non est Ecclesiam catholicam baptismo Christi uti, quae sola Christi gratiam et charitatem et veritatem possideat.

35. Adelphius a Thasualto dixit:

Sine causa quidem impugnant veritatem, ut rebaptizare nos dicant. Siquidem Ecclesia haereticos non rebaptizat, sed baptizat.

36. Demetrius a Leptiminori dixit:

[Col. 1093B] Qui dicunt quia haeretici vere et legitime baptizant, ipsi sunt qui non solum duo, sed et multa baptismata introducunt. Nam cum haereses multae sint, pro earum numero et baptismata computabuntur.

37. Vincentius a Thibari dixit:

Haereticos scimus esse pejores quam [(1) 1Kb] ethnicos: si ergo poenitentiam agentes ad regulam veritatis venire voluerint, prius exorcizari deinde baptizari eos oportet. Tunc enim possunt ad Christi pollicitationem venire.

38. Marius a Mactari dixit:

Judico haereticos, ut qui nihil habeant, esse baptizandos.

39. Satius a Sicilibba dixit:

[Col. 1093C] Si haereticis in baptismo ipsorum peccata donantur, sine causa ad Ecclesiam veniunt. Nihil enim est, quod timere possunt, in judicio Christi, si sunt remissionem peccatorum consecuti.

40. Aurelius ab Utica dixit:

Cum dicat Apostolus (I Tim. VI) Non communicandum peccatis alienis, censeo baptizandos esse haereticos, ut prius accipiant remissam peccatorum, et sic illis communicemus.

41. Jamnus a Germanica dixit:

Qui haereticorum baptisma probant, nostram improbant.

42. Lucianus a Rucuma dixit:

Si potest luci et tenebris convenire, potest nobis [Col. 1093D] et haereticis aliquid esse commune. Propterea censeo haereticos baptizandos esse.

43. Pelagianus a Luperciana dixit:

Si haeresis in Ecclesia non est, quomodo esse apud haereticos baptisma Ecclesiae potest?

44. Jader a Midila dixit:

Una fides, unum baptisma: sed Ecclesiae Catholicae, licet baptizare.

45. Alius Felir a Marrazana dixit:

Eadem.

46. Paulus a Bobba dixit:

Si Deus verax est quomodo esse apud haereticos baptismi veritas potest, apud quos Deus non est?

[Col. 1095A] 47. Pomponius a Dionysiana dixit:

Haeretici baptizare non possunt, neque remissionem peccatorum dare, qui potestatem non habent, ut aut solvere aut ligare aliquid in terris possint.

48. Venantius a Thumisa dixit:

Qui baptisma Ecclesiae commune cum haeriticis facit, sponsam Christi adulteris prodit.

49. Aymnius ab Ansvaga dixit:

Nos unum baptisma accepimus, et ipsum tenemus, et exercemus. Qui autem dicit quia et haereticis licet baptizare, ipse duo baptismata facit.

50. Saturninus a Victoriana dixit:

Si licet haereticis baptizare, excusati sunt, et defensi illicita facientes; nec invenies, quare eos [Col. 1095B] Christus adversarios suos, aut Apostolus antichristos appellaverit.

51. Alius Saturninus a Thueca dixit:

Gentiles quamvis idola colant, tamen Deum patrem et creatorem cognoscunt et confitentur Dominum: in hunc Marcion blasphemat, et quomodo non erubescunt, qui Marcionis baptismum probant?

52. Marcellus a Zama dixit:

Cum peccata non nisi in Ecclesiae baptismo remittantur, qui haereticum non baptizat, peccatori communicat.

53. Irenaeus ab Usulis dixit:

Si ideo Ecclesia haereticum non baptizat, quod dicatur jam baptizatus esse, antefertur haeresis, et major [Col. 1095C] fit.

54. Donatus a Cybalina dixit:

Si est qui dicat esse apud haereticos baptismi gratiam, ante est ut ostendat et probet esse illic Ecclesiam.

55. Zosimus a Tharassa dixit:

Revelatione facta veritatis, cedat error veritati.

56. Julianus a Telepte dixit:

Scriptum est: Nemo potest aliquid accipere, nisi datum fuerit illi de coelo (Joan. III). Si haeresis de coelo est, potest et coeleste baptisma dare.

57. Faustus a Timida dixit:

Qui pro haereticis ecclesiastico baptismate intercedunt, illos christianos, et nos haereticos faciunt.

[Col. 1095D] 58. Geminus a Furnis dixit:

Quod semel decrevimus, hoc et tenemus, ut ab haereticis venientes baptizemus.

59. Rogatianus a Nova dixit:

Ecclesiam Christus instituit, haeresim diabolus: quomodo ergo potest habere baptismum Christi synagoga diaboli?

60. Therapius a Bulla dixit:

Qui haereticis Ecclesiae baptisma concedit, quid aliud quam sponsae Christi proditor existit?

61. Lucius a Membresa dixit:

Scriptum est: Deus peccatores non audit; haereticus, qui peccator est, quomodo audiri in baptismo potest?

[Col. 1097A] 62. Alius Felix ab Uslaccenis dixit:

In haereticis sine Ecclesiae baptismo recipiendis, nemo consuetudinem rationi et veritati praeponat.

63. Alius Saturninus ab Avitinis dixit:

Si potest Antichristus dare alicui gratiam Christi, possunt et haeretici baptizare qui appellati antichristi.

64. Quintus ab Aggiva dixit:

Deus unus est, et Ecclesia una, et baptisma unum. quomodo ergo illic baptizari aliquis potest, ubi Deus et Christus et Ecclesia non est.

65. Julianus a Marciliana dixit:

Si potest homo duobus dominis servire, Deo et [Col. 1097B] mammonae, potest et baptisma duobus inservire.

66. Tenax ab horreis Coeliae dixit:

Baptisma unum est, sed Ecclesiae, cujus est verum baptisma.

67. Alius Victor ab Assuris dixit similiter:

68. Donatulus a Caspe dixit:

Et ego semper hoc sensi, ut haeretici, qui nihil foris consequi possunt, quando ad Ecclesiam veniunt, baptizentur.

69. Verulus a Rusiccade dixit:

Homo haereticus dare [(1) 1Kb] potest quod non habet; multo magis schismaticus, qui quod habebat amisit.

70. Pudentianus a Cuiculi dixit:

Si quis ex haeresi venerit, baptizari eum recte ac [Col. 1097C] juste statutum est.

71. Petrus ab Hippone diarrytho dixit: Cum baptisma unum sit in sola catholica Ecclesia, idcirco eos qui ab haereticis et schismaticis veniunt, ut qui nihil inde acceperint, in Ecclesia censeo baptizari oportere.

72. Alius Lucius ab Ausafa dixit:

Cum sit unus Deus et Pater, et Filius, et Spiritus sanctus, et una spes, et una Ecclesia, quae apud haereticos facta sunt, rescindi debere dico, et eos qui inde veniunt, in Ecclesia baptizandos esse.

73. Alius Felix a Gurgitibus dixit:

Ego censeo, ut secundum sanctarum Scripturarum praecepta iniqui apud haereticos baptizati, si ad Ecclesiam confugerint, Ecclesiae baptismate, ubi potestas omnis a Deo data est, baptizentur.

[Col. 1097D] 74. Pusillus a Lamasba dixit:

Ego credo baptisma salutare non esse, nisi in Ecclesia catholica, et quando extra Ecclesiam fit, simulationem esse.

75. Salvianus a Ganzafala dixit:

Haereticos nihil habere constat, et ideo ad nos veniunt, ut possint accipere quod non habent.

76. Honoratus a Tucca dixit:

Cum Christus veritas sit, magis veritatem quam consuetudinem sequi debemus: ut haereticos, qui ideo ad nos veniunt, quia foris nihil accipere potuerunt Ecclesiae baptismo sanctificemus.

77. Victor ab Octava dixit:

[Col. 1099A] Sic et ipse sentio, ut qui ab haeresi veniunt, sine dubio baptizentur.

Clarius a Mascula dixit:

78. Manifesta est sententia Domini nostri Jesu Christi Apostolos suos mittentis, et ipsis solis potestatem permittentis, quibus nos successimus, eadem potestate Ecclesiam Dei gubernantes, et eos qui credunt baptizantes, et ideo haeretici qui nec potestatem, nec Ecclesiam habent, neque baptizare Ecclesiae baptismo possunt.

79. Secundianus a Tambeis dixit:

Non debemus haereticos nostra praesumptione decipere, ut in Ecclesia Domini nostri Jesu Christi non [Col. 1099B] baptizati, cum judicii dies venerit, nobis imputent, quod per nos non sint baptizati, et indulgentiam ac remissionem peccatorum consecuti. Propter quod cum una Ecclesia et sit unum baptisma, quando ad nos convertuntur, simul cum Ecclesia baptismum etiam consequi debent.

80. Aurelius a Chullabi dixit:

Joannes apostolus in epistola sua dixit: Si quis ad vos venit, et doctrinam Christi non habet, nolite eum admittere in domum, et ave illi ne dixeritis. Qui enim dixerit illi: Ave, communicat verbis et factis ejus malis. Quomodo igitur admitti in domum Dei possunt, aut quomodo cum eis sine Ecclesiae baptismo communicare possumus, quin simul et malis eorum factis communicemus?

81. Licteus a Gemellis dixit:

Caecus si caecum ducat, ambo in foveam cadunt. Cum ergo haereticos constet non posse illuminare quemquam, cum ipsi caeci sint, talium baptisma non valet.

82. Natalis ab Oea dixit:

Tam ergo praesens, quam Pompeius Sabratensis, quam etiam Dioga Septimagnensis, qui mihi mandaverunt, corpore quidem absentes, sed spiritu praesentes, censemus, quod et multi coepiscopi nostri, quod haeretici communicationem habere nobiscum non possunt, nisi a nobis fuerint baptizati.

83. Junius a Neapoli dixit:

Ab eo quod semel censuimus, non recedo, ut haereticos [Col. 1099D] venientes ad Ecclesiam baptizemus.

84. Cyprianus a Carthagine dixit:

Meam sententiam plenissime exprimit epistola quae ad Jubaianum collegam nostrum scripta est, haereticos secundum evangelicam et apostolicam contestationem adversarios Christi et antichristos appellatos quando ad Ecclesiam venerint, unico Ecclesiae baptismo baptizandos esse, ut possint fieri de adversariis amici et de antichristis Christiani.

Zonaras. Hae sunt igitur Patrum sententiae, qui cum magno Cypriano in concilio isto convenerant; sed nec apud omnes haereticos, nec apud schismaticos valuerunt. Nam secunda synodus oecumenica, ut jam dictum est, haereticos nonnullos excepit, ac sine baptismo recipiendos illos sanxit, sancto chrismate tantum unctos et propriam [Col. 1101A] haeresim singulos anathematizantes, et omnes simul. Atque hac de causa neque expositae sunt hae sententiae, utpote minus necessariae, et quae non promoverent, sed et compendiose perscriptae.



.
[Col. 1082A]

, , . , , , , , , , , [Col. 1082B] , , . , , . , . , , . , , . ( , [Col. 1082C] , ) , , , . , , , . , , , , , . , [Col. 1082D] , . , , . . , . , , . , , , , , [Col. 1084A] , , , , , , . , . , . , , , [Col. 1084B] , , . . , , . , , , . , . [Col. 1084C] , , , , , , , , , , .

. , , . [Col. 1084D] , , , , , . , , , . , . , , , [Col. 1086A] , , , , , . , , , . , , . , .

[Col. 1086B]

, , , , , , , , . , , [Col. 1086C] . , , , . , , , , . , , .

[Col. 1086D]

, , . , , . , , . , , , , , , , , , , , , , . . , [Col. 1088A] . , , , , , .

, . , , , , , , , . , .

, .

[Col. 1088B] [(1) 9Kb]

[(2) 9Kb] , , . , .

, .

, .

[Col. 1088C] , , , , .

[(3) 9Kb]

, , , , [(4) 9Kb] . .

[Col. 1088D] [(5) 9Kb]

[Col. 1090A] , .

, . . , .

, . [Col. 1090B] , .

, , , .

, , , , .

, , [Col. 1090C] , , .

, . ,

, , , , , , .

[Col. 1090D] .

, , , , .

, , , .

, ,

.

, , .

[Col. 1092A] [(1) 9Kb]

, , , , , , , .

, . , [(2) 16Kb] , .

[(3) 7Kb]

, [Col. 1092B] , . , , .

, , ,

, .

[Col. 1092C] , , , , .

, , , , .

.

, .

[Col. 1092D]

, , , .

[(4) 1Kb]

, , .

, .

[Col. 1094A]

, , .

[(1) 11Kb] ; , . , .

, , .

[Col. 1094B]

, , , , , .

, , , .

.

[Col. 1094C] , , , , .

[(2) 8Kb]

, , , .

, .

, [Col. 1094D] .

,

, .

.

[(3) 6Kb]

, ,

[Col. 1096A]

, , .

[(1) 9Kb]

, .

[(2) 8Kb]

, , , .

, [Col. 1096B] , .

, ,

, , , .

, , [Col. 1096C] .

, .

, .

, , , .

, , [Col. 1096D] .

, .

,

,

.

, ,

[Col. 1098A]

, .

, , .

, , , ,

, [Col. 1098B] , .

, , .

, , , , .

[(1) 9Kb] , , .

, [Col. 1098C] .

, , , .

, , , , .

, , , , , , .

[Col. 1098D]

, , , .

, , .

, , , , , , .

[Col. 1100A] , , .

, , , , , , .

, [Col. 1100B] , , , , , , , .

, , , , , , ,

, , , , .

[(1) 9Kb]

, , , , , , , .

, [Col. 1100D] .

, , , , , , .

. , , [Col. 1102A] , , , , , , , , .





CONCILIUM VIII HABITUM CIRCA ANNUM CCLVII.

Quamvis persuasum omnino habeam S. Hieronymum lapsum fuisse quum scripsit eosdem episcopos Africanos qui rebaptizationem cum S. Cypriano sanciverant, rursum convenientes, novum emisisse decretum, ac sententiam de Baptismo suam mutasse, [Col. 1101B] putavi tamen dandum esse in hac vestra collectione locum huic episcoporum conventui, quemadmodum nonnulla concilia referuntur in vulgatis editionibus conciliorum, quae tamen constat habita non fuisse, tantum ne quid istius argumenti praetermittatur, sive verum illud, sive falsum sit. Ait ergo Hieronymus in Dialogo advers. Lucifer., illos ipsos episcopos qui cum beato Cypriano statuerant haereticos esse rebaptizandos, ad antiquam consuetudinem revolutos, novum emisisse decretum, quo videlicet damnabatur superioris concilii doctrina de baptismo haereticorum.

Huic Hieronymi opinioni multa repugnare videntur. Primum enim, constat auctoritate concilii Arelatensis, [Col. 1101C] viguisse per multa tempora post Cyprianum doctrinam de rebaptizatione apud Afros. Deinde, istud ipsum probatur etiam ex concilio Carthagine habito apud Gratum episcopum; quod licet constiterit ex episcopis quorum animus abhorrens erat a rebaptizatione, [Col. 1102A] evincit tamen eam doctrinam nondum abolitam fuisse apud Afros, tametsi plerique contra sentirent. Praeterea, concilium Cypriani adhuc aevo Vincentii Lirinensis in auctoritate fuisse constat, probat exemplum Donatistarum, qui, ut ait idem Vincentius, et [Col. 1102B] constat ex gestis collationis Carthaginensis et ex pluribus Augustini locis, illius auctoritate concilii rebaptizare se jactitabant. Denique, nullum novi istius decreti testimonium alibi exstat in tota antiquitate. Quod tamen si fuisset, haud dubie eo usi frequenter essent adversarii Donatistarum. Contra, Augustinus in Epistola XLVIII annotat non inveniri Cyprianum sententiam de rebaptizandis haereticis suam correxisse; quod etiam colligi abunde potest ex cap. VIII, lib. II, contra Gaudentium. Itaque fieri potest ut Hieronymus, cum videret rebaptizationem a Catholicis Afris rejici, fortassis odio adversus Donatistas, putaverit Afros ad antiquam consuetudinem revolutos esse statim post concilium habitum sub Cypriano, [Col. 1102C] quemadmodum Augustinus in lib. III de Baptismo, cap. 2, ait illos ad pristinam consuetudinem rediisse post Agrippinum. STEPH. BALUZIUS. (Nova Collectio.)




[Col. 1101]
[EPISTOLAE DE BAPTISMATE HAERETICORUM.]





EPISTOLAE DIONYSII ALEXANDRINI EPISCOPI AD STEPHANUM PAPAM FRAGMENTUM.



PROOEMIUM.
[2Kb]

Subnexo fragmento Eusebius praemittit: Ad Stephanum Dionysius primam earum, quae de Baptismo conscriptae sunt, epistolam exaravit: cum non mediocris controversia exorta esset, utrum eos, qui ex qualibet haeresi convertuntur, Baptismo purgari oporteret. Quippe antiqua consuetudo invaluerat, ut in ejusmodi suscipiendis sola manuum impositio cum precationibus adhiberetur. Primus Cyprianus qui Carthaginensem tunc regebat ecclesiam, nonnisi per baptismum prius ab errore mundatos admittendos esse censuit. Verum Stephanus nihil adversus traditionem, quae jam inde ab initio obtinuerat, innovandum ratus, gravissime id tulit. Ad hunc igitur cum de hoc argumento multa Dionysius per litteras scripsisset, illi sub finem significat omnes ubique ecclesias, mollito jam persecutionis furore, Novati turbulentam novitatem detestantes, inter se pacem iniisse. Sic autem scribit (Euseb., lib. VIII, c. 2, 3 et 4).

Scias autem, frater, cunctas per Orientem et ulterius positas Ecclesias, quae prius erant discissae, nunc [Col. 1103A] [2Kb] tandem ad unitatem reversas esse, et omnes ubicumque ecclesiarum antistites unum idemque sentire, et ob redditam insperato pacem incredibili gaudio exsultare, Demetrianum scilicet episcopum Antiochiae, Theoctistum Caesareae, Mazabenem Aeliae post mortem Alexandri, Marinum Tyri, Laodiceae Heliodorum post obitum Thelymidris, Helenum Tharsi et omnes Ciliciae ecclesias, Firmilianum cum omni Cappadocia. Solos enim illustriores episcopos nominavi, ne forte epistola nostra prolixior, et oratio molestior redderetur. Syriae quidem totae et Arabia, quibus identidem necessaria suppeditatis, et quibus litteras nunc scripsistis, Mesopotamia quoque et Pontus ac Bithynia, et ut uno verbo absolvam, omnes ubique terrarum laetitia gestiunt ob hanc concordiam [Col. 1103B] fraternamque charitatem laudantes Deum.

[Col. 1102C] , , , [Col. 1104A] , , , , , , , , . , , . , , , , , ,




EPISTOLA S. CYPRIANI AD QUINTUM. DE HAERETICIS BAPTIZANDIS.
(Erasm. p. 397. Pamel. Rigalt. Baluz. Oxon. Lips. LXXI.)
[Col. 1103C] [211Kb]

I. Cyprianus [a 1Kb] Quinto fratri salutem.---Retulit ad me, frater charissime, Lucianus compresbyter noster, te desiderasse ut significaremus tibi [b 1Kb] quid sentiamus de his qui apud haereticos et schismaticos baptizati videntur. De qua re quid nuper in concilio plurimi coepiscopi cum compresbyteris qui aderant censuerimus, ut scires, ejusdem epistolae exemplum tibi misi. Nescio etenim qua praesumptione ducuntur quidam de collegis nostris, ut putent eos qui apud haereticos [c 1Kb] tincti sunt, quando ad nos venerint, baptizari non oportere, eo quod dicant unum baptisma [Col. 1103D] esse, quod unum scilicet in Ecclesia catholica est. Quae Ecclesia [d 1Kb] , si una est, esse baptisma extra Ecclesiam [Col. 1104C] non potest: nam, cum duo baptismata esse non possint, si haeretici vere baptizant, ipsi habent baptisma; et qui hoc illis patrocinium de auctoritate sua praestat, cedit illis et consentit, ut [e 1Kb] hostes et adversarii Christi habere videantur abluendi et purificandi et sanctificandi hominis potestatem. Nos autem dicimus eos qui inde veniunt, non rebaptizari apud nos, sed baptizari. Neque enim accipiunt illic aliquid ubi nihil est; sed veniunt ad nos ut hic accipiant ubi et gratia et veritas omnis est, quia et gratia et veritas una est. Porro autem quidam de collegis nostris malunt haereticis honorem dare quam nobis consentire; et, dum unius baptismi asseveratione baptizare venientes nolunt, sic, aut duo baptismata ipsi faciunt, dum et apud haereticos baptisma esse dicunt, aut certe, quod est gravius, haereticorum sordidam [Col. 1104D] et profanam tinctionem, vero et unico et legitimo Ecclesiae catholicae baptismo praeponere et praeferre [Col. 1105A] contendunt: non considerantes scriptum esse: Qui baptizatur a mortuo, quid proficit [a 1Kb] lavatio ejus (Eccles. XXXIV, 30)? Manifestum est autem eos qui non sunt in Ecclesia Christi, inter mortuos computari, nec posse ab eo vivificari alterum qui ipse non vivat; quando una sit Ecclesia, quae, vitae aeternae gratiam consecuta, et vivit in aeternum et vivificat Dei populum.

[237Kb] II. Et dicunt se in hoc veterem consuetudinem sequi, quando apud veteres haereseos et schismatum prima adhuc fuerint initia, [b 1Kb] ut hi illic essent qui de Ecclesia recedebant, et hic [c 1Kb] baptizati prius fuerant; quos tunc tamen ad Ecclesiam revertentes, et poenitentiam agentes, necesse non erat baptizare. Quod [Col. 1105B] nos quoque hodie observamus, ut quos constet hic [Col. 1106A] baptizatos esse, et a nobis ad haereticos transisse, si postmodum peccato suo cognito, et errore digesto, ad veritatem et matricem redeat satis sit in poenitentiam manum imponere; ut, quia [d 1Kb] ovis fuerat, hanc ovem [e 1Kb] abalienatam et errabundam in ovile suum pastor recipiat. Si autem qui ab haereticis venit, baptizatus in Ecclesia prius non fuit, sed alienus in totum et profanus venit, baptizandus est, ut ovis fiat, quia una est aqua in Ecclesia sancta quae oves faciat. Et idcirco, quia nihil potest esse commune mendacio et veritati, tenebris et luci, morti et immortalitati, antichristo et Christo, per omnia debemus Ecclesiae catholicae unitatem tenere, nec in aliquo fidei et veritatis hostibus cedere. Non est autem de consuetudine [Col. 1106B] praescribendum, sed ratione vincendum. Nam [Col. 1107A] nec Petrus, quem primum Dominus elegit, et super quem aedificavit Ecclesiam suam, cum secum Paulus de circumcisione postmodum disceptaret, vindicavit sibi aliquid insolenter, aut arroganter assumpsit, ut diceret se primatum tenere, et obtemperari a novellis et posteris sibi potius oportere. Nec despexit Paulum, quod Ecclesiae prius persecutor fuisset, sed consilium veritatis admisit, et rationi legitimae quam Paulus vindicabat, facile consensit; documentum scilicet nobis et concordiae et patientiae tribuens, ut non pertinaciter nostra amemus, sed quae aliquando a fratribus et collegis nostris utiliter et salubriter suggeruntur, si sint vera et legitima, [Col. 1108A] [a 1Kb] ipsa potius nostra ducamus. Cui rei Paulus quoque prospiciens et concordiae et paci fideliter consulens, in Epistola sua posuit, dicens: Prophetae autem duo aut tres loquantur, et caeteri examinent. Si autem alii [b 1Kb] revelatum fuerit sedenti, ille prior taceat (I Cor., XIV, 29). Qua in parte docuit et ostendit multa singulis in melius revelari, et debere unumquemque, non pro eo quod semel imbiberat et tenebat, pertinaciter congredi, sed, si quid melius et utilius exstiterit, licenter amplecti. Non enim vincimur quando offeruntur nobis meliora, sed instruimur, maxime in his quae ad Ecclesiae unitatem pertinent, et spei et fidei nostrae veritatem; [c 1Kb] ut nos sacerdotes Dei et [Col. 1109A] Ecclesiae ejus, de ipsius dignatione, praepositi, sciamus remissam peccatorum non nisi in Ecclesia dari posse, nec posse adversarios Christi quicquam sibi circa ejus gratiam vindicare. Quod quidem et Agrippinus, bonae memoriae vir, cum caeteris coepiscopis suis, qui illo tempore in provincia Africa et Numidia Ecclesiam Domini gubernabant, statuit et, librato consilii communis examine, firmavit. Quorum sententiam et religiosam et legitimam et salutarem, fidei et Ecclesiae catholicae congruentem, nos etiam secuti sumus. Et quales super hac re litteras fecerimus ut scires, exemplum earum ad [a 1Kb] notitiam tam tuam quam coepiscoporum nostrorum qui illic sunt, pro communi dilectione, transmisimus. Opto te, frater charissime, semper bene valere.



[2Kb] ANNO CHRISTI CCLVI. EPISTOLA S. CYPRIANI AD JUBAIANUM, DE HAERETICIS BAPTIZANDIS.
(Erasm. p. 322. Pamel. Rigalt. Baluz. Oxon. Lips. LXXIII.)
[Col. 1109B]

ARGUMENTUM.---Anno Christi CCLVI, paulo post concilium Carthaginense VII, longam scripsit epistolam Cyprianus ad episcopum Jubaianum; is consuluerat Cyprianum de Baptismo, simulque miserat epistolam, non a se, sed ab alio scriptam, adversus sententiam Cypriani. [Col. 1110A] Refellit hanc epistolam Cyprianus et summo studio colligit quidquid ad causae suae defensionem valere existimabat. Mittit etiam Jubaiano exemplum epistolae ad Numidas et ad Quintum ac forte proximae synodi decreta.

[3Kb] I. Cyprianus Jubaiano fratri salutem. Scripsisti mihi, frater charissime, desiderans [b 1Kb] significari tibi motum animi nostri quid nobis videatur de haereticorum Baptismo, qui, foris positi et extra Ecclesiam constituti, vindicant sibi rem nec juris nec potestatis. Quod nos nec ratum possumus nec legitimum computare [c 1Kb] , quando hoc apud eos esse constet illicitum. Et quoniam jam super hac re quid sentiremus litteris nostris expressimus, ut compendium facerem, exemplum [Col. 1110B] earumdem litterarum tibi misi, quid in concilio, cum complures adessemus, decreverimus, quid item postea Quinto, collegae nostro, de eadem re quaerenti rescripserim. Et nunc quoque cum in unum convenissemus tam provinciae Africae quam Numidiae episcopi, numero septuaginta et unus, hoc idem denuo sententia nostra firmavimus, statuentes unum baptisma esse quod sit in Ecclesia catholica constitutum, ac per hoc non rebaptizari, sed baptizari a nobis quicumque [d 1Kb] ab adultera et profana aqua veniunt abluendi et sanctificandi salutaris aquae veritate.

[Col. 1111A] [1Kb] II. Nec nos movet, frater charissime, quod in litteris tuis complexus es, Novatianenses rebaptizare eos quos a nobis sollicitant, quando ad nos omnino non pertineat quid hostes Ecclesiae faciant, dummodo teneamus ipsi potestatis nostrae honorem et rationis [a 1Kb] ac veritatis firmitatem. Nam Novatianus, simiarum more, quae cum homines non sint, humana [b 1Kb] tamen imitantur, vult Ecclesiae catholicae auctoritatem sibi et veritatem vindicare, quando ipse in Ecclesia non sit, immo adhuc insuper contra Ecclesiam rebellis et hostis extiterit. Sciens etenim unum esse baptisma, hoc unum sibi vindicat ut apud se esse Ecclesiam dicat et nos haereticos faciat. Nos autem, qui Ecclesiae unius caput et radicem tenemus, pro certo scimus et fidimus nihil illi extra Ecclesiam licere, et [Col. 1111B] Baptisma [c 1Kb] quod est unum, apud nos esse, ubi et ipse baptizatus prius fuerat, quando divinae unitatis et rationem et veritatem tenebat. Quod si in Ecclesia baptizatos rebaptizandos foris extra Ecclesiam Novatianus existimat, a se incipere debuerat, ut prior extraneo et haeretico baptismo rebaptizaretur, qui post Ecclesiam immo et contra Ecclesiam baptizandos foris opinatur. Quale est autem ut, quia hoc Novatianus facere audet, nos putemus non esse faciendum? Quid ergo? quia et honorem cathedrae sacerdotalis Novatianus usurpat, num idcirco nos cathedrae renuntiare debemus? Aut quia Novatianus altare collocare et sacrificia offerre contra fas nititur, ab altari et sacrificiis cessare nos oportet, ne paria et similia cum illo celebrare videamur? Vanum prorsus [Col. 1111C] et stultum est ut, quia Novatianus extra Ecclesiam vindicat sibi veritatis imaginem, relinquamus Ecclesiae [d 1Kb] veritatem.

[1Kb] III. Apud nos autem nos nova aut repentina res est, ut baptizandos censeamus eos qui ab haereticis [Col. 1112A] ad Ecclesiam veniunt, quando multi jam anni sint et longa aetas ex quo sub Agrippino bonae memoriae viro convenientes in unum episcopi plurimi hoc statuerint, atque exinde in hodiernum tot millia haereticorum in provinciis nostri ad Ecclesiam conversi, [e 1Kb] non aspernati sint neque cunctati, immo et rationabiliter et libenter amplexi sint ut lavacri vitalis et salutaris Baptismi gratiam consequerentur. Neque enim difficile est doctori vera et legitima insinuare [f 1Kb] ei qui haeretica pravitate damnata, et ecclesiastica veritate comperta, ad hoc venit [g 1Kb] ut discat, ad hoc discit ut vivat. Nos non debemus stuporem [h 1Kb] haereticis patrocinio consensus nostri augere, cum libenter ac prompte obtemperant veritati.

[1Kb] IV. Plane, quoniam inveni in epistola cujus exemplum [Col. 1112B] ad me transmisisti, scriptum esse quod quaerendum non sit quis baptizaverit, quando is qui baptizatus sit accipere remissam peccatorum potuerit secundum quod credidit, praetereundum hunc locum non putavi, maxime cum in eadem epistola animadverterim etiam Marcionis fieri mentionem, ut nec ab ipso venientes dicat baptizari oportere, quod jam in nomine Jesu Christi baptizati esse videantur. Considerare itaque debemus fidem eorum qui foris credunt, an secundum eamdem fidem possint aliquid gratiae consequi. Nam si fides una est nobis et haereticis, potest esse et gratia una. Si eumdem patrem, eumdem filium, eumdem Spiritum sanctum, eamdem Ecclesiam confitentur nobiscum Patripassiani, Anthropiani, Valentiniani, Appelletiani, Ophitae, Marcionitae, [Col. 1112C] et caeterae haereticorum pestes et gladii [i 1Kb] ac venena subvertendae veritatis, potest illic et Baptisma unum esse, si est et fides una.

[1Kb] V. Ac, ne longum sit per haereses universas decurrere et singularum vel [j 1Kb] ineptias vel insanias [Col. 1113A] recensere, quia nec delectat id dicere quod aut horret aut pudet nosse, de Marcione interim solo, cujus mentio in epistola a te ad nos transmissa facta est, examinemus an possit baptismatis ejus ratio constare. Dominus enim post resurrectionem discipulos suos mittens, quemadmodum baptizare deberent instruxit et docuit [a 1Kb] dicens: Data est mihi omnis potestas in coelo et in terra, Ite ergo et docete gentes omnes baptizantes [b 1Kb] eos in nomine Patris et Filii et Spiritus sancti (Matth. XXVIII, 18, 19). Insinuat Trinitatem, cujus sacramento Gentes baptizarentur. Numquid hanc Trinitatem Marcion tenet? numquid eumdem asserit [c 1Kb] quem et nos patrem creatorem? Numquid eumdem novit filium [d 1Kb] Christum de Maria virgine natum, qui sermo caro factus sit, qui peccata nostra portaverit, [Col. 1113B] qui mortem moriendo vicerit, qui resurrectionem carnis per semetipsum primus initiaverit, et discipulis suis quod in eadem carne resurrexisset ostenderit? Longe alia est apud Marcionem, sed et apud caeteros haereticos fides. Immo nihil est apud illos nisi perfidia et blasphemia et contentio sanctitatis [e 1Kb] et veritatis inimica. Quomodo ergo potest videri qui apud illos baptizatur consecutus esse peccatorum remissam, et divinae indulgentiae gratiam per suam fidem, qui ipsius fidei non habuerit veritatem? Si enim, sicut quibusdam videtur, secundum fidem suam quis accipere aliquid foris extra Ecclesiam potuit, utique id accepit quod credidit. Falsum autem credens verum accipere non potuit, sed potius adultera et profana, secundum quod credebat, accepit.

[Col. 1113C] [1Kb] VI. Quem locum profani et adulteri baptismi subtiliter Hieremias propheta perstringit dicens: Ut quid qui contristant me praevalent? Plaga mea solida est, unde sanabor? Dum fit, facta est mihi quasi aqua mendax non habens fidem (Hier. XV, 18). Mentionem facit per Prophetam spiritus Sanctus aquae mendacis et fidem non habentis. Quae est haec aqua mendax et perfida? Utique ea quae baptismi imaginem mentitur et gratiam fidei adumbrata [f 1Kb] simulatione frustratur. Quod si secundum pravam fidem baptizari aliquis foris et remissam peccatorum consequi potuit, secundum [Col. 1114A] eamdem fidem consequi et Spiritum sanctum potuit, et non est necesse ei venienti manum imponi ut Spiritum sanctum consequatur et signetur. Aut utrumque enim fide sua foris [g 1Kb] consequi potuit, aut neutrum eorum qui foris fuerat accepit.

[1Kb] VII Manifestum est autem ubi et per quos remissa peccatorum dari possit, quae in Baptismo scilicet datur. Nam Petro primum Dominus, super quem aedificavit Ecclesiam, et unde unitatis originem instituit et ostendit, potestatem istam dedit ut id solveretur in coelis quod ille solvisset in terris. Et post resurrectionem quoque ad Apostolos loquitur dicens: Sicut misit me Pater, et ego mitto vos. Hoc cum dixisset, inspiravit, et ait illis: Accipite Spiritum sanctum. Si cujus remiseritis peccata, remittentur illi; si cujus [Col. 1114B] tenueritis, [h 1Kb] tenebuntur (Joa. XX, 21). Unde intelligimus non nisi in Ecclesia praepositis et in evangelica lege ac dominica ordinatione fundatis licere baptizare et remissum peccatorum dare, foris autem nec ligari aliquid posse nec solvi, ubi non sit qui aut ligare possit aliquid [i 1Kb] aut solvere.

[1Kb] VIII. Nec hoc, frater charissime, sine Scripturae divinae auctoritate proponimus, ut dicamus certa lege ac propria ordinatione divinitus cuncta esse disposita, nec posse quemquam contra episcopos [j 1Kb] et sacerdotes usurpare sibi aliquid quod non sit sui juris et potestatis. Nam et Chore et Dathan et Abiron contra Moysen et Aaron sacerdotem sacrificandi sibi licentiam usurpare conati sunt; nec tamen quod illicite ausi sunt impune fecerunt. Et filii Aaron, qui alienum [Col. 1114C] ignem altari imposuerunt, in conspectu statim Domini indignantis [k 1Kb] extincti sunt. Quod supplicium manet eos qui alienam aquam baptismo inferunt falso, [l 1Kb] ut divina censura ulciscatur et vindicet id haereticos contra Ecclesiam gerere quod non nisi soli liceat Ecclesiae.

[1Kb] IX. Quod autem dicunt quidam de eis qui in Samaria baptizati fuerant, advenientibus apostolis Petro et Joanne, tantum super eos manum impositam esse, ut acciperent Spiritum sanctum, rebaptizatos tamen non esse, locum istum [m 1Kb] , frater charissime, ad [Col. 1115A] praesentem causam videmus omnino non pertinere. Illi enim qui in Samaria crediderant fide vera crediderant, et intus in Ecclesia, quae una est, et cui soli gratiam [a 1Kb] Baptismi dare et peccata solvere permissum est, a Philippo diacono, quem iidem apostoli miserant, baptizati erant. Et idcirco quia legitimum et ecclesiasticum Baptismum consecuti fuerant, baptizari eos ultra non oportebat, sed tantummodo quod deerat, id a Petro et Joanne factum est, ut oratione pro eis [b 1Kb] habita, et manu imposita invocaretur et infunderetur super eos Spiritus sanctus. Quod nunc quoque apud nos geritur, ut qui in Ecclesia baptizantur, praepositis Ecclesiae offerantur, et per nostram orationem ac manus impositionem Spiritum sanctum consequantur et signaculo dominico consummentur.

[Col. 1115B] [2Kb] X. Non est ergo, frater charissime, quod haereticis cedendum existimemus ut Baptisma, quod non nisi uni et soli Ecclesiae datum sit, prodendum putemus. Boni militis est adversus rebelles et hostes imperatoris sui castra defendere. Gloriosi ducis est commissa sibi signa servare. Scriptum est: Dominus Deus tuus Deus zelans est (Deut. IV, 24). Qui spiritum Dei accepimus, zelum divinae fidei habere debemus. Quo zelo Phinees placuit, et Deum promeritus indignantis [c 1Kb] iram populo pereunte lenivit. Quid adulteram et alienigenam [d 1Kb] et divinae unitatis inimicam in acceptum referimus, [Col. 1116A] qui non nisi unum Christum et unam ejus Ecclesiam novimus? Ecclesia paradisi instar exprimens arbores fructiferas intra muros suos intus includit, ex quibus quae non facit fructum bonum exciditur et in ignem mittitur. Has arbores rigat quatuor fluminibus, id est, evangeliis quatuor, quibus Baptismi gratiam salutaris coelesti inundatione largitur. Numquid de Ecclesiae fontibus rigare potest qui totus in Ecclesia non est? Numquid paradisi potus salubres et salutares impertire cuiquam potest qui perversus et a semetipso damnatus et extra paradisi fontes relegatus aruit et aeternae sitis siccitate defecit?

[3Kb] XI. Clamat Dominus ut qui sitit veniat et bibat de fluminibus aquae vivae quae de ejus ventre fluxerunt (Joan. VII, 37). Quo venturus est qui sitit, utrumne [Col. 1116B] ad haereticos, ubi fons et fluvius aquae vitalis omnino non est, an ad Ecclesiam, quae una est super unum, qui et claves ejus accepit, Domini voce fundata est? Haec est una quae tenet et possidet omnem sponsi sui et domini potestatem. In hac praesidemus, pro honore [e 1Kb] ejus atque unitate pugnamus, hujus et gratiam pariter et gloriam fideli devotione [f 1Kb] defendimus. Nos de divino permissu rigamus sitientem Dei populum, nos custodimus terminos vitalium fontium. Si possessionis ergo [g 1Kb] nostrae jus tenemus, si sacramentum unitatis agnoscimus, cur praevaricatores veritatis, cur proditores unitatis existimamur? [h 1Kb] Aqua Ecclesiae [Col. 1117A] fidelis et salutaris et sancta corrumpi et adulterari non potest, sicut et ipsa Ecclesia incorrupta et casta et pudica est. Si Ecclesiae devoti et in Ecclesia constituti sunt haeretici, possunt et baptismo ejus et caeteris salutaribus bonis uti. Si autem in Ecclesia non sunt, immo et contra Ecclesiam faciunt, quomodo baptizare baptismo Ecclesiae possunt?

[1Kb] XII. Neque enim parva res haereticis et modica conceditur, quando a nobis baptisma eorum in acceptum refertur, cum inde incipiat omnis fidei origo, et ad spem vitae aeternae salutaris ingressio, et purificandis ac vivificandis Dei servis divina dignatio. Nam si baptizari quis apud haereticos potuit, utique et remissam peccatorum consequi potuit. Si peccatorum remissam consecutus est, et sanctificatus est, [Col. 1117B] et templum Dei factus est, si sanctificatus est [a 1Kb] si templum Dei factus est, quaero cujus Dei? Si creatoris, non potuit, quia in eum non credidit. Si Christi, nec hujus fieri potuit templum, qui negat Deum Christum. Si Spiritus sancti, cum tres unum sint, quomodo Spiritus sanctus placatus esse ei potest qui aut Filii aut Patris inimicus est?

[2Kb] XIII. Proinde frustra quidem qui ratione vincuntur consuetudinem nobis opponunt; quasi consuetudo major sit veritate, aut non id sit in spiritalibus sequendum quod in melius fuerit a sancto Spiritu revelatum. Ignosci enim potest simpliciter erranti, sicut de se ipso dicit beatus apostolus Paulus [b 1Kb] : Qui primo, inquit, fui blasphemus et persecutor et injuriosus; sed misericordiam merui, quia ignorans [Col. 1117C] feci (I Tim. II, 13). Post inspirationem vero et revelationem factam, qui in eo quod erraverat perseverat prudens et sciens, sine venia [c 1Kb] ignorantiae peccat. Praesumptione enim atque obstinatione quadam nititur, cum ratione superetur. Nec quisquam dicat, quod accepimus ab Apostolis hoc sequimur, quando Apostoli non nisi unam Ecclesiam tradiderunt et Baptisma unum, quod non nisi in eadem Ecclesia [Col. 1118A] sit constitutum, et neminem inveniamus ab Apostolis, cum apud haereticos baptizatus esset, in eodem baptismo admissum esse et communicasse, ut videantur Apostoli baptisma haereticorum probasse.

[1Kb] XIV. Quod enim quidam dicunt, quasi [d 1Kb] ad haereticorum suffragium pertineat quod dixerit apostolus Paulus, Verumtamen omni modo, sive per occasionem, sive per veritatem Christus annuntietur (Philip. I, 18); invenimus hoc quoque ad eorum patrocinium qui haereticis suffragantur et plaudunt nihil posse proficere. Neque enim de haereticis aut de eorum baptismo loquebatur in Epistola sua Paulus, ut aliquid quod ad hanc rem pertineat posuisse ostendatur. Loquebatur de fratribus sive inordinate et contra ecclesiasticam disciplinam ambulantibus, sive evangelicam veritatem [Col. 1118B] de Dei timore servantibus. Et quosdam ex eis posuit verbum Domini constanter atque intrepide locutos, quosdam vero in invidia [e 1Kb] et dissensione versatos, quosdam servasse circa se benevolam charitatem, aliquos vero habuisse malevolam dissensionem, se tamen patienter omnia sustinere, dummodo sive in veritate sive per occasionem nomen Christi, quod Paulus praedicabat, ad plurimorum notitiam perveniret, et nova adhuc ac rudis sermonis seminatio loquentium praedicatione crebresceret. Porro aliud est eos qui intus Ecclesia sunt de nomine Christi loqui, aliud est eos qui foris sunt et contra Ecclesiam faciunt in nomine Christi baptizare. Quare qui haereticis patrocinantur [f 1Kb] non id proferant quod Paulus de fratribus posuit, sed [Col. 1118C] ostendant [g 1Kb] si haeretico aliquid concedendum putavit [h 1Kb] , aut si fidem et Baptisma eorum probavit, aut si perfidos et blasphemos remissionem peccatorum accipere extra [i 1Kb] Ecclesiam posse constituit.

[1Kb] XV. Si autem quid Apostoli de haereticis senserint consideremus, inveniemus eos in omnibus epistolis suis execrari et detestari haereticorum sacrilegam pravitatem. Nam cum dicant sermonem eorum ut [Col. 1119A] cancer serpere (II Tim., II, 17), quomodo potest is sermo dare remissam peccatorum qui ut cancer serpit ad aures audientium? Et cum dicant nullam participationem esse justitiae et iniquitati, nullam communionem lumini et tenebris (II Cor. VI, 14), quomodo possunt aut tenebrae illuminare aut [a 1Kb] iniquitas justificare? Et cum dicant de Deo eos non esse, sed esse de antichristi spiritu (I Joan. IV, 3), quomodo gerunt spiritalia [b 1Kb] et divina qui sunt hostes Dei, et quorum pectora obsederit spiritus antichristi? Quare si rejectis [c 1Kb] humanae contentionis erroribus ad evangelicam auctoritatem atque ad apostolicam traditionem sincera et religiosa fide revertamur, intelligemus nihil eis ad gratiam ecclesiasticam et salutarem licere qui spargentes atque impugnantes Ecclesiam [Col. 1119B] Christi, a Christo ipso adversarii, ab Apostolis vero ejus antichristi nominantur [d 1Kb] .

[1Kb] XVI. Non est autem quod aliquis ad circumveniendam christianam veritatem Christi nomen opponat ut dicat, In nomine Jesu Christi ubicumque et quomodocumque baptizati gratiam Baptismi sunt consecuti, quando ipse Christus loquatur et dicat, Non omnis qui dicit mihi, Domine, Domine, intrabit in regnum coelorum (Matt. VII, 21). et iterum praemoneat atque instruat ne quis a pseudoprophetis et pseudochristis in nomine suo facile fallatur, Multi. inquit, venient in nomine meo dicentes. Ego sum Christus, et multos fallent, et postea addidit dicens: Vos autem cavete. Ecce praedixi vobis omnia (Marc. XIII, 6). Unde apparet non ea statim suscipienda et assumenda quae [Col. 1119C] jactantur in nomine Christi, sed quae geruntur in Christi veritate.

XVII. Quod enim in evangeliis et in Apostolorum epistolis Jesu Christi nomen insinuatur ad remissionem peccatorum, non ita est quasi aut sine Patre aut contra Patrem prodesse cuiquam solus filius possit, sed ut Judaeis, qui jactitabant se patrem habere, ostenderetur quod nihil eis Pater profuturus esset, nisi in Filium crederent, quem ille misisset. Nam qui Deum Patrem creatorem sciebant, Filium quoque Christum scire debebant, ne sibi blandirentur et plauderent de solo Patre sine Filii ejus agnitione, qui et dicebat: Nemo venit ad Patrem nisi per me (Joan. XIV, 6). Duorum autem cognitionem esse quae salvet idem ipse manifestat dicens: Haec est autem vita aeterna ut cognoscant te solum et verum Deum, et quem misisti [Col. 1120A] Jesum Christum (Joan., XVII, 3). Cum ergo ex ipsius Christi praedicatione et contestatione Pater ante cognoscendus sit, qui misit, tunc deinde Christus, qui missus est, nec possit esse spes salutis nisi duobus simul cognitis, quomodo non cognito immo et blasphemato Deo Patre, qui apud haereticos Christi nomine baptizati dicuntur, peccatorum remissam consecuti judicantur? Alia enim fuit Judaeorum sub Apostolis ratio, alia est gentilium conditio. Illi, quia jam legis et Moysi antiquissimum baptisma fuerant adepti, in nomine quoque Jesu Christi erant baptizandi, secundum quod in Actis Apostolorum Petrus ad eos loquitur et dicit: Poenitemini, et baptizetur unusquisque vestrum in nomine Domini Jesu Christi in remissionem peccatorum, et accipietis donum Spiritus [Col. 1120B] sancti. Vobis enim est haec promissio et filiis vestris et omnibus deinceps quoscumque advocaverit Dominus Deus noster (Act. II, 38). Jesu Christi mentionem facit Petrus, non quasi Pater omitteretur, sed ut Patri quoque Filius adjungeretur.

XVIII. Denique ubi post resurrectionem a Domino Apostoli ad gentes mittuntur, in nomine Patris et Filii et Spiritus sancti baptizare gentiles jubentur. Quomodo ergo quidam dicunt foris extra Ecclesiam immo et contra Ecclesiam, modo in nomine Jesu Christi, ubicumque et quomodocumque gentilem baptizatum remissionem peccatorum consequi posse, quando ipse Christus gentes baptizari jubeat in plena et adunata Trinitate. Nisi si qui Christum negat negatur a Christo, qui Patrem ejus negat, quem ipse [Col. 1120C] Christus confessus sit, non negatur, et qui in eum blasphemat quem Christus Dominum et Deum suum dixerit, remuneratus a Christo remissionem peccatorum et Baptismi sanctificationem consequitur. Qua autem potestate consequi in baptismo remissionem peccatorum potest negans Deum creatorem patrem Christi, quando ipsam potestatem qua baptizamur et sanctificamur ab eodem Patre Christus acceperit; quem majorem dixerit, a quo clarificari petierit, cujus voluntatem usque ad obsequium bibendi calicis et subeundae mortis impleverit? Quid est igitur aliud quam participem haereticis blasphemantibus fieri, defendere velle et asserere quod remissam peccatorum accipere in Christi nomine possit blasphemans graviter et peccans in Patrem et Dominum et Deum Christi? Quid deinde illud quale est ut qui Filium Dei [Col. 1121A] negat, neque Patrem habeat, et qui Patrem negat, Filium habere videatur, cum Filius ipse contestetur et dicat, Nemo potest venire ad me, nisi fuerit illi datum a Patre (Joan. VI, 65); ut manifestum sit nullam remissionem peccatorum in Baptismo accipi a Filio posse quam constet Patrem non dedisse, maxime quando adhuc idem repetat et dicat: Omnis plantatio quam non plantavit Pater meus coelestis eradicabitur (Matth. XV, 13).

[6Kb] XIX. Quod si Christi discipuli discere a Christo nolunt quantum venerationis et honoris paterno nomini debeatur, vel de exemplis terrenis ac saecularibus discant et sciant Christum non sine maxima exprobratione posuisse: Filii saeculi hujus prudentiores sunt filiis lucis (Luc. XVI, 8). In saeculo isto si cujus [Col. 1121B] patri aliquis convicium fecerit, si contumeliosus ac procax pudorem ejus et honorem maledico ore laceraverit, indignatur filius et irascitur, et laesi patris injuriam quibus potest viribus vindicare conatur. Tu Christum putas impiis et sacrilegis et in Patrem suum blasphemis impunitatem dare et eis in Baptismo peccata dimittere quos constet baptizatos eadem adhuc in personam Patris maledicta congerere et incessabili blasphemantis linguae scelere peccare? Hoc Christianus, hoc Dei servus potest aut mente concipere aut fide credere aut sermonem proferre? [Col. 1122A] Et ubi erunt legis praecepta divinae, quae dicunt, Honora patrem et matrem (Exo. XX, 12), si vocabulum patris quod in homine honorari praecipitur in Deo impune violatur? Ubi erit quod ipse Christus in Evangelio ponit et dicit, Qui maledixerit patri aut matri, morte moriatur (Matth. X, 4), si is qui maledicentes parentibus carnalibus puniri et interfici mandat, in coelestem et spiritalem patrem maledicos atque ecclesiae matris inimicos ipse vivificat? Execranda ac detestanda res a quibusdam prorsus asseritur, ut is qui blasphemantem in Spiritum sanctum reum futurum peccati aeterni comminatur, idem in Patrem Deum blasphemos salutari Baptismo sanctificare dicatur. Et nunc qui talibus ad Ecclesiam venientibus sine Baptismo communicandum existimant, non putant se alienis, [Col. 1122B] immo aeternis peccatis communicare, admittentes sine Baptismo eos qui non nisi in Baptismo possint blasphemiarum suarum peccata deponere.

[1Kb] XX. Quam vanum est porro et perversum ut cum ipsi haeretici, repudiato et relicto vel errore vel scelere in quo prius fuerant, agnoscant Ecclesiae veritatem, nos veritatis ejusdem jura et sacramentum mutilemus, et venientibus ac poenitentibus dicamus eos remissionem peccatorum consecutos esse, quando illi et se peccasse et propter hoc ad Ecclesiae indulgentiam venire fateantur? Quare Ecclesiae catholicae [Col. 1123A] fidem ac veritatem frater charissime, et tenere debemus firmiter, et docere, et per omnia evangelica et apostolica praecepta rationem divinae dispositionis atque unitatis ostendere.

[2Kb] XXI. Numquid potest vis Baptismi esse major aut potior quam confessio, quam passio, ut quis coram hominibus Christum confiteatur et sanguine suo baptizetur? Et tamen neque hoc Baptisma haeretico prodest, quamvis Christum confessus et extra Ecclesiam fuerit occisus; nisi si haereticorum patroni et advocati haereticos in falsa confessione Christi interfectos martyres praedicant et contra Apostoli contestationem, qui nihil eos, quamvis exustos et occisos, dicit posse proficere (I Cor. XIII, 3), gloriam eis et coronam passionis assignant. Quod si haeretico nec Baptisma [Col. 1123B] publicae confessionis et sanguinis proficere ad salutem potest, quia salus extra Ecclesiam non est, quanto magis ei nihil proderit, si in latebra et in latronum spelunca adulterae aquae contagione tinctus, non tantum peccata antiqua non exposuerit, sed adhuc potius nova et majora cumulaverit? Quare Baptisma nobis et haereticis commune esse non potest, cum quibus nec Pater Deus, nec Filius Christus, nec Spitus sanctus, nec fides, nec Ecclesia ipsa communis est. Et ideo baptizari eos oportet qui de haeresi [Col. 1124A] ad Ecclesiam veniunt; ut qui legitimo et vero atque unico sanctae Ecclesiae Baptismo ad regnum Dei regeneratione divina praeparantur, sacramento utroque nascantur, quia scriptum est: Nisi quis renatus fuerit ex aqua et spiritu non potest intrare in regnum Dei (Joan. III, 5).

[4Kb] XXII. Quo in loco quidam, quasi evacuare possint humana argumentatione praedicationis evangelicae veritatem, catechuminos nobis opponunt, si quis ex his, antequam in Ecclesia baptizetur, in confessione nominis apprehensus fuerit et occisus, an spem salutis et praemium confessionis amittat, eo quod ex aqua prius non sit renatus. Sciant igitur hujusmodi homines suffragatores et fautores haereticorum catechuminos illos primo integram fidem et Ecclesiae veritatem tenere [Col. 1124B] et ad debellandum diabolum de divinis castris cum plena et sincera Dei Patris et Christi et Spiritus sancti cognitione procedere, deinde nec privari Baptismi sacramento, utpote qui baptizentur gloriosissimo et maximo sanguinis Baptismo, de quo et Dominus dicebat habere se aliud baptisma baptizari (Luc. XII, 50). Sanguine autem suo baptizatos et passione sanctificatos consummari et divinae pollicitationis gratiam consequi declarat in Evangelio idem Dominus, quando ad latronem in ipsa passione credentem et confitentem [Col. 1125A] loquitur et quod secum futurus sit in paradiso pollicetur. Quapropter qui fidei et veritati praesumus, eos qui ad fidem et veritatem veniunt, et agentes poenitentiam remitti sibi peccata deposcunt, decipere non debemus et fallere, sed correctos a nobis ac reformatos ad regnum coelorum disciplinis coelestibus erudire.

XXIII. Sed dicit aliquis: Quid ergo fiet de his qui in praeteritum de haeresi ad Ecclesiam venientes sine Baptismo admissi sunt? Potens est Dominus misericordia sua indulgentiam dare et eos qui ad Ecclesiam simpliciter admissi, in Ecclesia dormierunt, ab Ecclesiae suae muneribus non separare. Non tamen quia aliquando erratum est, ideo semper errandum est, cum magis sapientibus et Deum timentibus congruat patefactae et perspectae veritati libenter atque incunctanter [Col. 1125B] obsequi quam pertinaciter atque obstinate contra fratres et consacerdotes pro haereticis reluctari.

[2Kb] XXIV. Nec quisquam existimet haereticos, eo quod illis baptisma opponitur, quasi secundi baptismi vocabulo scandalizatos ut ad Ecclesiam veniant retardari. Immo vero hoc ipso magis ad necessitatem veniendi testimonio ostensae sibi et probatae veritatis adiguntur: nam si viderint judicio ac sententia nostra id decerni et statui ut baptisma justum et legitimum computetur quo illic baptizantur, putabunt se Ecclesiam quoque et caetera Ecclesiae munera juste et legitime possidere; nec erit causa veniendi ad nos, quando, habentes baptisma, habere videantur et caetera. [Col. 1125C] Porro autem, cum cognoscunt baptisma nullum foris esse nec remissam peccatorum extra Ecclesiam dari posse, avidius ad nos et promptius properant et munera ac dona Ecclesiae matris implorant, certi pervenire se omnino non posse ad veram divinae gratiae pollicitationem nisi prius venerint ad Ecclesiae [Col. 1126A] veritatem: nec recusabunt baptizari apud nos haeretici legitimo et vero Ecclesiae baptismo, quando ex nobis didicerint baptizatos quoque a Paulo eos qui jam baptismo Joannis baptizati fuissent, sicut legimus in Actibus Apostolorum (Act. XIX).

[1Kb] XXV. Et nunc apud quosdam de nostris haereticorum baptisma occupatum asseritur, et invidia quadam quasi rebaptizandi baptizare post hostes Dei nefas ducitur, cum baptizatos inveniamus quos Joannes baptizaverat, ille Joannes major inter prophetas habitus, ille divina gratia adhuc in utero matris impletus, ille Heliae spiritu et virtute subnixus, qui non adversarius Domini, sed praecursor ac praedicator fuit, qui Dominum nostrum non tantum verbis praenuntiavit, sed et oculis ostendit, qui ipsum Christum, per quem baptizantur caeteri, baptizavit. Quod si [Col. 1126B] idcirco haereticus jus baptismi obtinere potuit quia prior baptizavit, non possidentis erit jam baptisma, sed occupantis; et cum separari a se et dividi omnino non possint baptisma et Ecclesia, qui occupare baptisma prior potuit, et Ecclesiam pariter occupavit, et incipis tu illi haereticus videri qui praeventus posterior esse coepisti, qui cedendo ac manus dando jus quod acceperas reliquisti. Quam periculosum sit autem in divinis rebus ut quis cedat jure suo et potestate Scriptura sancta declarat, cum in Genesi Esau primatus suos inde perdiderit, nec recipere id postmodum potuerit quod semel cessit (Gen. XXV; Hebr., XII, 16).

[Col. 1126C] [2Kb] XXVI. Haec tibi breviter, pro nostra mediocritate, rescripsimus, frater a charissime, nemini praescribentes aut praejudicantes quominus unusquisque episcoporum quod putat faciat, habens arbitrii sui liberam potestatem. Nos, quantum in nobis est, propter haereticos cum collegis et coepiscopis nostris non contendimus, [Col. 1127A] cum quibus divinam concordiam et dominicam pacem tenemus; maxime cum et Apostolus dicat: Si quis autem putatur contentiosus esse, nos talem consuetudinem non habemus, neque Ecclesia Dei (I Cor. XI, 16). Servatur a nobis patienter et leniter charitas animi, collegii honor, vinculum fidei, et concordia sacerdotii. Propter hoc etiam libellum nunc de Bono Patientiae, quantum valuit nostra mediocritas, permittente Domino et inspirante, conscripsimus, quem ad te pro mutua dilectione transmisimus. Opto te, frater charissime, semper bene valere.



[1Kb] EPISTOLA S. CYPRIANI AD POMPEIUM CONTRA EPISTOLAM STEPHANI DE HAERETICIS BAPTIZANDIS.
(Erasm. p. 332 Pamel. Rigalt. Baluz. Oxon. Lips. LXXIV.)

[Col. 1127B] ARGUMENTUM hujus Epistolae istud est apud D. August., libr. V, contra Donatist., cap. 23. »Ad Pompeium, inquit, etiam scribit Cyprianus de hac eadem re; ubi aperte indicat Stephanum, quem Romanae Ecclesiae episcopum tunc fuisse didicimus, non solum sibi ad ista non consensisse, verum etiam contra scripsisse atque praecepisse.« De qua rursum cap. 25: »Jam illa quae in Stephanum iratus effudit, retractare nolo, quia et opus non est. Eadem quippe ipsa dicuntur quae jam satis discussa sunt; et ea praet rire melius est, quae periculum perniciosae dissensionis habuerunt. [Col. 1128A] Stephanus autem et abstinendos putaverat qui de suscipiendis haereticis priscam consuetudinem convellere conarentur. Iste autem quaestionis ipsius difficultate permotus, et sanctis charitatis visceribus largissime praeditus, in unitate eis manendum qui diversa sentirent. Ita, quamvis commotius sed tamen fraterne indignetur, vicit tamen pax Christi in cordibus eorum, ut in tali discrepatione nullum inter eos malum schismatis oriretur.« Hactenus ille; quae prolixius citavimus, eo quod antidoti sint loco, adversus eos qui hinc schisma suum a Romano Pontifice confirmare nituntur.

[4Kb] I. Cyprianus Pompeio fratri salutem. Quamquam plene ea quae de haereticis baptizandis dicenda sunt complexi sumus in epistolis quarum ad te exempla [Col. 1128B] transmisimus, frater charissime, tamen quia desiderasti in notitiam tuam perferri quid mihi ad litteras nostras Stephanus frater noster rescripserit, misi tibi rescripti ejus exemplum: quo lecto, magis ac magis ejus errorem denotabis, qui haereticorum causam contra Christianos et contra Ecclesiam Dei asserere conatur. Nam inter caetera vel superba, vel ad rem non pertinentia, vel sibi ipsi contraria, quae imperite atque improvide scripsit, etiam illud adjunxit ut diceret: Si quis ergo a quacumque haeresi venerit ad vos, nihil innovetur nisi quod traditum est, ut manus illi imponatur [Col. 1129A] in poenitentiam, cum ipsi haeretici proprie alterutrum ad se venientes non baptizent, sed communicent tantum.

[3Kb] II. A quacumque haeresi venientem baptizari in Ecclesia vetuit, id est, omnium haereticorum baptismata justa esse et legitima judicavit. Et cum singulae haereses singula baptismata et diversa peccata habeant, hic cum omnium baptismo communicans universorum delicta in sinum suum coacervata congessit. Et praecepit nihil aliud innovari nisi quod traditum est; quasi is innovet qui unitatem tenens, unum baptisma uni Ecclesiae vindicat, et non ille utique qui unitatis oblitus mendacia et contagia profanae tinctionis usurpat. Nihil innovetur, inquit, nisi quod traditum est. Unde est ista traditio? Utrumne de dominica [Col. 1129B] et evangelica auctoritate descendens, an de Apostolorum mandatis atque epistolis veniens? Ea enim facienda esse quae scripta sunt Deus testatur et praemonet ad Jesum Nave dicens: Non recedet liber legis hujus ex ore tuo, sed meditaberis in eo die ac nocte, ut observes facere omnia quae scripta sunt in eo (Josue I, 8) Item Dominus Apostolos suos mittens mandat baptizari Gentes et doceri ut observent omnia quaecumque ille praecepit (Matth. XXVIII, 19, 20). Si ergo aut in Evangelio praecipitur aut in Apostolorum epistolis vel actibus continetur ut a quacumque haeresi venientes non baptizentur, sed tantum manus illis imponatur in poenitentiam, observetur divina haec et sancta traditio. Si vero ubique haeretici nihil aliud quam adversarii et antichristi nominantur, si [Col. 1129C] vitandi et perversi et a semetipsis damnati pronuntiantur, quale est ut videantur damnandi a nobis non esse quos constat apostolica contestatione a semetipsis damnatos esse? Ut nemo infamare Apostolos [Col. 1130A] debeat, quasi illi haereticorum baptismata probaverint, aut eis sine Ecclesiae baptismo communicaverint, quando talia de haereticis Apostoli scripserint, et hoc cum nondum haereticae pestes acriores prorupissent, necdum quoque Marcion Ponticus de Ponto emersisset, cujus magister Cerdon sub Hygino tunc episcopo, qui in urbe nonus fuit, Romam venit; quem Marcion secutus, additis ad crimen augmentis, impudentius caeteris et abruptius in Deum patrem creatorem blasphemare instituit, et haereticum furorem sacrilegis armis contra Ecclesiam rebellantem sceleratius et gravius armavit.

III. Quod si haereses constat postmodum plures ac pejores extitisse, et si retro nusquam omnino praeceptum est neque conscriptum ut haeretico tantum [Col. 1130B] manus in poenitentiam imponatur, et sic ei communicetur, et si Baptisma non nisi unum est, quod apud nos est, et intus est, et soli Ecclesiae de divina dignatione concessum est, quae ista obstinatio est, quaeve praesumptio, humanam traditionem divinae dispositioni anteponere, nec animadvertere indignari et irasci Deum quoties divina praecepta solvit et praeterit humana traditio, sicut per Esaiam prophetam clamat et dicit: Populus iste labiis honorificat me, cor vero eorum longe separatum est a me. Sine causa autem colunt me, mandata et doctrinas hominum docentes (Isa. XXIX, 13). Item Dominus in Evangelio increpans similiter et objurgans ponit et dicit: Rejicitis mandatum Dei ut traditionem vestram statuatis (Marc. VII, 13). Cujus praecepti memo, [Col. 1130C] beatus Apostolus commonet ipse quoque et instruit dicens: Si quis aliter docet, et non acquiescit sanis verbis Domini nostri Jesu Christi et doctrinae ejus, [Col. 1131A] stupore elatus est, nihil sciens, discede ab hujusmodi (I Tim. VI, 3).

[1Kb] IV. Praeclara sane et legitima traditio, Stephano fratre nostro docente, proponitur, quae auctoritatem nobis idoneam praebeat. Nam in eodem loco epistolae suae addidit et adjecit: cum ipsi haeretici proprie alterutrum ad se venientes non baptizent, sed communicent tantum. Ad hoc enim malorum devoluta est Ecclesia Dei et sponsa Christi ut haereticorum exempla sectetur, ut ad celebranda sacramenta coelestia disciplinam lux de tenebris mutuetur, et id faciant Christiani quod antichristi faciunt. Quae vero est animi caecitas, quae pravitas, fidei unitatem de Deo patre et de Jesu Christi Domini et Dei nostri traditione venientem nolle cognoscere? Nam si idcirco [Col. 1131B] apud haereticos Ecclesia non est, quia una est et dividi non potest, et si ideo illic Spiritus sanctus non est, quia unus est, et esse apud profanos et extraneos non potest, utique et baptisma, quod in eadem unitate consistit, esse apud haereticos non potest, quia separari neque ab Ecclesia neque a Spiritu Sancto potest.

[1Kb] V. Aut si effectum baptismi majestati nominis tribuunt, ut qui in nomine Jesu Christi ubicumque et quomodocumque baptizantur, innovati et sanctificati judicentur, cur non in ejusdem Christi nomine illic et manus baptizato imponitur ad accipiendum Spiritum sanctum, cur eadem ejusdem majestas nominis non praevalet in manus impositione quam valuisse contendunt in baptismi sanctificatione? Nam si potest [Col. 1131C] quis extra Ecclesiam natus, templum Dei fieri, cur non possit super templum et Spiritus sanctus infundi? Qui enim peccatis in baptismo expositis sanctificatus est et in novum hominem spiritaliter reformatus, ad accipiendum Spiritum sanctum idoneus factus est, quando Apostolus dicat: Quotquot in Christo baptizati estis, Christum induistis (Gal. III, 27), qui potest apud haereticos baptizatus Christum induere, multo magis potest Spiritum sanctum, quem Christus misit, accipere. Caeterum major erit mittente qui missus est, ut incipiat foris baptizatus Christum quidem induisse, sed Spiritum sanctum [Col. 1132A] non potuisse percipere; quasi possit aut sine Spiritu Christus indui, aut a Christo Spiritus separari. Illud quoque quam ineptum est, ut cum nativitas secunda spiritalis sit, qua in Christo per lavacrum regenerationis nascimur, dicant quod possit quis apud haereticos spiritaliter nasci, ubi Spiritum negant esse. Peccata enim purgare et hominem sanctificare aqua sola non potest, nisi habeat et Spiritum sanctum. Quare aut Spiritum sanctum necesse est concedant esse illic ubi baptisma esse dicunt, aut nec baptisma est ubi Spiritus sanctus non est, quia baptisma esse sine Spiritu sancto non potest.

[1Kb] VI. Quale est autem asserere et contendere quod esse possint filii Dei qui non sint in Ecclesia nati? Baptisma enim esse in quo homo vetus moritur et [Col. 1132B] novus nascitur manifestat et probat beatus Apostolus dicens: Servavit nos per lavacrum regenerationis (Tit. III, 5). Si autem in lavacro, id est in Baptismo, est regeneratio, quomodo generare filios Deo haeresis per Christum potest, quae Christi sponsa non est? Ecclesia est enim sola quae Christo conjuncta et adunata spiritaliter filios generat, eodem Apostolo rursus dicente: Christus dilexit Ecclesiam et se ipsum tradidit pro ea ut eam sanctificaret, purgans eam lavacro aquae (Ephes. V, 25, 26). Si igitur haec est dilecta et sponsa quae sola a Christo sanctificatur et lavacro ejus sola purgatur, manifestum est haeresim, quae sponsa Christi non sit, nec purgari nec sanctificari lavacro ejus posse, filios Deo generare non posse.

[3Kb] VII. Porro autem non per manus impositionem [Col. 1132C] quis nascitur quando accipit Spiritum sanctum, sed in Ecclesiae baptismo, ut Spiritum sanctum jam natus accipiat, sicut in primo homine Adam factum est (Gen. II). Ante enim Deus eum plasmavit, et tunc insufflavit in faciem ejus flatum vitae. Nec enim potest accipi Spiritus, nisi prius fuerit qui accipiat. Cum autem nativitas Christianorum in baptismo sit, Baptismi autem generatio et sanctificatio apud solam sponsam Christi sit, quae parere spiritaliter et generare filios Deo possit, ubi et ex qua et cui natus est qui filius Ecclesiae non est, ut habere quis possit Deum patrem ante Ecclesiam matrem? Cum vero [Col. 1133A] nulla omnino haeresis, sed neque aliquod schisma habere salutaris baptismi sanctificationem foris possit, cur in tantum Stephani fratris nostri obstinatio dura prorupit ut etiam de Marcionis baptismo, item Valentini et Apelletis, et caeterorum blasphemantium in Deum Patrem contendat filios Deo nasci, et illic in nomine Jesu Christi dicat remissionem peccatorum dari ubi blasphematur in Patrem et in Dominum Deum Christum?

[3Kb] VIII. Quo in loco considerandum est, frater charissime, pro fide et religione loci sacerdotalis, quo fungimur, an constare sacerdoti Dei ratio in die judicii possit asserenti et probanti et in acceptum referenti blasphemantium baptismata, cum Dominus comminetur et dicat: Et nunc praeceptum hoc ad vos est, o sacerdotes, [Col. 1133B] si non audieritis, et si non posueritis in corde vestro ut detis honorem nomini meo, dicit Dominus omnipotens, immittam in vos maledictionem, et maledicam benedictionem vestram (Malach. II, 1, 2). Dat honorem Deo qui Marcionis baptismo communicat? Dat honorem Deo qui apud eos qui in Deum blasphemant remissionem peccatorum dari judicat? Dat honorem Deo qui foris de adultera et fornicaria Deo filios asseverat? Dat honorem Deo qui unitatem et veritatem de divina lege venientem non tenens haereses contra Ecclesiam vindicat? Dat honorem Deo qui haereticorum amicus et inimicus Christianorum sacerdotes Dei veritatem Christi et Ecclesiae unitatem tuentes abstinendos putat? Si sic honor Deo datur, si sic a cultoribus et sacerdotibus ejus Dei timor et [Col. 1133C] disciplina servatur, abjiciamus arma, manus demus in captivitatem, tradamus diabolo ordinationem Evangelii, dispositionem Christi, majestatem Dei, divinae [Col. 1134A] militiae sacramenta solvantur, castrorum coelestium signa prodantur, succumbat et cedat Ecclesia haereticis, lux tenebris, fides perfidiae, spes desperationi, ratio errori, immortalitas morti, charitas odio, veritas mendacio, Christus antichristo. Merito et sic in dies singulos schismata et haereses surgunt, crebrius atque uberius excrescunt, et serpentinis crinibus pullulantes adversus Ecclesiam Dei majoribus viribus veneronum suorum virus expromunt, dum illis advocatione quorumdam et auctoritas praestatur et firmitas, dum baptisma eorum defenditur, dum fides, dum veritas proditur, dum id quod contra Ecclesiam foris geritur intus in ipsa Ecclesia vindicatur.

[1Kb] IX. Quod si est apud nos, frater dilectissime, Dei timor, si tenor praevalet fidei, si custodimus Christi [Col. 1134B] praecepta, si incorruptam atque inviolatam sponsae ejus sanctitatem tuemur, si haerent sensibus et cordibus nostris verba Domini dicentis: Putas cum venerit filius hominis, inveniet fidem in terra (Luc. XVIII, 3)? quia fideles Dei milites, qui Deo fide et religione sincera militamus, commissa nobis divinitus castra fideli virtute servemus. Nec consuetudo quae apud quosdam obrepserat impedire debet quominus veritas praevaleat et vincat. Nam consuetudo sine veritate vetustas erroris est. Propter quod, relicto errore, sequamur veritatem, scientes quia et apud Esdram veritas vincit, sicut scriptum est: Veritas manet et invalescit in aeternum et vivit et obtinet in saecula saeculorum. Nec est apud eam accipere personam nec differentias, sed quae sunt justa facit, nec est in judicio ejus [Col. 1134C] iniquum, sed fortitudo, et regnum, et majestas, et potestas omnium saeculorum. Benedictus Dominus Deus veritatis (III Esdr. IV, 34-40). Quam veritatem nobis [Col. 1135A] Christus ostendens in Evangelio suo dicit: Ego sum veritas (Joan. XIV, 6). Propter quod si in Christo sumus et Christum in nobis habemus, si manemus in veritate, et veritas in nobis manet, ea quae sunt vera et recta teneamus.

[3Kb] X. Fit autem studio praesumptionis et contumaciae ut quis magis sua prava et falsa defendat quam ad alterius recta et vera consentiat. Cui rei prospiciens beatus apostolus Paulus ad Timotheum scribit et monet episcopum non litigiosum, nec contentiosum, sed mitem et docibilem esse debere (II Tim. II, 24). Docibilis autem ille est qui est ad discendi patientiam lenis et mitis. Oportet enim episcopum non tantum docere, sed et discere; quia et ille melius docet qui quotidie crescit et proficit discendo meliora. [Col. 1135B] Quod ipsum quoque idem apostolus Paulus docet praemonens ut si alii sedenti melius revelatum fuerit, prior taceat (I Cor. XIV, 30). In compendio est autem apud religiosas et simplices mentes et errorem deponere et invenire atque eruere veritatem. Nam si ad divinae traditionis caput et originem revertamur, cessat error humanus, et sacramentorum coelestium ratione perspecta, quicquid sub caligine ac nube tenebrarum obscurum latebat in lucem veritatis aperitur. Si canalis aquam ducens, qui copiose prius et largiter profluebat, subito deficiat, nonne ad fontem pergitur, ut illic defectionis ratio noscatur, utrumne arescentibus venis in capite unda siccaverit, an vero integra inde et plena procurrens in medio itinere destiterit; ut si vitio interrupti aut bibuli canalis effectum est [Col. 1135C] quo minus aqua continua perseveranter ac jugiter flueret, refecto et confirmato canali ad usum atque ad potum civitatis aqua collecta eadem ubertate atque integritate repraesentetur qua de fonte proficiscitur. Quod et nunc facere oportet Dei sacerdotes praecepta divina servantes, ut si in aliquo nutaverit et vacillaverit veritas, ad originem dominicam et ad [Col. 1136A] evangelicam atque apostolicam traditionem revertamur, et inde surgat actus nostri ratio, unde et ordo et origo surrexit.

[1Kb] XI. Traditum est enim nobis quod sit unus Deus, et Christus unus, et una spes, et fides una (Ephes. IV, 5), et una Ecclesia, et baptisma unum non nisi in una Ecclesia constitutum; a qua Unitate quisquis dicesserit, cum haereticis necesse est inveniatur; quos dum contra Ecclesiam vindicat, sacramentum divinae traditionis impugnat. Cujus Unitatis sacramentum expressum videmus etiam in Cantico canticorum ex persona Christi dicentis: Hortus conclusus, soror mea, sponsa, fons signatus, puteus aquae vivae, paradisus cum fructu pomorum (Cant. IV, 12, 13). Si autem Ecclesia ejus hortus conclusus est et fons signatus, quomodo [Col. 1136B] in eumdem hortum introire aut bibere de fonte ejus potest qui in Ecclesia non est? Item Petrus ipse quoque demonstraus et vindicans Unitatem mandavit et monuit nisi per unum solum baptisma unius Ecclesiae salvari nos non posse. In arca, inquit, Noe pauci, id est, octo animae hominum salvae factae sunt per aquam, quod et vos similiter salvos faciet baptisma (I Pet. III, 20, 21). Quam brevi et spiritali compendio unitatis sacramentum manifestavit? Nam ut in illo mundi baptismo, quo iniquitas antiqua purgata est, qui in arca Noe non fuit non potuit per aquam salvatus fieri, ita nec nunc potest per baptismum salvatus videri qui baptizatus in Ecclesia non est, quae ad arcae unius sacramentum dominica unitate fundata est.

[Col. 1136C] [1Kb] XII. Observatur itaque a nobis et tenetur, frater charissime, explorata et perspecta veritate, ut omnes qui ex quacumque haeresi ad Ecclesiam convertuntur, Ecclesiae unico et legitimo baptismo baptizentur, exceptis his qui baptizati in Ecclesia prius fuerant, et sic ad haereticos transierant. Illos enim oportet, cum redeunt, acta poenitentia per manus impositionem [Col. 1137A] solam recipi et in ovile, unde erraverant, a pastore restitui. Opto te, frater charissime, semper bene valere.



EPISTOLA S. CYPRIANI AD MAGNUM DE BAPTIZANDIS NOVATIANIS ET DE IIS QUI IN LECTO GRATIAM CONSEQUUNTUR.

ARGUMENTUM.---Respondetur Magno inanienti an a Novatiano venientes denuo baptizandi. Et primo ex SS. Scripturarum testimonio unitas stabilitur. Legitima in cathedra Petri successio est certa unitatis nota. Unitatis sacramentum non tantum monitis et exemplis; sed et poenis in delinquentes irrogatis sancitum. Schismatici, licet Symboli voces agnoscant, fidem ipsam denegant Exemplis ostenditur quanto [Col. 1137B] cum periculo Ecclesiae pax, licet fides intacta maneat violetur. Digreditur Cyprianus ad haereticoram Baptisma, quos Spiritum sanctum dare posse negat; tum respondet de clinicorum tinctione, de aspersione, ad immunditias tollendas, de gratia in Baptismo collata, vel minuenda actu nostro vel augenda.

[4Kb] I. Cyprianus magno filio salutem. Pro tua religiosa diligentia consuluisti mediocritatem nostram, fili charissime, an inter caeteros haereticos, eos quoque qui a Novatiano veniunt post profanum ejus lavacrum [Col. 1138A] baptizari et sanctificari in Ecclesia catholica, legitimo et vero et unico Ecclesiae Baptismo [a 1Kb] oporteat. De qua re, quantum fidei nostrae capacitas et Scripturarum divinarum sanctitas ac veritas suggerit, dicimus omnes omnino haereticos et schismaticos nihil habere potestatis ac juris. Propter quod Novatianus nec debet, nec potest excipi quominus ipse quoque extra Ecclesiam consistens, et contra pacem ac dilectionem Christi faciens, inter adversarios et antichristos computetur. Neque enim Dominus noster Jesus Christus cum in Evangelio suo testaretur adversarios suos esse eos qui secum non essent, aliquam speciem haereseos designavit, sed omnes omnino [b 1Kb] qui secum non essent et secum non colligentes gregem suum spargerent adversarios suos esse ostendit [Col. 1138B] dicens: Qui non est mecum, adversum me est; et qui mecum non colligit, spargit (Luc. XI, 23). Item beatus Joannes apostolus nec ipse ullam haeresim aut schisma discrevit, aut aliquos speciatim separes [c 1Kb] posuit, sed universos qui de Ecclesia exissent, quique contra Ecclesiam facerent, antichristos appellavit dicens: Audistis quia antichristus venit, nunc autem antichristi multi facti sunt. Unde cognoscimus quia novissima hora est. Ex nobis exierunt, sed non fuerunt ex nobis. Si enim fuissent ex nobis, mansissent utique nobiscum (I Joa. II, 18, 19). Unde apparet adversarios Domini [Col. 1139A] et antichristos [a 1Kb] omnes esse quos constet a charitate atque ab unitate Ecclesiae catholicae recessisse [b 1Kb] . Adhuc quoque Dominus in Evaugelio suo ponit et dicit: Si vero et Ecclesiam contempserit, sit tibi tamquam ethnicus et publicanus (Matth. XVIII, 17). Si autem qui Ecclesiam contemnunt ethnici et publicani habentur, multo magis utique rebelles et hostes falsa altaria et illicita sacerdotia et sacrificia sacrilega et nomina adulterata fingentes inter ethnicos et publicanos necesse est computentur, quando minora peccantes et tantum Ecclesiae contemptores ethnici et publicani sententia Domini judicentur.

[3Kb] II. Quod autem Ecclesia una sit declarat in Cantico canticorum Spiritus sanctus ex persona Christi dicens: Una est columba mea, perfecta mea, una est matri [Col. 1139B] suae electa genitrici suae (Cant. VI, 9); de qua item denuo dicit: Hortus conclusus, soror mea, sponsa, fons signatus, puteus aquae vivae (Cant. IV, 12). Si autem hortus conclusus est sponsa Christi, quae est Ecclesia, patere res clausa [c 1Kb] alienis et profanis non potest. Et si fons signatus est, neque bibere inde neque consignari potest cui foris posito accessus ad fontem non est. Puteus quoque aquae vivae si unus est, idemque intus est, vivificari et sanctificari foris positus ex illa aqua non potest ex qua solis eis qui intus sunt usus omnis et potus concessus est. Quod et Petrus ostendens unam Ecclesiam esse et solos eos qui in Ecclesia sint baptizari posse, posuit et dixit: In arca Noe pauci, id est, octo animae hominum salvae [Col. 1139C] factae sunt per aquam, quod et vos [d 1Kb] similiter salvos faciet [Col. 1140A] baptisma (I Pet. III, 20, 21), probans [e 1Kb] et contestans unam arcam Noe typum fuisse unius Ecclesiae. Si potuit tunc in illo expiati [f 1Kb] purificati mundi baptismo salvus per aquam fieri qui in arca Noe non fuit, potest et nunc vivificari per baptisma qui in Ecclesia non est, cui soli baptisma concessum est. Sed et Paulus apostolus hoc idem adhuc apertius et clarius [g 1Kb] manifestans ad Ephesios scribit et dicit: Christus dilexit Ecclesiam, et se ipsum tradidit pro ea, ut eam sanctificaret, purgans eam lavacro aquae [h 1Kb] (Ephes. V, 25, 26). Quod si una est Ecclesia, quae a Christo diligitur et lavacro ejus sola purgatur, quo modo qui in Ecclesia non est aut diligi a Christo aut ablui et purgari lavacro ejus potest?

[2Kb] III. Propter quod cum sola Ecclesia habeat aquam [Col. 1140B] vitalem et baptizandi atque abluendi hominis potestatem, qui dicit apud Novatianum baptizari et sanctificari aliquem posse, prius ostendat et doceat Novatianum in Ecclesia esse aut Ecclesiae praesidere. Ecclesia enim una est, quae una et intus esse et foris non potest. Si enim apud Novatianum est, apud Cornelium non fuit. Si vero apud Cornelium fuit, qui Fabiano episcopo legitima ordinatione successit, et quem praeter sacerdotii honorem martyrio quoque Dominus glorificavit, Novatianus in Ecclesia non est, nec episcopus computari potest [i 1Kb] , qui, evangelica et apostolica traditione contempta, nemini succedens, a se ipso ortus est. Habere namque aut tenere Ecclesiam nullo modo potest qui ordinatus in Ecclesia [Col. 1140C] non est.

[Col. 1141A] IV. Foris enim non esse Ecclesiam nec scindi adversum se aut dividi posse, sed inseparabilis atque individuae domus unitatem tenere manifestat Scripturae divinae fides, cum de sacramento Paschae et Agni, qui agnus Christum designabat, scriptum sit: In domo una comedetur, non ejicietis de domo carnem foras (Exo. XII, 46). Quod item circa Raab, quae ipsa quoque typum portabat Ecclesiae, expressum videmus? cui mandatur [a 1Kb] et dicitur: Patrem tuum et matrem tuam et fratres tuos et totam domum patris tui colliges ad te ipsam in domum tuam, et omnis qui exierit ostium domus tuae foras reus sibi erit (Josue. II, 18). Quo sacramento declaratur in unam domum solam, id est, in Ecclesiam victuros, et ab interitu mundi evasuros colligi oportere, quisquis autem de collectis [Col. 1141B] foras exierit, id est, si quis, quamvis in Ecclesia gratiam consecutus, recesserit et ab Ecclesia exierit, reum sibi futurum, id est, ipsum sibi quod pereat imputaturum. Quod apostolus Paulus explanat docens et praecipiens haereticum vitandum esse ut perversum et peccatorem et a semetipso damnatum (Tit. III, 10). Hic enim reus [b 1Kb] sibi erit qui non ab episcopo ejectus, sed sponte de Ecclesia profugus, haeretica praesumptione a semetipso damnatus.

[2Kb] V. Et idcirco Dominus insinuans nobis unitatem de divina auctoritate venientem ponit et dicit: Ego et pater unum sumus (Joan. X, 30). Ad quam unitatem redigens Ecclesiam suam denuo dicit: Et erit unus grex [c 1Kb] et unus pastor (Ibid. 16). Si autem grex unus est, quomodo potest gregi annumerari qui in numero [Col. 1141C] gregis non est? aut pastor haberi quomodo potest qui, manente vero pastore, et in Ecclesia Dei [Col. 1142A] ordinatione succedanea praesidente, nemini succedens, et a se ipso incipiens [d 1Kb] , alienus fit et profanus, dominicae pacis ac divinae unitatis inimicus, non habitans in domo Dei, id est, in Ecclesia Dei, in qua non nisi concordes atque unanimes habitant, loquente in Psalmis Spiritu sancto et dicente: Deus qui inhabitare facit unanimes in domo (Psal. LXVII, 6).

[3Kb] VI. Denique unanimitatem christianam firma [e 1Kb] sibi atque inseparabili charitate connexam etiam ipsa dominica sacrificia declarant. Nam quando Dominus corpus suum panem vocat de multorum granorum adunatione congestum, populum nostrum quem portabat indicat adunatum; et quando sanguinem suum vinum appellat de botris atque acinis plurimis expressum atque in unum coactum, gregem item nostrum [Col. 1142B] significat commixtione adunate multitudinis copulatum. Si Novatianus huic pani dominico adunatus est, si Christi populo et ipse commixtus est, poterit videri et unici ecclesiastici Baptismi habere gratiam posse, si eum constiterit Ecclesiae unitatem tenere. Denique quam sit inseparabile unitatis sacramentum, et quam sine spe sint et perditionem sibi maximam de indignatione Dei acquirant qui schisma faciunt, et relicto episcopo, alium sibi foris pseudoepiscopum constituunt, declarat in libris Regnorum Scriptura divina, ubi a tribu Juda et Benjamin decem tribus scissae sunt, et relicto rege suo [f 1Kb] , alterum sibi foris constituerunt: Et indignatus est, inquit, Dominus in omni semine [g 1Kb] Israel, et dimovit [h 1Kb] eos, et dedit eos in direptionem donec abjiceret eos a facie sua, quia [Col. 1142C] dissipatus est Israel a domo David, et constituerunt sibi regem Hieroboam filium Nabath (II Reg. XXII, 20, [Col. 1143A] 21). Indignatum esse Dominum dicit [a 1Kb] et eos in perditionem dedisse quod ab unitate [b 1Kb] dissipati essent atque alterum sibi [c 1Kb] regem constituissent. Et tanta indignatio Domini extitit adversus illos qui schisma fecerant, ut etiam cum homo Dei ad Hieroboam missus esset qui ei peccata sua exprobraret, atque ultionem futuram praediceret, panem quoque apud illos edere et aquam bibere vetaretur. Quod cum non custodisset et contra praeceptum Dei prandisset, statim divinae censurae majestate percussus est, ut inde regrediens impetu [d 1Kb] ac morsu leonis intinere necaretur. Et audet quisquam dicere aquam Baptismi salutarem et gratiam coelestem communem cum schismaticis esse posse, cum quibus nec terrestris cibus nec saecularis potus debet esse communis? Satiat adhuc [e 1Kb] [Col. 1143B] in Evangelio suo Dominus et majorem intelligentiae lucem manifestat quod iidem qui se tunc a tribu Juda et Benjamin sciderant, et Hierosolymis derelictis Samariam secesserant, inter profanos et gentiles computarentur. Nam cum primum discipulos suos in ministerium salutis mitteret, mandavit et dixit: In viam nationum [f 1Kb] ne abieritis, et in civitatem Samaritanorum ne introieritis. Ad Judaeos [g 1Kb] prius mittens, gentiles adhuc praeteriri jubet. Addendo autem et civitatem Samaritanorum debere omitti, ubi erant schismatici, ostendit schismaticos gentilibus adaequari.

[1Kb] VII. Quod si aliquis illud opponit ut dicat eamdem Novatianum legem tenere quam catholica Ecclesia teneat, eodem Symbolo quo et nos baptizare, eumdem nosse Deum Patrem, eumdem Filium Christum, [Col. 1143C] eumdem Spiritum sanctum, ac propter hoc usurpare eum potestatem baptizandi posse quod videatur in interrogatione [h 1Kb] Baptismi a nobis non discrepare, sciat quisquis hoc opponendum putat primum non esse unam nobis et schismaticis Symboli legem, neque eamdem interrogationem. Nam cum dicunt: [Col. 1144A] Credis remissionem peccatorum, et vitam aeternam per sanctam Ecclesiam, mentiuntur in interrogatione, quando non habeant Ecclesiam. Tunc deinde voce sua ipsi confitentur remissionem peccatorum non dari nisi per sanctam Ecclesiam posse; quam non habentes, ostendunt remitti illic peccata non posse.

[2Kb] VIII. Quod vero eumdem quem et nos Deum Patrem, eumdem Filium Christum, eumdem Spiritum sanctum nosse dicuntur, nec hoc adjuvare tales potest. Nam et Chore et Dathan et Abiron cum sacerdote Aaron et Moyse eumdem Deum noverant, pari lege [i 1Kb] et religione viventes, unum et verum Deum, qui colendus atque invocandus fuerat, invocabant. Tamen quia loci sui ministerium transgressi contra Aaron sacerdotem qui sacerdotium legitimum dignatione [Col. 1144B] Dei atque ordinatione Domini perceperat, sacrificandi sibi licentiam vindicaverunt, divinitus percussi poenas statim pro illicitis conatibus pependerunt [j 1Kb] , nec potuerunt rata esse et proficere sacrificia irreligiose et illicite contra jus divinae dispositionis oblata. Thuribula quoque ipsa, in quibus incensum illicite fuerat oblatum, ne in usu de caetero essent sacerdotibus, sed potius indignationis et ultionis divinae memoriam corrigendis posteris exhiberent [k 1Kb] , jussu Domini conflata atque igne purgata in laminas ductiles producuntur et affiguntur altari, secundum quod loquitur Scriptura divina. Memoriale, inquit, filiis Israel ut non accedat quisquam alienigena qui non est ex semine Aaron imponere incensum ante Dominum, ut non sit sicut Chore. Et tamen illi schisma [Col. 1144C] non fecerant, nec foras egressi, contra Dei sacerdotes impudenter [l 1Kb] atque hostiliter rebellaverant, quod nunc hi Ecclesiam scindentes et contra pacem atque unitatem Christi rebelles cathedram sibi constituere et primatum assumere [m 1Kb] et baptizandi atque offerendi licentiam vindicare conatur. Quomodo perficere quae [Col. 1145A] agunt aut impetrare aliquid illicitis conatibus Deo possunt qui contra Deum, quod eis non licet, moliuntur [a 1Kb] ? Quare qui Novatiano sive caeteris ejusmodi schismaticis [b 1Kb] patrocinantur frustra contendunt baptizari et sanctificari illic aliquem salutari Baptismo posse ubi constet baptizantem [c 1Kb] baptizandi licentiam [d 1Kb] non habere.

[1Kb] IX. Atque ut magis intelligi posset contra ejusmodi audaciam quae sit censura divina, invenimus in tali facinore non solum duces et auctores sed et participes poenis destinari, nisi se a communione malorum separaverint, praecipiente per Moysen Domino et dicente: Separamini a tabernaculis hominum istorum durissimorum, et nolite tangere ab omnibus quae sunt eis, ne simul pereatis in peccato eorum (Num. XVI). Et quod [Col. 1145B] comminatus per. Moysen Dominus fuerat implevit, ut quisquis se a Chore [e 1Kb] et Dathan et Abiron non separasset, poenas statim pro impia communione persolveret. Quo exemplo ostenditur et probatur obnoxios omnes et culpae et poenae futuros qui se schismaticis contra praepositos et sacerdotes irreligiosa temeritate miscuerint. Sicut etiam per Osee prophetam Spiritus sanctus contestatur et dicit: Sacrificia eorum tamquam panis luctus, omnes qui manducant ea contaminabuntur (Osee, IX), docens scilicet et ostendens omnes omnino cum auctoribus supplicio conjungi qui fuerint eorum peccato contaminati.

[1Kb] X. Quae ergo apud eos merita esse circa Deum possunt quibus supplicia divinitus irrogantur? Aut quomodo tales justificare et sanctificare baptizatos [Col. 1145C] possunt qui hostes sacerdotum aliena et illicita et nullo sibi jure concessa usurpare conantur? Quos tamen ipsos non miramur pro sua pravitate contendere. Asserant [f 1Kb] enim necesse est [g 1Kb] singuli quique quod faciunt, nec volunt, victi facile succumbere, [Col. 1146A] quamvis sciant id quod faciunt non licere. Illud mirandum est [h 1Kb] , immo indignandum potius et dolendum, Christianos antichristis assistere et praevaricatores fidei atque Ecclesiae proditores intus in ipsa Ecclesia [i 1Kb] contra Ecclesiam stare. Qui, quamquam pertinaces alias et indociles, vel hoc tamen confitentur quod universi sive haeretici sive schismatici non habeant Spiritum sanctum, et ideo baptizare quidem possunt, dare autem Spiritum sanctum non possunt, in hoc ipso a nobis tenentur ut ostendamus nec baptizare omnino eos posse qui non habeant Spiritum sanctum.

[1Kb] XI. Nam cum in Baptismo unicuique peccata sua remittantur, probat et declarat in Evangelio suo Dominus per eos solos peccata posse dimitti qui habeant [Col. 1146B] Spiritum sanctum. Post resurrectionem enim discipulos suos mittens loquitur ad eos et dicit: Sicut misit me Pater, et ego mitto vos. Hoc cum dixisset, insufflavit et ait illis: Accipite Spiritum sanctum. Si cujus remiseritis peccata, remittentur illi; si cujus tenueritis, tenebuntur (Joan., XX). Quo in loco ostendit eum solum posse baptizare et remissionem peccatorum dare qui habeat Spiritum sanctum. Denique ipsum Christum Dominum [j 1Kb] nostrum baptizaturus Joannes accepit ante Spiritum sanctum cum adhuc esset in utero matris constitutus (Luc. I), ut certum esset atque manifestum baptizare non posse nisi eos qui habeant Spiritum Sanctum. Itaque qui haereticis sive schismaticis patrociniantur, respondeant nobis an habeant Spiritum sanctum, an non habeant. Si habent, cur illic baptizatis, [Col. 1146C] quando ad nos veniunt, manus imponitur ad accipiendum Spiritum sanctum, cum jam utique illic acceptus sit ubi si fuit dari potuit? Si autem foris tincti haeretici et schismatici non habent Spiritum sanctum, et [Col. 1147A] ideo apud nos manus imponitur ut hic accipiatur quod illic nec est nec dari potest, manifestum est nec remissionem peccatorum dari per eos posse quos constet Spiritum sanctum non habere. Et idcirco ut secundum divinam dispositionem atque evangelicam veritatem peccatorum remissionem consequi et sanctificari ac templa Dei fieri possint Ecclesiae Baptismo baptizandi sunt omnes omnino qui ab adversariis et antichristis ad Christi Ecclesiam veniunt.

[5Kb] XII. Quaesisti etiam [a 1Kb] , fili charissime [b 1Kb] , quid mihi de illis videatur qui in infirmitate et languore gratiam Dei consequuntur, an habendi sint legitimi christiani, eo quod aqua salutari non loti sint, sed perfusi. Qua in parte nemini verecundia et modestia nostra praejudicat quo minus unusquisque quod putat [Col. 1147B] sentiat et quod senserit faciat. Nos, quantum concipit mediocritas nostra, aestimamus in nullo mutilari et debilitari posse beneficia divina, nec minus aliquid illic posse contingere ubi plena et tota fide et dantis et sumentis accipitur quod de divinis muneribus hauritur. Neque enim sic in sacramento salutari delictorum contagia ut in lavacro carnali et saeculari sordes cutis et corporis abluuntur, ut aphronitris [c 1Kb] et caeteris quoque adjumentis et solio et piscina opus sit, quibus ablui et mundari corpusculum possit. Aliter pectus credentis abluitur, aliter mens hominis [d 1Kb] per fidei merita mundatur. In sacramentis salutaribus necessitate [Col. 1148A] cogente, et Deo indulgentiam suam largiente, totum credentibus conferunt divina compendia. Nec quemquam movere debet quod aspergi vel perfundi videntur aegri cum gratiam dominicam consequuntur, quando Scriptura sancta per Ezechielem prophetam loquatur et dicat: Et aspergam super vos aquam mundam, et mundabimini ab omnibus immunditiis vestris, et ab omnibus simulacris vestris emundabo vos, et dabo vobis cor novum, et spiritum novum dabo in vobis (Ezech. XXXVI, 25, 26). Item in Numeris: Et homo qui fuerit immundus usque ad vesperam, hic purificabitur die tertio et die septimo [e 1Kb] , et mundus erit. Si autem non fuerit purificatus die tertio et die septimo, non erit mundus, et exterminabitur anima illa de Israel, quoniam aqua aspersionis non est super eum sparsa (Num. XIX, 8, 12, 13). Et [Col. 1148B] iterum: Et locutus est Dominus ad Moysen dicens: Accipe levitas de medio filiorum Israel, et purificabis eos. Et ita facies eis purificationem eorum. Circumsperges eos aqua purificationis (Num. VIII, 5, 7). Et iterum: Aqua aspersionis purificatio est (Ibid. XIX, 9). Unde apparet aspersionem quoque aquae instar salutaris lavacri obtinere et quando haec in Ecclesia fiunt, ubi sit et accipientis et dantis fides integra, stare omnia et consummari ac perfici posse majestate Domini et fidei veritate.

[11Kb] XIII. Porro autem quod quidam eos salutari aqua et [Col. 1149A] fide legitima Christi gratiam consecutos non christianos sed clinicos vocant, non invenio unde hoc nomen assumant; nisi forte qui plura et secretiora legerunt apud Hippocratem vel Soranum, clinicos istos deprehenderunt. Ego enim, qui clinicum de Evangelio novi, scio paralytico illi et debili per longa aetatis curricula in lecto jacenti nihil infirmitatem suam obfuisse quominus ad firmitatem caelestem plenissime perveniret, nec tantum indulgentia dominica excitatum de grabato esse, sed ipsum grabatum suum reparatis et vegetatis viribus sustulisse. Et idcirco, quantum fide concipere et sentire nobis datur, mea sententia haec est, ut christianus judicetur [a 1Kb] legitimus quisquis fuerit in Ecclesia lege et jure fidei divinam gratiam consecutus. Aut si aliquis existimat eos nihil consecutos eo quod [Col. 1149B] aqua salutari tantum perfusi sint [b 1Kb] , sed inanes et vacui sunt, non decipiantur, ut si incommodum languoris evaserint et convaluerint, baptizentur. Si autem baptizari non possunt qui jam baptismo ecclesiastico sanctificati sunt, cur in fide sua et Domini indulgentia scandalizantur? An consecuti sunt quidem gratiam dominicam, sed breviore et minore mensura muneris divini ac Spiritus sancti, ut habeantur quidem christiani, non sint tamen caeteris adaequandi?

[1Kb] XIV. Quin immo Spiritus sanctus non ad mensuram datur, sed super credentem totus infunditur. Nam si dies omnibus aequaliter nascitur, et si sol super omnes pari et aequali luce diffunditur, quanto magis Christus sol et Dies verus in Ecclesia sua lumen vitae aeternae pari aequalitate largitur? Cujus aequalitatis sacramentum [Col. 1150A] videmus in Exodo esse celebratum (Exod. XVI), cum de coelo manna deflueret et futurorum praefiguratione alimentum panis coelestis et cibum Christi venientis ostenderet. Illic enim sine discrimine vel sexus vel aetatis gomor a singulis [c 1Kb] aequalitater colligebatur. Unde apparebat Christi indulgentiam et caelestem gratiam postmodum secuturam aequaliter omnibus dividi sine sexus varietate, sine annorum discrimine, sine acceptione personae, super omnem Dei populum spiritalis gratiae munus infundi. Plane eadem gratia spiritalis, quae aequaliter [d 1Kb] in Baptismo a credentibus sumitur, in conversatione atque actu nostro postmodum vel minuitur vel augetur; ut in Evangelio dominicum semen aequaliter seminatur, sed pro varietate terrae aliud absumitur, aliud in multiformem [Col. 1150B] copiam vel tricesimi vel sexagesimi vel centesimi numeri fructu exuberante cumulatur. Adhuc vero cum singuli ad denarium vocentur, quid est ut quod a Deo aequaliter distribuitur humana interpretatione minuatur?

[1Kb] XV. Quod si aliquis in illo movetur quod quidam de iis qui aegri baptizantur [e 1Kb] spiritibus adhuc immundis tentantur [f 1Kb] , sciat diaboli nequitiam pertinacem usque ad aquam salutarem valere, in Baptismo vero omne nequitiae suae virus amittere. Quod exemplum cernimus in rege Pharaone qui, diu reluctatus et in sua perfidia demoratus tamdiu resistere potuit et praevalere donec ad aquam veniret: quo cum venisset, et victus est et extinctus. Mare autem illud sacramentum Baptismi fuisse declarat beatus apostolus [Col. 1151A] Paulus dicens: Nolo enim vos ignorare, fratres, quia patres nostri omnes sub nube fuerunt, et omnes per mare transierunt, et omnes in Moyse [a 1Kb] baptizati sunt in nube et in mari (I Cor. X, 1, 2, 6). Et addidit dicens: Haec autem omnia figurae nostrae fuerunt. Quod hodie etiam geritur, ut per exorcistas voce humana et potestate divina flagelletur et uratur et torqueatur diabolus, et cum exire se et homines Dei dimittere saepe dicat, in eo tamen quod dixerit fallat, et id quod per Pharaonem prius gestum est eodem mendacio obstinationis et fraudis exerceat. Cum tamen ad aquam salutarem atque ad Baptismi sanctificationem venitur, scrire debemus et fidere quia illic diabolus opprimitur, et homo Deo dicatus divina indulgentia liberatur. Nam si sicut [Col. 1151B] scorpii et serpentes, qui in sicco praevalent, in aquam praecipitati praevalere non possunt [b 1Kb] aut sua venena retinere [c 1Kb] , sic et spiritus nequam [d 1Kb] , cui scorpii et serpentes appellantur, et tamen per nos data a Domino potestate calcantur, permanere ultra non possunt in hominis corpore, in quo baptizato in sanctificato incipit Spiritus sanctus habitare.

[1Kb] XVI. Hoc denique et rebus ipsis experimur, ut necessitate urgente in aegritudine baptizati et gratiam consecuti careant immundo spiritu quo antea movebantur, et laudabiles ac probabiles in Ecclesia vivant, plusque per dies singulos in augmentum coelestis gratiae per fidei incrementa proficiant. Et contra saepe nonnulli de illis qui sani baptizantur, si postmodum peccare coeperint, spiritu immundo redeunte quatiuntur; [Col. 1151C] ut manifestum sit diabolum in Baptismo fide credentis excludi, si fides postmodum defecerit, regredi. Nisi si justum quibusdam videtur ut illi qui extra Ecclesiam apud adversarios et antichristos profana aqua polluuntur baptizati judicentur, hi vero qui in Ecclesia baptizantur minus indulgentiae et gratiae divinae consecuti esse videantur, et tantus honor habeatur haereticis ut inde venientes non interrogentur utrumne loti sint an perfusi, utrumne clinici sint an peripatetici, apud nos autem de integra fidei veritate detrahatur, et Baptismo ecclesiastico majestas sua et sanctitas derogetur.

[1Kb] XVII. Rescripsi, fili charissime, ad litteras tuas quantum parva nostra mediocritas valuit, et ostendi quid nos tantum in nobis est sentiamus, nemini praescribentes [Col. 1151D] quominus statuat quod putat unusquisque praepositus actus sui rationem Domino redditurus, secundum quod beatus apostolus Paulus in epistola sua ad Romanos scribit et dicit: Unusquisque nostrum pro se rationem dabit. Non ergo nos invicem judicemus [Col. 1152A] (Rom. XIV, 12). Opto te, fili charissime, semper bene valere.





[3Kb] CONCILIUM ICONIENSE CONTRA CATAPHRYGAS, CELEBRATUM ANNO 258 SUB STEPHANO PAPA I.

Concilium Iconiense habitum est anno 258, seu, verius, 256, Iconii in Phrygia, occasione Cataphrygarum haereticorum, ut de ipsorum omniumque aliorum haereticorum Baptismatis valere, quid statuendum sit inquirerent. Ex Cappadocia, Cilicia, Galatia aliisque proximis Orientalibus regionibus episcopi ad hanc synodum accesserunt: a quibus omnibus constitutum ac decretum est nihil eorum quae ab haereticis [Col. 1152B] facta sunt, ab Ecclesia catholica recipiendum esse: ordinationes, Baptismum, manuum impositiones, aliudve sacrum quodvis ab haereticis administratum invalidum esse. Stephanus, pontifex Romanus episcopos Orientales haec constituentes excommunicat et apostolicae sedis communione privat: ipsam vero synodum erraticam, contra Apostolorum traditionem erroneum dogma confirmantem, reprobat. Orientales ad Pontificem suos quidem legatos, qui de rebus in synodo gestis coram pontifice rationem redderent, ablegarunt; verum Romam venientes, a sancto Stephano pontifice neque recepti, neque auditi fuerunt. Ob quam causam Firmilianus, Caesareae Cappadociae episcopus ad Cyprianum eam quae acta hujus concilii enarrat, et de legatis non auditis valde conqueritur; [Col. 1152C] epistolam sequentem hanc conscripsit. BARON., ann. 258, 14, 15 et 16.

Certum est, inquit Pagius ad ann. Chr. 255, n. 15 et 16, concilium Iconiense, in quo rebaptizatio haereticorum decreta, ante Stephani pontificatum celebratum. Id enim diserta testatur Firmilianus in epistola ad Cyprianum, ubi de Iconiensi synodo ita loquitur: Quod totum nos jampridem in Iconio, qui Phrygiae locus est, collecti, in unum convenientibus ex Gallia et Cilicia, et caeteris proximis regionibus confirmavimus. Ubi pronomen nos non de ipsius Firmiliani persona, sed potius de ejus decessoribus accipiendum; cum Firmilianus eam synodum jampridem collectam affirmet, et in fine ejusdem epistolae synodi hujus vetustatem manifestissime indicet, ut observavit [Col. 1152D] Valesius in Notis Eusebianis ad lib. VII, cap. 7. Nam, cum Stephanus papa, Cypriano scribens, antiquam Ecclesiae consuetudinem in recipiendis haereticis adversus assertatores novi dogmatis opposuisset, Firmilianus hoc argumentum adversus Afros fortasse [Col. 1153A] valere dicit; et quomodo Afri id refutare possint, ibidem docet. Contra Orientales nullam vim illud habere demonstrat, apud quos semper rebaptizati fuerint haeretici, jam inde ab Iconiensi synodo, quae ob Montanistas fuerat indicta. His addit Valesius Dionysium Alexandrinum in epist. ad Philemonem Romanae urbis presbyterum, quam scripsit sub initia pontificatus Xysti papae, ubi ait: Illud praeterea didici, non ab Afris solis hunc morem nunc primum invectum fuisse, sed et multo antea superiorum episcoporum temporibus in ecclesiis popularissimis, et in conciliis fratrum apud Iconium et Synnada, et apud alios plurimos idem sancitum fuisse. Hinc, sub extrema Alexandri Severi tempora, quibus Firmilianus ad Caesariensis ecclesiae sacerdotium recens promotus fuerat, ut docet Eusebius [Col. 1153B] in lib. VI, synodum Iconiensem collectam credit Valesius, ideoque ante Cornelii papae pontificatum. Hactenus Pagius. Harduinus, in Indice Conciliorum, tomi I, Iconii et Synnadis concilia habita esse anno circiter 255 affirmat. De his vide et Augustinum lib. III contra Crescon., cap. 1, 3.





EPISTOLA FIRMILIANI, EPISCOPI CAESAREAE CAPPADOCIAE, AD CYPRIANUM CONTRA EPISTOLAM STEPHANI.

ARGUMENTI prorsus ejusdem est cum praecedenti, sed paulo vehementius et acerbius quam episcopum deceat scripta, ea potissimum, quantum suspicor, de causa, quod ad Firmiliani, Helenum et caeteros illarum partium episcopos Stephanus aliam quoque epistolam scripserat, se illis non communicaturum quamdiu in [Col. 1153C] ea sententia de baptizandis haereticis persisterent; uti ex epistola Dionysii Alexandrini ad Xistum, Stephani successorem, docet Eusebius Hist. Eccles. lib. VII, c. 4. Atque adeo fortassis consultius foret, numquam editam fuisse hanc epistolam, ita ut putem consulto [Col. 1154A] illam omisisse Manutium. Verum quum a Morelio evulgata sit, praetermittere nolui, tum quod res quasdam memorandas contineat, tum quod antidoti loco esse queant verba epistolae dicti Dionysii ad Stephanum, quam habet, dicti libr. c. 3, Eusebius, et repetit latius Nicephorus Hist. eccles. lib. VI, c. 7; ex quibus palinodiam illum, quod aiunt, cecinisse constat. »Scito, inquit, frater, orientales atque etiam ulteriores ecclesias quae antea dissidebant, ad unitatem esse reductas, omnesque utique earum antistites unanimes et consentientes, supra modum de pace et concordia quae praeter exspectationem accidit laetari; Demetrianum in primis Antiochenum, Theoctistum Caesariensem, Mazabenem Eliensem, Alexandri defuncti successorem, Marinum Tyrium, Heliodorum Laodicensem, [Col. 1154B] qui in locum Thelymedris subrogatus est, Helenum Tharsensem, et ecclesias Ciliciae omnes, Firmilianum et Cappadociam omnem. Praecipuos enim episcoporum nominavi, ne epistola longior fiat, neve multis verbis sim molestior. Sed et universae Syriae et Arabiae, Mesopotamia ipsa, Pontus, Bythynia; et, ut semel dicam, exsultant ubique omnes, concordia et fraterna charitate glorificantes Deum.« Hactenus Dionysius, cui similia videre est apud D. Hieronymum contra Luciferianos, et apud D. Aug. l. III Contra Cresc. Gramm. c. 1, 2 et 3, ubi, ex ipsa confessione Donatistarum, refert orientales episcopos rescidisse seu potius correxisse suum judicium, quo eis placuerat, de ista Baptismi quaestione Cypriano et Africano concilio consentire oportere. PAMELIUS.

[Col. 1154C] [226Kb] I. Firmilianus Cypriano fratri [a 1Kb] , in Domino salutem. Accepimus per Rogatianum charissimum nostrum diaconum a vobis missum litteras quas ad nos fecisti, frater dilectissime; et gratias propter hoc Domino maximas [b 1Kb] egimus quod contigerit ut qui corpore ab [Col. 1155A] invicem separamur sic spiritu adunemur quasi non unam tantum regionem tenentes, sed in ipsa atque in eadem [a 1Kb] domo simul inhabitantes. Quod et decet dicere, quia et spiritalis domus Dei una est. Erit enim in novissimis, ait Propheta, diebus manifestus mons Domini et domus Dei super vertices montium (Isai. II). In quam convenientes [b 1Kb] cum jucunditate adunantur, secundum quod et in Psalmo hoc postulatur a Domino inhabitare in domo Dei per omnes dies vitae (Ps. XXVI). Unde et in alio loco manifestatum est esse apud sanctos magnam voluntatis charitatem inunum convenire. Ecce, inquit, quam bonum et voluptabile est ut habitent fratres in unum!

[2Kb] II. Adunatio enim et pax et concordia, non solum [Col. 1155B] hominibus fidelibus et cognoscentibus veritatem, sed et Angelis ipsis coelestibus voluptatem maximam praestat, quibus dicit sermo divinus esse gaudium in uno peccatore poenitentiam agente et ad unitatis vinculum revertente (Luc. XV). Quod utique non diceretur de Angelis conversationem in coelis habentibus, nisi ipsi quoque essent nobis adunati, qui nostra adunatione laetantur; sicut e contrario utique contristantur, quando vident diversas quorumdam mentes et scissas voluntates, quasi non tantum unum et eumdem Deum [Col. 1156A] simul invocent, sed separatis et divisis ab invicem nec confabulatio jam possit esse aut sermo communis. Nisi quod nos gratiam referre Stephano in isto possumus quod per illius inhumanitatem nunc effectum sit ut fidei et sapientiae vestrae experimentum caperemus. Sed non enim si nos [c 1Kb] propter Stephanum hanc beneficii gratiam cepimus, statim Stephanus beneficio gratia digna commisit. Neque enim et Judas perfidia sua et proditione, qua scelerate circa Salvatorem operatus est, dignus videri potest quasi causam bonorum tantorum ipse praestiterit ut per illum mundus et gentium populus passione Domini liberaretur [d 1Kb] .

[176Kb] III. Sed haec interim quae ab Stephano gesta sunt [Col. 1156B] praetereantur; nedum audaciae et insolentiae ejus meminimus, de rebus ab eo improbe gestis longiorem moestitiam nobis inferamus. De vobis autem cognoscentes quod secundum regulam veritatis et sapientiam Christi, hoc de quo nunc quaeritur [e 1Kb] disposueritis, cum magna laetitia exultavimus et Deo gratias egimus, quia invenimus in fratribus tam longe positis tantam nobiscum fidei et veritatis unanimitatem [f 1Kb] . Potens est enim gratia Dei copulare et conjungere charitatis atque unitatis vinculo etiam ea quae videntur [Col. 1157A] longiore terrarum spatio esse divisa, secundum quod et olim intervallo temporum separatos ab Job et Noe, qui in primis fuerant, Ezechielem et Danielem posteriores aetate ad unanimitatis vinculum virtus divina conjunxit, ut, quamvis temporibus longis discreti essent, eadem divina inspiratione sentirent. Quod et nunc in vobis animadvertimus, ut qui longissimis regionibus a nobis separati estis, sensu tamen et spiritu copulatos vos esse nobiscum probaretis. Quod totum hoc fit divina unitate. Nam, cum Dominus unus atque idem sit qui habitat in nobis, conjungit ubique et copulat suos vinculo unitatis. Unde in universam terram exivit sonus eorum qui a Domino missi sunt unitatis spiritu velociter currentes; sicut e contrario nihil prodest aliquos proximos [Col. 1157B] et junctos sibi esse corporibus, si animo et mente dissideant, quando adunari animae omnino non possint quae se a Dei unitate diviserint: Ecce enim, inquit, qui longinquant se abs te peribunt (Psal. LXXII, 27). Sed tales judicium Domini pro merito suo subibunt, recedentes a verbis ejus qui Patrem pro unitate deprecatur et dicit: Pater, da ut, quomodo ego et tu unum sumus, sic et hi in nobis unum sint (Joan. XVII, 21).

[1Kb] IV. Nos vero ea, quae a vobis scripta sunt, quasi nostra propria suscepimus [a 1Kb] , nec in transcursu legimus, sed saepe repetita memoriae mandavimus [b 1Kb] . Neque obest utilitati salutari, aut eadem retexere ad confirmandam veritatem, aut et quaedam addere ad cumulandam probationem. Si quid autem a nobis [Col. 1157C] additum fuerit, non sic additur quasi a vobis aliquid minus dictum sit, sed quoniam sermo divinus humanam naturam supergreditur, nec potest totum et perfectum anima concipere, idcirco et tantus est numerus [Col. 1158A] Prophetarum, ut multiplex et divina [c 1Kb] sapientia per multos distribuatur. Unde et tacere praecipitur primo in prophetia loquenti, si secundo fuerit revelatum (I Cor. XIV, 30). Qua ex causa necessario apud nos fit ut per singulos annos seniores et praepositi in unum conveniamus ad disponenda ea quae curae nostrae commissa sunt, ut, si qua graviora sunt, communi consilio dirigantur, lapsis quoque fratribus et post lavacrum salutare a diabolo vulneratis per poenitentiam medela quaeratur; non quasi a nobis remissionem peccatorum consequantur, sed ut per nos ad intelligentiam delictorum suorum convertantur et Domino plenius satisfacere cogantur.

[2Kb] V. Quoniam vero legatus iste a vobis missus regredi ad vos festinabat, et hibernum tempus urgebat, [Col. 1158B] quantum potuimus ad scripta vestra rescripsimus. Et quidem, quantum ad id pertineat quod Stephanus dixit, quasi Apostoli eos qui ab haeresi veniunt baptizari prohibuerint et hoc custodiendum posteris tradiderint, plenissime vos respondistis neminem tam stultum esse qui hoc credat Apostolos tradidisse, quando etiam ipsas haereses constet execrabiles ac detestandas postea exstitisse, cum et Marcion, Cerdonis discipulus, inveniatur sero post Apostolos et post longa ab eis tempora sacrilegam adversus Deum traditionem induxisse; Apelles quoque, blasphemiae ejus consentiens, multa alia nova et graviora fidei ac veritati inimica addiderit. Sed et Valentini et Basilidis tempus manifestum est, quod et ipsi, post Apostolos et post longam aetatem, adversus Ecclesiam Dei [Col. 1158C] sceleratis mendaciis suis rebellaverint. Caeteros quoque haereticos constat pravas suas sectas et inventiones perversas, prout quisque errore ductus est, [Col. 1159A] postea induxisse; quos omnes manifestum est a semetipsis damnatos esse, et ante diem judicii inexcusabilem sententiam adversus semetipsos dixisse: quorum baptisma qui confirmat, quid aliud quam cum ipsis se adjudicat, et se ipse participem talibus faciendo condemnat.

[3Kb] VI. Eos autem qui Romae sunt non ea in omnibus observare quae sint ab origine tradita; et frustra Apostolorum auctoritatem praetendere scire quis etiam inde potest, quod circa celebrandos dies Paschae et circa multa alia divinae rei sacramenta videat esse apud illos aliquas diversitates, nec observari illic omnia aequaliter quae Hierosolymis observantur, secundum quod in caeteris quoque plurimis provinciis multa pro locorum et nominum diversitate variantur, nec tamen [Col. 1159B] propter hoc ab Ecclesiae catholicae pace atque unitate aliquando discessum est. Quod nunc Stephanus ausus est facere, rumpens adversum vos pacem, quam semper antecessores ejus vobiscum amore et honore mutuo custodierunt, adhuc etiam infamans [a 1Kb] Petrum et Paulum beatos apostolos, quasi hoc ipsi tradiderint, qui in epistolis suis haereticos exsecrati sunt et ut eos evitemus monuerunt. Unde apparet traditionem hanc humanam esse quae haereticos asserit et baptisma, [Col. 1160A] quod non nisi solius Ecclesiae est, eos habere defendit.

[248Kb] VII. Sed et ad illam partem bene a vobis responsum est ubi Stephanus in epistola sua dixit »haereticos quoque ipsos in baptismo convenire, et quod alterutrum [b 1Kb] ad se venientes non baptizent, sed communicent tantum,« quasi et nos hoc facere debeamus. Quo in loco, etsi vos jam probastis satis ridiculum [c 1Kb] esse ut quis sequatur errantes, illud tamen ex abundanti addimus, non esse mirum si sic haeretici agant, qui, etsi in quibusdam minoribus discrepant, in eo tamen, quod est maximum, unum et eumdem consensum tenent ut blasphement Creatorem, quaedam somnia sibi et phantasmata ignoti Dei confingentes; quos [d 1Kb] utique consequens est sic consentire in baptismi sui vanitate ut consentiunt in repudianda [Col. 1160B] divinitatis veritate. De quibus, quoniam longum est ad singula eorum vel scelesta vel supervacua respondere satis est breviter illud in compendio dicere, eos qui non teneant [e 1Kb] verum Dominum, Patrem, tenere non posse nec Filii nec Spiritus sancti veritatem, secundum quod etiam [f 1Kb] illi qui Cataphrygae appellantur, et novas prophetias usurpare conantur, nec Patrem possunt habere nec Filium [g 1Kb] nec [Spiritum sanctum] [h 1Kb] ; a quibus si quaeramus quem Christum [Col. 1161A] praedicent, respondebunt eum se praedicare qui miserit Spiritum per Montanum et Priscam locutum. In quibus cum animadvertamus non veritatis Spiritum sed erroris fuisse, cognoscimus eos qui falsam illorum prophetiam contra Christi fidem vindicant Christum habere non posse. Sed et caeteri quique haeretici, si se ab Ecclesia Dei sciderint, nihil habere potestatis aut gratiae possunt, quando omnis potestas et gratia in Ecclesia constituta sit, ubi praesident majores natu, qui et baptizandi et manum imponendi et ordinandi possident potestatem. Haeretico enim, sicut ordinare non licet nec manum imponere, ita nec baptizare nec quicquam sancte nec spiritaliter gerere, quando alienus sit a spiritali et deifica sanctitate. Quod totum nos jampridem in Iconio, [Col. 1161B] qui Phrygiae locus est, collecti in unum convenientibus ex Galatia et Cilicia et caeteris proximis regionibus, confirmavimus tenendum contra haereticos firmiter et vindicandum, cum a quibusdam de ista re dubitaretur.

[1Kb] VIII. Et quoniam Stephanus et qui illi consentiunt contendunt dimissionem peccatorum et secundam nativitatem in haereticorum Baptisma posse procedere, apud quos etiam ipsi confitentur Spiritum sanctum [Col. 1162A] non esse, considerent et intelligant spiritalem nativitatem sine Spiritu esse non posse, secundum quod et beatus apostolus Paulus eos qui ab Joanne baptizati fuerant, priusquam missus esset Spiritus sanctus a Domino, baptizavit denuo spiritali Baptismo, et sic eis manum imposuit ut acciperent Spiritum sanctum (Act. XIX). Quale est autem ut cum Paulum post Joannis baptisma iterato discipulos suos baptizasse videamus, nec eos qui ab haeresi ad Ecclesiam veniunt post illicitam et profanam eorum tinctionem baptizare dubitemus? Nisi si his episcopis [a 1Kb] quibus [nunc] [b 1Kb] minor fuit Paulus, ut hi quidem possint per solam manus impositionem venientibus haereticis dare Spiritum sanctum, Paulus autem idoneus non fuerit qui ab Joanne baptizatis Spiritum [Col. 1162B] sanctum per manus impositionem daret, nisi eos prius etiam Ecclesiae Baptismo baptizasset.

[2Kb] IX. Illud quoque absurdum quod non putant quaerendum esse quis sit ille qui baptizaverit, eo quod qui baptizatus sit gratiam consequi poterit invocata trinitate nominum Patris et Filii et Spiritus sancti. Deinde haec erit sapientia quam scribit Paulus esse in his qui perfecti sunt. At quis est in Ecclesia perfectus [Col. 1163A] et sapiens [a 1Kb] qui hoc aut defendat aut credat quod invocatio haec nominum nuda sufficiat ad remissionem peccatorum et Baptismi sanctificationem, cum haec tunc utique proficiant quando et qui baptizat habet Spiritum sanctum et Baptisma quoque ipsum non sit sine Spiritu [b 1Kb] constitutum. Sed dicunt eum qui quomodocumque foris baptizatur mente et fide sua Baptismi gratia consequi posse. Quod et ipsum sine dubio ridiculum est quasi de coelo adducere ad se possit aut mens prava justorum sanctificationem aut fides falsa credentium veritatem. Non omnes autem qui nomen Christi invocant audiri et invocationem [c 1Kb] suam consequi aliquid gratiae posse Dominus ipse manifestat dicens: Multi venient in nomine meo dicentes: Ego sum Christus; et multos fallent (Marc. XIII, 6). Nulla [Col. 1163B] quippe differentia est inter pseudo-prophetam et haereticum. Nam ut ille in nomine Dei aut Christi, ita iste in sacramento [d 1Kb] Baptismi fallit: Mendacio uterque nititur ad decipiendas hominum voluntates.

[257Kb] X. Volo autem vobis et de historia [e 1Kb] quae apud nos facta est exponere ad hoc ipsum pertinente. Ante viginti enim et duos fere annos, temporibus post Alexandrum imperatorem, multae istic conflictationes et pressurae acciderunt, vel in commune omnibus hominibus, vel privatim Christianis, terrae etiam motus plurimi et frequentes exstiterunt, ut et per [f 1Kb] Cappadociam et per Pontum multa subruerent, quaedam etiam civitates, in profundum receptae, dirupti soli hiatu devorarentur, ut ex hoc persecutio quoque gravis [Col. 1163C] adversum nos christiani nominis fieret, quae post longam retro aetatis pacem repente oborta de inopinato et insueto malo [g 1Kb] ad turbandum populum nostrum [Col. 1164A] terribilior effecta est. Serenianus tunc fuit in nostra provincia praeses, acerbus et dirus persecutor. In hac autem perturbatione constitutis fidelibus, et huc atque illuc persecutionis metu fugientibus, et patrias suas relinquentibus, [h 1Kb] atque in alias partes regionum transeuntibus (erat enim transeundi facultas, eo quod persecutio illa, non per totum mundum, sed localis fuisset), emersit istic subito quaedam mulier, quae in extasim [i 1Kb] constituta propheten se praeferret et quasi sancto Spiritu plena sic ageret. Ita autem principalium daemoniorum [j 1Kb] impetu ferebatur, ut per longum tempus sollicitaret et deciperet fraternitatem, admirabilia quaedam et portentosa perficiens, et facere se terram moveri [k 1Kb] polliceretur. Non quod daemoni tanta esset potestas ut terram movere [Col. 1164B] aut elementum concutere vi sua valeret, sed quod nonnumquam Spiritus nequam, praesciens et intelligens terrae motum futurum, id se facturum esse simularet quod futurum videret. Quibus mendaciis et jactationibus subegerat mentes singulorum ut sibi obedirent, et quocumque [l 1Kb] praeciperet et duceret sequerentur, faceret quoque mulierem illam cruda hyeme nudis pedibus per asperas nives ire nec vexari in aliquo aut laedi illa discursione, diceret etiam se in Judaeam et Hierosolymam festinare, fingens tamquam inde venisset. Hic et unum de presbyteris Rusticum, item et alium diaconum fefellit, ut eidem mulieri commiscerentur; quod paulo post detectum est: Nam subito apparuit illi unus de exorcistis vir probatus et circa religiosam disciplinam bene semper conversatus, qui [Col. 1164C] exhortatione quoque fratrum plurimorum, qui et ipsi fortes ac laudabiles in fide aderant, excitatus, erexit se contra illum spiritum nequam revincendum [m 1Kb] ; [Col. 1165A] qui subtili fallacia etiam hoc paulo ante praedixerat, venturum quemdam adversum [a 1Kb] et tentatorem infidelem. Tamen ille exorcista, inspiratus, Dei gratia fortiter restitit, et esse illum nequissimum spiritum qui prius sanctus putabatur, ostendit. Atque illa mulier quae prius per praestigias et fallacias daemonis multa ad deceptionem fidelium moliebatur, inter caetera quibus plurimos deceperat, etiam hoc frequenter ausa est, ut et invocatione non contemptibili sanctificare se panem [b 1Kb] et Eucharistiam facere simularet, et sacrificium Domino sine [c 1Kb] sacramento solitae praedicationis offerret, baptizaret quoque multos usitata et legitima verba interrogationis usurpans, ut nil discrepare ab ecclesiastica regula videretur [d 1Kb] .

[1Kb] XI. Quid igitur de hujus Baptismo dicemus, quo [Col. 1165B] nequissimus daemon per mulierem baptizavit? Numquid et hoc Stephanus et qui illi consentiunt comprobant, maxime cui nec symbolum Trinitatis nec interrogatio legitima et ecclesiastica defuit? Potest credi aut remissio peccatorum data aut lavacri salutaris regeneratio rite perfecta, ubi omnia, quamvis ad imaginem veritatis, tamen per daemonem gesta sunt? Nisi si et daemonem in nomine Patris et Filii et Spiritus sancti gratiam Baptismi dedisse contendunt qui haereticorum Baptisma [e 1Kb] defendunt; apud quos sine [Col. 1166A] dubio idem error est, daemonum fallacia ipsa est, quando apud illos omnino Spiritus sanctus non est.

XII. Illud etiam quale est quod vult Stephanus, his qui apud haereticos baptizantur adesse praesentiam et sanctimoniam Christi? Nam, si non mentitur Apostolus dicens: Quotquot in Christo tincti estis, Christum induistis (Gal, III, 27), utique qui illic in Christo baptizatus est induit Christum. Si autem induit Christum, accipere potuit et Spiritum sanctum, qui a Christo missus est, et frustra illi venienti ad accipiendum Spiritum manus imponitur; nisi si a Christo Spiritum [f 1Kb] induit [g 1Kb] ut apud haereticos sit quidem Christus, non sit autem illic Spiritus sanctus.

[1Kb] XIII. Decurramus vero breviter et caetera quae a [Col. 1166B] vobis copiose et plenissime dicta sunt, festinante vel maxime ad vos Rogatiano, diacono charissimo nostro. Sequitur enim illud quod interrogandi sunt a nobis qui haereticos defendunt, utrum carnale sit eorum Baptisma, an spiritale. Si enim carnale est, nihil differunt a Judaeorum Baptismo, quo sic illi utuntur, ut eo tamquam communi et vulgari lavacro tantum sordes laventur: sin autem spiritale est, quomodo apud illos esse Baptisma spiritale potest, apud quos Spiritus sanctus non est! Ac per [Col. 1167A] hoc aqua qua tinguntur lavacrum est illis carnale tantum, non Baptismi sacramentum.

[2Kb] XIV. Quod si Baptisma haereticorum habere potest regenerationem secundae nativitatis, non haeretici sed filii Dei [a 1Kb] computandi sunt qui apud illos baptizantur; secunda enim nativitas quae est in Baptismo filios Dei generat. Si autem sponsa Christi una est, quae est Ecclesia catholica, ipsa est quae sola generat Dei filios. Neque enim multae [b 1Kb] sponsae Christi, cum dicat Apostolus: Despondi vos uni viro virginem castam assignare Christo (II Cor. XI, 2); et Audi filia et vide, et inclina aurem tuam, et obliviscere populi tui [c 1Kb] , quia desideravit rex speciem tuam (Psal. XLIV, 21); et, Veni, sponsa, de Libano, advenies et pertransibis a principio fidei (Cant. IV, 8); et Ingressus sum in hortum [Col. 1167B] meum, soror mea, sponsa (Cant. V, 1). Videmus unam personam ubique proponi, quia et sponsa est una. Non est autem una nobiscum haereticorum synagoga, quia nec sponsa est adultera et fornicaria; unde nec potest filios Dei parere: nisi si, secundum quod Stephano videtur, haeresis quidem parit et exponit, expositos autem Ecclesia suscipit, et quos non ipsa pepererit pro suis nutrit, cum filiorum alienorum mater esse non possit. Et ideo Christus Dominus noster, unam esse manifestans sponsam suam et unitatis ejus sacramentum declarans ait: Qui non est mecum, adversus me est [d 1Kb] ; et qui non mecum colligit, spargit (Luc. XI, 23). Si enim nobiscum est Christus, haeretici autem non sunt nobiscum, pro certo adversus Christum sunt haeretici. [Col. 1167C] Et, si nos colligimus cum Christo, non colligunt autem nobiscum haeretici, sine dubio spargunt.

[1Kb] XV. Sed nec illud praetereundum est a nobis quod a vobis necessario dictum est, quod Ecclesia, secundum Canticum canticorum, hortus sit conclusus et [Col. 1168A] fons signatus, paradisus cum fructu pomorum (Cant. IV, 12, 13). Qui autem numquam in hunc hortum introierunt, neque paradisum a Deo creatore plantatum viderunt, quomodo de fonte qui intus inclusus [e 1Kb] est et divino sigillo signatus est, aquam vivam lavacri salutaris praebere alicui poterunt? Cum vero et arca Noe nihil aliud fuerit quam sacramentum Ecclesiae Christi, quae tunc, omnibus foris pereuntibus, eos solos servavit qui intra arcam fuerunt, manifeste instruimur ad Ecclesiae unitatem perspiciendam, quemadmodum et apostolus Petrus posuit dicens: Sic et vos [f 1Kb] similiter salvos faciet Baptisma (I Pet. III, 21), ostendens quoniam, quomodo [g 1Kb] qui cum Noe in arca non fuerunt, non tantum purgati et salvati [h 1Kb] per aquam non sunt, sed statim diluvio illo perierunt, sic et nunc [Col. 1168B] quicumque in Ecclesia cum Christo non sunt, foris peribunt, nisi ad unicum et salutare Ecclesiae lavacrum per poenitentiam convertantur [i 1Kb] .

[1Kb] XVI. Qualis vero error sit et quanta sit caecitas ejus qui remissionem peccatorum dicit apud synagogas haereticorum dari posse, nec permanet in fundamento unius Ecclesiae, quae semel a Christo supra petram solidata est, hinc intelligi potest quod soli Petro Christus dixerit: Quaecumque ligaveris super terram, erunt ligata et in coelis; et quaecumque solveris super terram, erunt soluta et in coelis (Matth. XVI, 19); et iterum in Evangelio quando in solos [j 1Kb] Apostolos insufflavit Christus dicens: Accipite Spiritum sanctum. Si [k 1Kb] cujus remiseritis peccata, remittentur illi; et si [Col. 1168C] cujus tenueritis, tenebuntur (Joan. XX, 22, 23). Potestas ergo peccatorum remittendorum Apostolis data est et Ecclesiis quas illi a Christo missi constituerunt, et episcopis qui eis ordinatione vicaria successerunt. Hostes autem unius catholicae Ecclesiae, in qua nos sumus, [Col. 1169A] et adversarii nostri, qui Apostolis successimus, sacerdotia sibi illicita contra nos vindicantes et altaria profana ponentes, quid aliud sunt quam Chore et Dathan et Abiron, pari scelere sacrilegi, et easdem quas et illi poenas daturi cum his qui sibi consentiunt, secundum quod etiam tunc illorum participes et fautores pari cum eis morte perierunt.

[1Kb] XVII. Atque ego in hac parte juste indignor ad hanc tam apertam et manifestam Stephani stultitiam, quod qui sic de episcopatus sui loco gloriatur et se successionem Petri tenere contendit, super quem fundamenta Ecclesiae collocata sunt, multas alias petras inducat et ecclesiarum multarum nova aedificia constituat, dum esse illic baptisma sua auctoritate defendit. Nam qui baptizantur complent sine dubio [Col. 1169B] Ecclesiae numerum. Qui autem baptisma eorum probat, de baptizatis et Ecclesiam illic esse confirmat. Nec intelligit obfuscari a se et quodam modo aboleri christianae petrae veritatem qui sic prodit et deserit unitatem. Judaeos tamen, quamvis ignorantia caecos et gravissimo facinore constrictos, zelum Dei Apostolus habere [a 1Kb] profitetur. Stephanus, qui per successionem cathedram Petri habere se praedicat, nullo adversus haereticos zelo excitatur, concedens illis non modicam sed maximam gratiae potestatem, ut dicat eos [b 1Kb] et asseveret per baptismi sacramentum sordes veteris hominis abluere, antiqua mortis peccata donare, regenaratione coelesti filios Dei facere, ad aeternam vitam divini lavacri sanctificatione reparare. [Col. 1169C] Qui sic magna et coelestia Ecclesiae munera haereticis concedit et tribuit, quid aliud [c 1Kb] agit quam communicat eis quibus tantum gratiae defendit ac vindicat. Et frustra jam dubitat in caeteris quoque consentire eis et particeps esse, ut et simul cum eis conveniat, et orationes pariter cum iisdem misceat, et altare ac sacrificium commune constituat.

[1Kb] XVIII. Sed in multum, inquit, proficit nomen Christi [Col. 1170A] ad fidem et baptismi sanctificationem, ut quicumque et ubicumque [d 1Kb] in nomine Christi baptizatus fuerit, consequatur statim gratiam Christi, quando huic loco breviter occurri possit et dici quoniam, si in nomine Christi valuit foris baptisma ad hominem purgandum in ejusdem Christi nomine valere illic potuit et manus impositio ad accipiendum Spiritum sanctum. Et incipient caetera [e 1Kb] quoque quae apud haereticos aguntur justa et legitima videri, quando in nomine Christi gerantur, secundum quod vos in epistola vestra exsecuti estis, non nisi in Ecclesia sola valere posse nomen Christi, cui uni concesserit Christus coelestis gratiae potestatem.

[3Kb] XIX. Quod autem pertinet ad consuetudinem refutandam, quam videntur opponere veritati, quis [Col. 1170B] tam vanus sit ut veritati consuetudinem praeferat, aut qui, perspecta luce, tenebras non derelinquat? Nisi si et Judaeos, Christo adventante, id est veritate, adjuvat in aliquo antiquissima consuetudo, quod, relicta [f 1Kb] nova veritatis via, in vetustate permanserint. Quod quidem adversus Stephanum vos dicere, Afri, potestis, cognita veritate, errorem vos consuetudinis reliquisse. Caeterum nos veritati et consuetudinem jungimus, et consuetudini Romanorum consuetudinem, sed veritatis opponimus, ab initio hoc tenentes quod a Christo et ab [g 1Kb] Apostolis traditum est. Nec meminimus hoc apud nos aliquando coepisse, cum semper istic observatum sit ut nonnisi unam Dei Ecclesiam nocemus, et sanctum Baptisma nonnisi sanctae [Col. 1170C] Ecclesiae computaremus. Plane, quoniam quidam de eorum baptismo dubitabant qui, etsi non ut nos Prophetas recipiunt, eosdem tamen Patrem et Filium [h 1Kb] nosse nobiscum videntur, plurimi simul convenientes in Iconio, diligentissime tractavimus et confirmavimus repudiandum esse omne omnino baptisma quod sit extra Ecclesiam constitutum.

[1Kb] XX. Ad illud autem quod pro haereticis ponunt, [Col. 1171A] et aiunt Apostolum dixisse, Sive per occasionem, sive per veritatem, Christus annuntietur (Philip., I, 18), ut respondeamus, ineptum est, quando manifestum sit Apostolum in epistola sua qua hoc dixit, neque haereticorum neque baptismi eorum mentionem fecisse, sed locutum esse de fratribus tantum, sive perfide secum loquentibus, sive in fide sincera perseverantibus, nec oporteat hoc longo tractatu excutere, sed ipsam satis sit epistolam legere, et quid Apostolus dixerit, de ipso Apostolo recognoscere.

[33Kb] XXI. Quid ergo, inquiunt, fiet de his qui ab haereticis venientes sine Ecclesiae baptismo admissi sunt? Si de saeculo excesserunt, in eorum numero habentur qui apud nos catechisati quidem sunt, sed prius quam baptizarentur obierunt, non modo dicunt [a 1Kb] emolumentum [Col. 1171B] veritatis et fidei, ad quam, relicto errore, pervenerant, etsi consummationem gratiae consecuti non sunt, morte praeventi. Qui autem adhuc in saeculo permanent baptizentur Ecclesiae Baptismo, ut remissionem peccatorum consequi possint, ne, per alienam praesumptionem, in pristino errore manentes, sine gratiae consummatione moriantur. Caeterum quale delictum est, vel illorum qui admittunt, vel eorum [Col. 1172A] qui admittuntur, ut non ablutis [b 1Kb] per Ecclesiae lavacrum sordibus, nec peccatis expositis, usurpata temere communicatione contingant corpus et sanguinem Domini, cum scriptum sit: Quicumque ederit panem aut biberit calicem Domini indigne, reus erit corporis et sanguinis Domini (I Cor. XI, 27).

[2Kb] XXII. Nos etiam illos quos hi qui prius in Ecclesia catholica episcopi fuerant, et postmodum sibi potestatem clericae ordinationis assumentes baptizaverunt, pro non baptizatis habendos judicavimus. Et hoc apud nos observatur, ut quicumque ab illis tincti ad nos veniunt, tamquam alieni et nihil consecuti, unico et vero Ecclesiae catholicae Baptismo apud nos baptizentur et lavacri vitalis regenerationem consequantur. Et tamen multum interest inter eum qui invitus et necessitate [Col. 1172B] persecutionis coactus succubuit, et illum qui sacrilega voluntate audax contra Ecclesiam rebellat, vel in Patrem et Deum [c 1Kb] Christi et totius mundi conditorem impia voce blasphemat. Et non pudet Stephanum hoc asserere, ut per eos [d 1Kb] qui, cum ipsi in omnibus peccatis sint constituti, dicat posse remissionem peccatorum dari, quasi possit esse in domo mortis lavacrum salutis!

[1Kb] XXIII. Ubi ergo erit quod scriptum est: Ab aqua [Col. 1173A] aliena abstine te et a fonte alieno ne biberis (Prov. IX, 19, juxt. LXX), si relicto Ecclesiae fonte signato, alienam aquam pro tua suscipis et profanis fontibus Ecclesiam polluis? Quando enim baptismo haereticorum communicas, quid aliud quam de voragine et coeno illorum bibis, et ipse Ecclesiae sanctificatione purgatus, alienarum sordium contactibus inquinaris? Nec metuis judicium Dei haereticis testimonium contra Ecclesiam perhibens, cum scriptum sit: Falsus testis non erit impunitus (Prov. XIX, 5). Quin immo, tu haereticis omnibus pejor es: nam, cum inde multi, cognito errore suo, ad te veniant ut Ecclesiae verum lumen accipiant, tu venientium errores adjuvas, et, obscurato lumine ecclesiasticae veritatis, tenebras haereticae noctis accumulas. Cumque se illi in peccatis [Col. 1173B] esse et nihil gratiae habere se, ac propterea ad Ecclesiam venire fateantur, tu eis remissionem peccatorum subtrahis, quae in baptismo datur, dum dicis eos jam baptizatos et extra Ecclesiam Ecclesiae gratiam consecutos. Nec intelligis animas eorum de manu tua exquiri cum judicii dies venerit, qui sitientibus Ecclesiae potum negasti, et volentibus vivere causa mortis fuisti. Et insuper indignaris.

[18Kb] XXIV. Vide qua imperitia reprehendere audeas eos qui contra mendacium pro veritate nituntur. Quis enim justius indignari contra alterum debuit? utrumne qui hostes Dei asserit, an vero qui adversus eum qui hostes Dei asserit [a 1Kb] pro Ecclesiae veritate consentit [b 1Kb] ? Nisi quod imperitos etiam animosos atque iracundos esse manifestum [Col. 1173C] est, dum per inopiam consilii et sermonis ad iracundiam [Col. 1174A] facile vertuntur, ut de nullo alio magis quam de te dicat Scriptura divina: Homo animosus parat lites, et vir iracundus exaggerat peccata (Prov. XXIX, 22). Lites enim et dissensiones quantas parasti per Ecclesias totius mundi? Peccatum vero quam magnum tibi exaggerasti, quando te a tot gregibus scidisti! Excidisti enim te ipsum. Noli te fallere; siquidem ille est vere schismaticus qui se a communione ecclesiasticae unitatis apostatam fecerit: dum enim putas omnes a te abstineri posse, solum te ab omnibus abstinuisti. Nec te informare ad regulam veritatis et pacis vel Apostoli praecepta potuerunt monentis et dicentis: Obsecro ergo vos ego vinctus in Domino, digne ambulare vocatione qua vocati estis, cum omni humilitate sensus et lenitate, cum patientia sustinentes [Col. 1174B] invicem in dilectione, satis agentes servare unitatem spiritus in conjunctione pacis; unum corpus, et unus spiritus, sicut vocati estis in una spe vocationis vestrae. Unus Dominus, una fides, unum baptisma, unus Deus et pater omnium, qui super omnes, [c 1Kb] et per omnia, et in omnibus nobis (Eph. IV, 1-6).

[25Kb] XXV. Haec Apostoli mandata et monitasalutaria [d 1Kb] quam diligenter Stephanus implevit, humilitatem sensus et lenitatem primo in loco servans. Quid enim humilius aut lenius quam cum tot episcopis per totum mundum dissensisse, pacem cum singulis vario discordiae genere rumpentem, modo cum Orientalibus, quod nec vos latere confidimus, modo vobiscum, qui in Meridie estis; a quibus legatos episcopos [Col. 1174C] patienter satis et leniter suscepit, ut eos nec ad [Col. 1175A] sermonem saltem colloquii communis admitteret, adhuc insuper, dilectionis et charitatis memor, praeciperet fraternitati universae ne quis eos in domum suam reciperet, ut venientibus, non solum pax et communio, sed et tectum et hospitium negaretur. Hoc est servasse unitatem spiritus in conjunctione pacis, abscindere se a charitatis unitate, et alienum se per omnia fratribus facere, et contra sacramentum et fidem contumacis furore discordiae rebellare. Apud talem potest esse unum corpus et unus spiritus, apud quem fortasse ipsa anima una non est sic lubrica et mobilis et incerta? Sed quantum ad illum pertinet, relinquamus. Excutiamus potius id de quo maxima quaestio est. Qui contendunt ab haereticis baptizatos sic recipi oportere tamquam legitimi [Col. 1175B] baptismi gratiam consecutos, unum nobis atque illis baptisma dicunt esse et in nullo discrepare. Sed quid ait apostolus Paulus? Unus Dominus, una fides, [Col. 1176A] unum baptisma, unus Deus (Ephes. IV, 5). Si unum atque idem est cum nostro baptisma haereticorum, sine dubio et fides una est. Si autem fides una est, utique et Dominus unus est. Si Dominus unus est, consequens est dicere quia unus est. Si autem haec unitas, quae separari omnino et dividi non potest, etiam apud haereticos ipsa est, quid ultra contendimus, ut quid illos haereticos et non christianos vocamus? Porro, cum nobis et haereticis nec Deus unus sit, nec Dominus unus, nec una Ecclesia, nec fides una, sed nec unus spiritus, aut corpus unum, manifestum est nec baptisma nobis et haereticis commune esse posse, quibus nihil est omnino commune. Et tamen non pudet Stephanum talibus adversus Ecclesiam patrocinium praestare et propter haereticos [Col. 1176B] asserendos fraternitatem scindere, insuper et Cyprianum pseudo-christum et pseudo-apostolum et dolosum operarium dicere. Qui omnia in se esse conscius [Col. 1177A] praevenit, ut alteri ea per mendacium objiceret quae ipse ex merito audire deberet. Bene te valere omnibus nobis cum universis qui in Africa sunt episcopis [Col. 1178A] et cunctis clericis et omni fraternitate universi optamus, ut perpetuo unanimes et unum sentientes habeamus nobiscum etiam de longinquo adunatos.



[DE REBAPTISMATE.]




[Col. 1177]
PROLEGOMENA DE AUCTORE ANONYMO LIBRI DE REBAPTISMATE.



ARTICULUS I. Quis auctor operis, et quo saeculo floruerit?
[Col. 1177B]

Liber de Rebaptismate, inquit vir doctus [(1) 1Kb] , a nonnullis tribuitur Ursino monacho, quem Gennadius adversus eos, qui rebaptizabant saeculo IV, scripsisse testatur [(2) 1Kb] . Quae Ursini monachi libro contineri ait Gennadius, ea in hac de Rebaptismate pertractatione non difficile est animadvertere. Nihil enim aliud agit auctor, quicumque tandem ille sit, nisi ut eos qui in haeresi baptizati sunt non rebaptizandos, sed ad saniorem fidem conversis manus imponendas esse vincat. Sed Ursinus libelli hujus auctor videri non potest, nisi episcopus fuisse tertio saeculo dicatur. Episcopum se esse noster ille Scriptor diserte declarat. [Col. 1177C] »Siquidem per nos baptisma tradetur,« inquit [(3) 1Kb] »integre et solemniter, et per omnia quae scripta sunt adsignetur, atque sine ulla ullius rei separatione tradatur; aut si a minore clero per necessitatem traditum fuerit, eventum exspectemus, ut aut suppleatur a nobis, aut a Domino supplendum reservetur.« Occurrunt in eodem Scriptore saeculi tertii perspicuae notae. Sic enim de tota illa controversia loquitur, ut eam recens exortam esse, et adhuc vigere indicet. Ait enim [(4) 1Kb] , Monstri simile esse episcopos talia scandala cogitare: propositum sibi esse turbulentis hominibus ut vel nunc suum negotium agere incipiant persuadere. In ipso loco illo, qui a Baluzio objicitur, utile esse statuit [(5) 1Kb] : »tot annorum totque Ecclesiarum, itemque Apostolorum et episcoporum [Col. 1177D] auctoritati cum bona ratione acquiescere, cum sit maximum incommodum atque dispendium sanctissimae [Col. 1178B] matris Ecclesiae adversus prisca consulta post tot saeculorum tantam seriem nunc primum repente ac sine ratione insurgere.« Colligi ex his verbis non debet auctorem saeculo quarto vixisse, sed tantummodo eum in exaggerando non valde timidum fuisse. Nam praeterquam quod ne quarto quidem saeculo sine absurda exaggeratione objicere potuit tot saeculorum tantam seriem, certe conceptis verbis declarat tunc primum controversiam de Baptismo haereticorum exarsisse; quod saeculo tertio proprie congruit. Quin etiam Cyprianum ipsum, tacito nomine, ut adhuc viventem et diversas partes auctoritate sua tuentem oppugnat. Statuit enim [(6) 1Kb] ejusmodi »Controversiarum nullum esse fructum, nisi ut unus homo, quicumque ille est, magnae prudentiae et constantiae esse [Col. 1178C] apud quosdam leves homines inani gloria praedicetur, et haereticorum stupore praeditus, quibus hoc unum solatium est, si non soli peccare videantur, errores et vitia universarum ecclesiarum correxisse apud simillimos sui et compares celebretur.« Quis Cypriano tam indignis modis convitiatus fuisset, postquam maculam erroris, quem non sine summa animi moderatione in re nondum decisa defenderat, martyrio abstersit, ejusque nominis, refrigerato contentionis aestu, summa exstitit in omnibus Ecclesiis celebritas?

Quae de hujus anonymi scriptoris aetate hactenus edisseruit vir clarissimus Maranus, aliis quoque doctrina et eruditione praestantibus jam pridem probata noscuntur. Rigaltius, qui primus inter notas ad opera [Col. 1178D] S. Cypriani hunc tractatum edidit, usus apographo Sirmondiano ex veteri codice monasterii S. Remigii descripto, censuit [(7) 1Kb] auctoris esse ab aevo Cypriani parum distantis. Rigaltium secutus est Cyprianicorum [Col. 1179A] editor Oxoniensis [(1) 1Kb] . Caveus item ejusmodi quaestionem semel, iterumque discutiens [(2) 1Kb] adduci non potuit, ut alteri sententiae calculum adjiceret. Sed caeteris multo acrius rem investigasse videtur Tillemontius [(3) 1Kb] ; qui eo usque demum processit, ut non solum vivente adhuc Cypriano, sed etiam contra ipsummet episcopum Carthaginiensem scriptum opus definiret. Haec est quoque sententia Cl. Gallandii [(4) 1Kb] , cui jam praeluxere doctissimi duumviri Tillemontius et Ceillierus [(5) 1Kb] .



ARTICULUS II. Analysis hujus opusculi.

Ab initio dilucide proponit statum quaestionis; deinde observat [(6) 1Kb] : »Nonnulla super hac nova quaestione scripta aut rescripta esse, quibus utraque pars [Col. 1179B] ad destruenda aliena summo studio nitebatur.« Hinc doctissimus Ceillierius merito colligit auctorem hunc eo tempore scripsisse, quo plura jam scripta pro et contra baptismum haereticorum exarata fuerant. »In quo genere,« pergit anonymus, »quaestionis, ut mihi videtur, nulla omnio potuisset controversia aut disceptatio emergere, si unusquisque nostrum contentus venerabili Ecclesiarum omnium auctoritate et necessaria humilitate nihil innovare gestiret, cum locum contradictioni non quemlibet animadverteret. Namque omne, quod et anceps et ambiguum et in diversis sententiis prudentium et fidelium virorum constitutum est, si contra priscam et memorabilem cunctorum emeritorum sanctorum et fidelium solemnissimam [Col. 1179C] observationem judicatur, damnari utique debet.«

Postea, § 2, discutiens quaestionem, duo baptismata distinguit, unum aquae, et alterum Spiritus Sancti secundum verba S. Joannis Baptistae (Matth. III, 11; Marci I, 7; Luc. III, 16; Joa. I, 27), qui post me venit, fortior me est, cujus ego non sum dignus corrigiam calceamenti solvere, ipse vos baptizabit in Spiritu sancto et igni. Et Jesus Christus ipsemet dixit: Joannes quidem baptizavit aqua, vos autem baptizabimini Spiritu sancto non post multos hos dies. Cornelius recepit baptismum Spiritus sancti, antequam recepisset illum aquae (Act. I, 4, 5.); et econtra Apostoli baptizati in aqua fuere longo tempore, antequam recepissent Spiritum sanctum [(7) 1Kb] . Utitur hic auctor [Col. 1179D] anonymus hisce exemplis ad ostendendum, quod etsi unum aut alterum horum duorum baptismatum ordinarie conjungi soleant, nihilominus tamen baptismus [Col. 1180A] aquae non cesset conferre gratiam, licet ab impositione manuum specialiter ad conferendum Spiritum sanctum instituta separatus sit. »Nam dubitari non potest,« inquit anonymus [(8) 1Kb] »quod hodierno quoque die usu venit, ut plerique post baptisma sine impositione manuum episcopi de saeculo exeant, et tamen pro perfectis fidelibus habeantur . . . . . Aut si dicas,« pergit Anonymus, »hujusmodi hominem salvum non posse fieri, omnibus episcopis salutem adimimus, quos ita periculis quam certissimis adstringis, ut omnibus hominibus, qui sub cura eorum agunt, et hac atque illac dispersis regionibus ipsorum infirmantur; per semetipsos subvenire debeant; quia caeteri homines minores clericis, qui periclitantur, hoc idem praestare non possint: ne sanguis eorum, qui vacui de [Col. 1180B] saeculo exisse videbuntur, de manu episcoporum necesse habeat requiri.« Exinde concludit, quod quando baptismus in nomine Jesu praecesserit, per solam manus impositionem episcopi possit ejusmodi homini poenitenti ac credenti etiam Spiritus sanctus tribui, quin necesse sit quaeri quale illud baptisma fuerit, quod in nomine Jesu Christi consecutus est [(9) 1Kb] . Ascribit eamdem efficaciam baptismo Spiritus sancti sine illo aquae, hoc nixus fundamento, quia virtus nominis Jesu Christi tanta est, »ut super quemcumque hominum baptismate invocata,« ad salutem assequendam non modicam »praerogativam praestare possit . . . . « Et ille, in quo, cum baptizaretur, »invocatum esset in nomine Jesu, licet in aliquo errore« aut peccato detineretur,« si errorem suum corrigat, [Col. 1180C] fidei veritatem agnoscat, et omnem labem praeteritae conversationis abscindat, et ad Ecclesiam, et ad episcopum veniat, impositionem manuum ipsius recipiat, accipiat Spiritum sanctum, quin invocationis« illius praecedentis nominis Jesu legitime celebratae ceremoniae fructum amittat, quae tamen sola non sufficit ad salutem, quae autem incipit habere efficaciam et virtutem »correctione erroris et agnitione veritatis, et abscissa omni labe praeteritae conversationis, et accedente, quod deerat, supplemento« per impositionem manuum. Probat assertum hoc exemplo apostolorum [(10) 1Kb] , qui postquam Christum deseruerunt, atque fidem abnegarunt, non cessabant baptizare; ait dein, § 10, quod »baptismus ab episcopis pessimae conversationis, aut prave sentientibus aut [Col. 1180D] imperitioribus« collatus, sit bonus et integer; tam magna virtus, »operationibus divinis est propria [(11) 1Kb] .« Adjungit dein, § eodem: »Cum salus nostra in baptismate Spiritus, quod et plerumque cum baptismate aquae conjunctum est, sit constituta, siquidem per nos baptisma tradetur integre et solemniter, et per omnia, quae scripta sunt, assignetur, atque sine illius [Col. 1181A] rei separatione tradatur; aut si a minore clerico per necessitatem traditum fuerit,« eventum exspectemus, ut aut suppleatur a nobis, aut a Domino supplendum reservetur; si vero ab alienis traditum fuerit, ut potest hoc negotium et ut admittit, corrigatur: quia Spiritus sanctus extra Ecclesiam non sit, fides quoque non solum apud haereticos, verum etiam apud eos qui in schismate constituti sunt, sana esse non possit. Idcircoque poenitentiam agentibus correctisque per doctrinam veritatis et per fidem ipsorum, quae postea emendata est purificato corde eorum, tantummodo baptismate spirituali, id est, manus impositione episcopi, et Spiritus sancti subministratione, subveniri debeat; signum quoque fidei integrum hoc modo et hac ratione tradi in Ecclesia merito consuevit, [Col. 1181B] ne invocatio nominis Jesu, quae aboleri non potest, contemptui a nobis videatur habita: quod utique non oportet; quamquam talis invocatio, si nihil eorum, quae memoravimus secutum fuerit, ab operatione salutis cesset ac vacet. Dicente enim Apostolo unum esse baptisma (Ephes., IV, 5), necesse est invocatione nominis Jesu perseverante; quia non potest a quoquam hominum, quae semel invocata est, auferri.

Postea exponit baptisma sanguinis a Jesu Christo designatum [(1) 1Kb] hisce verbis: »Baptizari habeo aliud autem baptisma« (Luc., XII, 50). »Hoc in loco« ait noster Anonymus [(2) 1Kb] »non ut secundum baptisma, ac si sint duo baptismata, Christus significat, sed alterius quoque speciei baptisma ad eamdem salutem concurrens [Col. 1181C] donatum nobis esse demonstrat. Quas utrasque species ab ipso Domino nostro primum initiari et sanctificari oportebat, ut nobis quoque alterutra sive utraque species unum hoc duplex salutiferum, atque honorificum baptisma praestaret; et viae quaedam unius baptismatis sic nobis patefierent, ut aliquando impune aliqua illarum deesset, sicut in verbum audientibus Martyribus impune aquae baptisma deest,« quos tamen certi sumus, si quid laxamenti habeant, etiam aqua solitos baptizari: »Itemque illis, qui legitimi sunt fideles effecti, impune deest baptisma sanguinis proprii; quia baptizati in nomine Christi, redempti sunt pretiosissimo sanguine Domini, cum utraque haec ex uno atque eodem fonte procedant flumina Baptismatis dominici . . . quae primum apparuerunt in [Col. 1181D] Domini passione, cujus de latere perforato lancea militari sanguis et aqua manavit, ut emitteret duo flumina diversae speciei, sed tamen ejusdem ac singulare latus, ita ut impleatur Spiritu sancto, quicumque credens biberit ex utroque flumine. Haec enim de fluminibus his loquens ostendebat Dominus significans Spiritum sanctum. Inde est, quod S. Joannes apostolus haec simul conjungens dicat«: Tres testimonium perhibent Spiritus, et aqua, et sanguis. Et isti [Col. 1182A] tres unum sunt (I Joan, V, 6) [(3) 1Kb] . Ut ex illis colligamus et aquam praestare Spiritum solitum, et sanguinem proprium hominibus praestare Spiritum solitum, et ipsum quoque Spiritum praestare Spiritum solitum [(4) 1Kb] .



ARTICULUS III. Observationes quaedam in hunc tractatum, atque ejusdem editiones.

Haec summa hujus opusculi de Rebaptismate capita, quod ex professo exaratum fuisse videtur ad defendendam sancti Stephani I Papae sententiam quoad validitatem baptismatis ab haereticis collati, notatu digniora in hoc tractatu sequentia nobis sunt visa. Primo, quod credat martyrium inutile esse haereticis, [Col. 1182B] atque iis qui sanguinem suum pro nomine Jesu Christi profundunt sine charitate, id est, extra Ecclesiam [(5) 2Kb] . Secundo: quod martyrium in communione Ecclesiae toleratum et meritum fidei, et charitatis consequatur [(6) 1Kb] . Tertio: quod liber, qui inscribitur Praedicatio sancti Pauli [(7) 1Kb] exaratus fuerit a discipulis Simonis magi; quodque hi haeretici, ad imitationem sui capitis »eos, qui sunt simpliciores aut curiosiores fallere cupiunt asserendo se solos integrum atque perfectum, non sicuti nos mutilatum [Col. 1183A] et decurtatum baptisma tradere, quod taliter dicuntur assignare, ut quam mox in aquam descenderunt, statim super aquam ignis appareat;« quia falso docent baptismum Jesu concomitari debere ignem materialem [(1) 1Kb] .

Ex eodem auctore anonymo discimus, sua aetate miracula patrata fuisse, atque ab ipsis etiam haereticis. Ait enim [(2) 1Kb] : »Quas virtutes non dubie tunc illi sub nomine Christi socient; in quo nomine videntur quidam etiam modo quasdam virtutes facere et falso prophetare.«

Praeterea occurrunt in hoc opusculo quaedam sententiae non satis exactae: sic exempli gratia scribit § 4 et § 14. »Nondum erat Spiritus sanctus, quia Jesus non erat clarificatus [(3) 1Kb] .« Et paulo post [Col. 1184A] ait [(4) 1Kb] quod »Spiritus sanctus voluntate Dei, non propria de coelo descenderit. Tandem quod baptismus Spiritus sancti sit major baptismo aquae [(5) 1Kb] . Anonymi tractatus de Rebaptismate primam lucem aspexit anno 1648 inter opera Cyriani a Nicolao Rigaltio Lutetiae Parisiorum impressa, postea in omnibus subsequentibus operum Cyprianicorum editionibus recusus, atque bibliothecae veterum Patrum ab Andrea Gallandio adornatae, tom. III, a pag. 362-371, Venetiis, 1767, insertus, qui et eidem tractatui eruditas notas subjunxit. LUMPER.




[Col. 1183]
[1Kb] ANONYMI LIBER DE REBAPTISMATE. NON DEBERE DENUO BAPTIZARI QUI SEMEL IN NOMINE DOMINI JESU CHRISTI SINT TINCTI. (C,G,S)

[Col. 1183C] [2Kb] I. Animadverto quaesitum apud fratres quid potius observari oportet in personam eorum qui in haeresi quidem, sed in nomine Dei nostri Jesu Christi sint tincti; postmodum inde digressi, et suppliciter ad Ecclesiam Dei advolantes, totis praecordiis poenitentiam agerent; et erroris sui damnationem nunc demum intelligentes auxilium salutis ab ea implorarent; utrum vetustissima consuetudine ac traditione ecclesiastica, post illum quod foris quidem sed (2) in nomine Jesu Christi Domini nostri accceperuut Baptisma, tantummodo imponi eis manum ab episcopo ad accipiendum Spiritum sanctum sufficeret, et haec manus impositio signum fidei iteratum atque consummatum [Col. 1184C] eis praestaret: an vero etiam iteratum Baptisma his necessarium esset, tamquam nihil habituris si hoc quoque adepti ex integro non fuissent, perinde ac si numquam baptizati in nomine Jesu Christi forent. Ideoque nonnulla super hac nova quaestione scripta aut rescripta esse jactabantur, quibus utraque pars ad destruenda aliena summo studio nitebatur. In quo genere quaestionis, ut mihi videtur, nulla omnino potuisset controversia aut disceptatio emergere, si unusquisque nostrum contentus venerabili Ecclesiarum omnium auctoritate et necessaria humilitate nihil innovare gestiret, cum locum contradictioni non quemlibet animadverteret. Namque [Col. 1185A] omne quod et anceps et ambiguum et in diversis sententiis prudentium ac fidelium virorum constitutum est, si contra priscam et memorabilem cunctorum emeritorum sanctorum et fidelium solemnissimam observationem judicatur, damnari utique debet, cum in re olim composita et ordinata quodcumque est illud quod contra Ecclesiarum quietem atque pacem in medium producatur nihil (praeter) discordias et simultates et schismata allaturum: ubi nullus alius fructus reperiatur nisi hic solus, ut unus homo, quicumque ille est, magnae prudentiae et constantiae esse apud quosdam leves homines inani gloria praedicetur, et haereticorum stupore praeditus, quibus hoc unicum perditionis solatium est si non soli peccare videantur, errores et vitia universarum Ecclesiarum [Col. 1185B] correxisse apud simillimos sui et compares celebretur. Haereticorum enim omnium hoc studium atque propositum est, sanctissimae matris nostrae Ecclesiae ejuscemodi et plurimas quantas calumnias nectere, et invenisse aliquid quod ei crimini vel etiam leviter dari posset summam gloriam ducere. Quod cum nullum sanae mentis fidelium tenere, vel maxime nullum omnino in quocumque clero constitutum, ac multo magis episcoporum, audere deceat; monstri simile est ipsos episcopos talia scandala cogitare et turpitudinem matris Ecclesiae, si quam putant in hoc negotio esse, contra praeceptum legis et omnium Scripturarum nimis irreverenter cum ipsa ipsorum turpitudine et periculo non vereri detegere, quamquam nulla sit in hoc nisi in errore ipsorum illorum turpitudo [Col. 1185C] Ecclesiae. Itaque deterius delinquitur ab hominibus ejusmodi, si id quod in observatione antiquissima ab iis tamquam non recte fiat reprehenditur, et ab his qui ante nos fuerunt, tum etiam a nobis recte observatum esse et observari manifeste ac fortiter ostendatur; ita ut etsi paribus argumentis ex utraque parte congrederemur, tamen quia non poterat id quod innovabatur sine dissensione fratrum et damno ecclesiastico consistere, utique non debeat contra fas, quod aiunt, et nefas, id est contra bonum et aequum, Ecclesiae matri quasi macula temere infligi, eisque qui hoc attentarent audaciae hujus atque impietatis ignominia merito deberet adscribi. Sed quoniam non est in nostra potestate ut secundum praeceptum Apostoli (I Cor. I, 10) idipsum dicamus [Col. 1185D] omnes, neve sint in nobis schismata; tamen in quantum possumus connitimur hujus tractatus statum demonstrare, et turbulentis hominibus ut vel nunc suum negotium agere incipiant persuadere, consecuturis plurimum etiam nobis, si hoc quoque consilio sano [Col. 1186A] tandem voluerint adquiescere. Et ideo quaecumque sanctarum Scripturarum ad hanc partem pertinentia sunt capitula necessario in unum congeremus, et quae videntur esse diversa aut varia, quantum poterit, manifeste inter se conglutinabimus, et utilitatem ac commodum singulorum pro mediocritate nostra examinabimus, ut accendi in Ecclesia formam et consuetudinem saluberrimam atque pacificam universis fratribus insinuemus.

[1Kb] II. Igitur aggredientibus tractatum salutaris et novi, hoc est spiritalis et evangelici Baptismatis, in primis occurrit notissima omnibus praedicatio celebrata atque coepta ab Joanne Baptista, qui aliquantum desciscens a lege, id est Moysis antiquissimo baptismate, et viam novae et verae gratiae praesternens, et [Col. 1186B] baptismate quod interim exercebat aquae et poenitentiae sensim aures Judaeorum praeveniebat et occupabat spiritalis Baptismatis futuri annuntiatione, adhortans eos et dicens: Qui post me venit fortior me est, cujus ego non sum dignus corrigiam calceamenti solvere. Ipse vos baptizabit in Spiritu sancto et igni (Matth. III, 11; Marc. I, 7; Luc. III, 16; Joan. I, 27). Propter quod nobis quoque hujus sermonis orsus hinc incipere debebit. Nam et Dominus hanc eamdem vocem Joannis post suam resurrectionem in Actis Apostolorum confirmans, praecepit eis ab Hierosolymis non discedere, sed expectare illam promissionem Patris quam audistis a me: quia Joannes quidem baptizavit aqua, vos autem baptizabimini Spiritu sancto, non post multos hos dies [Col. 1186C] (Act. I, 4, 5). Itemque Petrus eadem verba Domini percensuit, rationem pro se apud Apostolos reddens dicendo: Cum autem inciperem loqui ego, irruit Spiritus sanctus super eos, sicut et super nos in principio; et recordatus sum sermonem Domini sicut dicebat: Joannes quidem baptizavit aqua, vos autem baptizabimini Spiritu sancto. Si ergo aequale donum dedit eis sicut et nobis credentibus Dominum Jesum Christum, ego quis eram, qui possem prohibere Domino (Act. XI, 15-17)? Et iterum: Viri fratres, scitis quia a diebus antiquis in nobis Deus elegit per os meum audire Gentes verbum Evangelii, et credere: et qui corda novit Deus testimonium perhibuit, dans eis Spiritum sanctum sicut et nobis (Act. XV, 7, 8). Ac propterea hujus sententiae quae sit vis et potestas, considerare debemus. Ait enim [Col. 1186D] Dominus eis qui postmodum baptizari haberent, quia crederent baptizandos esse, non quemadmodum a se in aqua in poenitentiam, sed in Spiritu sancto. De qua praedicatione cum utique nemo nostrum possit ambigere, manifestum est qua ratione homines in [Col. 1187A] Spiritu sancto baptizati sint. Nam et proprie in ipso solo sancto Spiritu baptizati sunt qui crediderunt, quia Joannes discrevit et dixit, dicens se quidem in aqua baptizare, venturum autem qui in Spiritu sancto baptizet gratia et virtute Dei sunt et hoc et occulta largiente et operante, nihilominus autem etiam in Baptismate spiritus et aquae, praeterea etiam in Baptismate spiritus in sanguine proprio uniuscujusque, sicut declarant nobis sanctae Scripturae, quarum per singula quaeque eorum quae enarrabimus afferemus perspicuas probationes.

[1Kb] III. Ad quae forte tu, qui novum quid inducis, continuo impatienter respondeas, ut soles, dixisse in Evangelio Dominum: Nisi quis denuo natus fuerit ex aqua et Spiritu, non potest introire in regnum coelorum [Col. 1187B] (Joan. III, 3, 5). Ex quo manifeste apparet, illi Baptisma solum prodesse, cui possit etiam Spiritus sanctus inesse: super ipsum enim Dominum, cum baptizaretur, Spiritum sanctum descendisse, factumque ejus atque dictum pariter congruere, nec alia ulla ratione mysterium istud posse consistere. Cui responso nemo nostrum adeo ita insanus reperitur aut contumax, ut audeat contra fas aut contra verum contradicere; scilicet rebus integris et omni modo ita in Ecclesia gerundis et secundum disciplinae ordinem perpetuo a nobis observandis. Sed si in eodem Novo Testamento haec quae in isto negotio deprehendimus adunata, nonnumquam reperiantur quodam modo divisa ac separata et proinde disposita atque si sint singula; videamus utrum possint esse aliquando etiam [Col. 1187C] singulariter solitaria, quasi non sint mutila, sed tamquam integra atque perfecta. Nam cum per manus impositionem episcopi datur unicuique credenti Spiritus sanctus, sicut Apostoli circa Samaritanos post Philippi Baptisma manum eis imponendo fecerunt, et hac ratione Spiritum sanctum in eos contulerunt (quod ut fieri posset, ipsi pro eis oraverunt; nondum enim super quemquam eorum descenderat Spiritus, tantum autem baptizati erant in nomine Domini Jesu) Dominus quoque noster post resurrectionem, cum insufflasset et dixisset Apostolis suis: Accipite Spiritum sanctum (Joan. XX, 22), ita demum largitus eis Spiritum sanctum.

[1Kb] IV. Cum ita invenitur, quid tibi, frater, videtur? Si quis non ab episcopo baptizatus, ita ut si in continenti etiam manus ei imponatur, priusquam tamen [Col. 1187D] accipiat Spiritum sanctum fuerit defunctus, [Col. 1188A] utrum censeas salutem percepisse eum, nec ne: quoniam quidem et ipsi Apostoli et discipuli, qui etiam alios baptizabant, qui etiam a Domino baptizati, non statim Spiritum sanctum acceperint qui nondum erat, quia Jesus nondum fuerat clarificatus (Joan. VII, 39): sed post resurrectionem ejus nec modicum intervallum temporis quo id gestum est, intercesserit. Sicuti et cum baptizati sunt a Philippo Samaritani, donec Samariam rogati ab Hierusalem Apostoli descenderent ad illos, ut eis manum imponerent et Spiritum sanctum per manus impositionem in eos conferrent: quoniam illo intervallo temporis aliquis eorum non adeptus Spiritum sanctum, morte potuit intercipi, et defraudatus gratia Spiritus sancti defungi. Quod hodierna quoque die non potest [Col. 1188B] dubitari esse usitatum et evenire solitum, ut plerique post Baptisma sine impositione manus episcopi de saeculo exeant, et tamen pro perfectis fidelibus habentur. Sicuti Aethiops eunuchus cum rediret ab Hierusalem et legeret prophetam Esaiam et haesitarat, suggerente Spiritu, audita veritate a Philippo diacono credidit et baptizatus est (Act. VIII): et cum ascendisset de aqua, Spiritus Domini rapuit Philippum, et non vidit eum jam nunc amplius eunuchus. Abibat enim viam suam gaudens quoniam, ut animadvertis, imposita ei manus non est ab episcopo ut Spiritum sanctum acciperet. Quod si hoc admittis et salutare esse credis, nec opinioni omnium fidelium refragaris, necesse est confitearis, proinde autem atque que hoc latius tractatu procedit, etiam illud aliud [Col. 1188C] latius posse consistere: id est, ut per solam manus impositionem episcopi, quia Baptisma in nomine Jesu Christi Domini nostri praecessit, possit alio homini poenitenti atque credenti etiam Spiritus sanctus tribui; quoniam eos qui in Christum credituri essent, Scriptura sancta praedixit: Oportere in Spiritu baptizari: ita ut et hi quoque non videantur minus aliquid habere quam illi qui perfecti sunt christiani, ne necesse sit quaeri quale illud baptisma fuerit quod in nomine Jesu Christi sunt consecuti. Nisi forte in illo quoque superiore tractatu circa eos qui tantummodo in nomine Christi Jesu baptizati fuerint, statuas etiam sine Spiritu sancto posse salvos fieri, aut non hac sola ratione, sed si per manus impositionem episcopi Spiritum sanctum consuesse praestari, aut etiam non episcopum dicas [Col. 1188D] Spiritum sanctum solitum esse largiri.

[Col. 1189A] [1Kb] V. Quod si ita est, et potest aliquid horum eveniens salutem homini credenti non praeripere, tu quoque ipse annuis quoniam modo dimidiatum et non ut contendis, consummatum mysterium fidei, qua necessitas intervenit, salutem adimere non posse credenti et poenitenti homini. Aut si dicis hujusmodi hominem salvum non posse fieri, omnibus episcopis salutem adimimus, quos ita periculis quam certissimis astringis ut omnibus hominibus qui sub cura eorum agunt, et hac atque illac dispersis regionibus ipsorum infirmantur, per semetipsos subvenire debeant; quia caeteri homines minores clericis qui periclitantur, hoc idem praestare non possint: ne sanguis eorum qui vacui de saeculo exisse videbuntur, de manu episcoporum necesse habeat requiri. Porro autem, ut non ignoratis, credentibus hominibus [Col. 1189B] invenitur Spiritus sanctus a Domino datus sine Baptismate aquae, sicut Actis Apostolorum continetur in hunc modum: Adhuc loquente Petro verba haec, irruit Spiritus sanctus super omnes qui audiebant verbum: et obstupefacti sunt qui erant ex circumcisione fideles quotquot simul venerant cum Petro, quia et super Gentes donum Spiritus sancti effusum est. Audiebant enim eos loquentes linguis suis, et magnificabant Deum. Tunc respondit Petrus: Numquid aliquis aquam prohibere potest ut non baptizentur isti qui Spiritum sanctum acceperunt sicut et nos? Et praecepit eos baptizari in nomine Jesu Christi (Act. X, 44-48). Sicut etiam idem Petrus postmodum de eisdem Gentibus plenissime docuit nos dicens: Et nihil discrevit inter nos et ipsos, fide emundatis cordibus eorum (Act. XV, 9). Atque hoc [Col. 1189C] non erit dubium in Spiritu sancto homines posse sine aqua baptizari, sicut animadversis baptizatos hos prius quam aqua baptizarentur, ut satisfieret et Joannis et ipsius Domini praedicationibus: quandoquidem et sine manus impositione Apostolorum et sine lavacro, quod postea adepti sunt, gratiam repromissionis acceperint: et sic paulo ante emundatis cordibus eorum, Deus per fidem ipsorum etiam remissionem peccatorum simul eis largitus sit, ut hoc solum eis Baptisma subsequens praestiterit, ut invocationem quoque nominis Jesu Christi acciperent, ne quid eis deesse videretur ad integritatem ministerii et fidei.

[1Kb] VI. Quod etiam e contrario latere tractatus hujus sunt consecuti ipsi illi discipuli Domini nostri, super quos jampridem baptizatos postremo die Pentecostes [Col. 1189D] supervenit Spiritus sanctus, voluntate Dei quidem, non sua sponte coelo lapsus, sed ad hoc ipsum munus effusum sedet super unumquemque eorum, cum justi jampridem, ut diximus, Baptismate Domini [Col. 1190A] fuissent baptizati, sicut et ipsi Apostoli, qui tamen omnes Dominum nocte qua apprehensus est deseseruisse inveniuntur: et ille ipse qui gloriatus est perseveraturum se in sua fide Petrus et adversus ipsius Domini praedictum obstinatissime repugnavit, postremo tamen tum ipsum negavit; ut hac ratione ostenderetur nobis quae medio tempore quoquo modo contraxerant delicta, eadem haec in eis fide postmodum sincera per Baptisma Spiritus sancti non dubie esse dimissa. Nec ulla, ut puto, alia ex causa Apostoli his quos in Spiritu sancto alloquebantur, praeceperant ut in nomine Christi Jesu baptizarentur, nisi quia virtus nominis Jesu super quemcumque hominum Baptismate invocata, ad salutem assequendam non modicam praerogativam ei qui baptizaretur praestare posset, sicuti Petrus in [Col. 1190B] Actis Apostolorum enarrat dicens: Nec enim aliud est nomen sub coelo quod datum est hominibus, in quo oportet salvos fieri nos (Act. IV, 12). Sicut etiam apostolus Paulus aperit ostendens quia Deus exaltavit Jesum Dominum nostrum, et donavit illi nomen ad hoc ut sit super omne nomen; ut in nomine Jesu omnes genua curvent coelestium et terrestrium et infernorum, et omnis lingua confiteatur quia Dominus est Jesus in gloria Patris (Philip. II, 9-11). Et ille in quo cum baptizaretur, invocatum esset in nomine Jesu, licet in aliquo errore consequeretur, tamen quandoque non prohiberetur rectum sapere, et errorem suum corrigere, et ad Ecclesiam et ad episcopum venire, et sinceriter confiteri Jesum nostrum coram hominibus; ut tunc cum ab episcopo ei manus [Col. 1190C] imponeretur, etiam Spiritum sanctum acciperet, nec invocationem illam pristinam nominis Jesu amitteret, quam nemini nostrum licet damnare, quum haec nuda et singularis si in errore sit constituta, non posset ad salutem praestandam sufficere: ne hac ratione etiam Ethnicos et haereticos abutentes nomen Jesu, credamus ad salutem sine vera re atque integra posse pervenire. Quam tamen invocationem nominis Jesu correctione erroris et agnitione fidei veritatis, et abscisa omni labe praeteritae conversationis, mysterio Dei circa ejusmodi homines rite perpetratam, locum quem habitura non erat, obtinere, et postremo in fide recta et ad integritatem signi praestandam non obesse, supplemento ejus quod deerat accedente, perquam utile est credere, et tot annorum [Col. 1190D] totque ecclesiarum itemque Apostolorum et episcoporum auctoritati cum bona ratione acquiescere: cum sit maximum incommodum ac dispendium sanctissimae matris Ecclesiae, adversus prisca consulta [Col. 1191A] post tot saeculorum tantam seriem nunc primum repente ac sine ratione insurgere. Nec enim propter aliud Petrus qui jam fuerat baptizatus, et quid sentiret de Domino ab ipso Domino erat interrogatus, et veritate revelationis Patris coelestis in cum collocata, quod Dominus noster non solum Christus, verum etiam Filius Dei vivi esset confessus (Matth. XVI, 16), postmodum eidem Christo praedicanti de sua passione refragatus esse monstratus est, et propterea Satanas dici ostensus est (Ibid. v. 3); nisi quia futurum erat ut quidam, tametsi variantes in sententia propria et claudicantes aliquando in fide atque doctrina, cum in nomine Jesu baptizarentur, tamen si intervallo quodam temporis recorrigere id potuissent, non propterea a salute exciderent, sed [Col. 1191B] quandoque resipuissent, integram spem salutis poenitendo obtinerent; praesertim cum Spiritum sanctum quo baptizari unusquisque hominum debet, acciperent, aliquid tale designassent; sicuti non solum Petrum hoc passum esse in Evangelio deprehendimus, verum universos quoque discipulos, quibus jam Baptizatis postea Dominus ait, quia vos omnes scandalizabimini in me (Marc. XIV, 27); qui omnes, ut animadvertimus, correcta fide sua post resurrectionem Domini in Spiritu sancto sunt baptizati: ut non immerito hodie quoque credamus homines correctos a pristino errore, in Spiritu sancto posse baptizari, qui cum aqua baptizarentur in nomine Domini aliquod scabram habuissent fidem; quoniam multum interest utrum in totum quis non sit baptizatus in nomine [Col. 1191C] Domini nostri Jesu Christi, an vero in aliquo claudicet cum baptizatur Baptismate aquae, quod minus est, dummodo postea constet in veritate sincera fides in Baptismate spiritus, quod non dubie majus est.

VII. Nec aestimes huic tractatui contrarium esse quod dixit Dominus: Ite, docete Gentes, tinguite eos in nomine Patris et Filii et Spiritus sancti. (Matt. XXVIII, 19). Quia cum hoc verum et rectum et omnibus modis in Ecclesia observandum sit, et observari quoque solitum sit, tamen considerare oportet quod invocatio nominis Jesu non debet a nobis futilis videri propter venerationem et virtutem ipsius nominis: in quo nomine virtutes omnes solent fieri, et nonnumquam aliquae etiam ab hominibus extraneis. Caeterum quo pertinent illa verba Christi, [Col. 1191D] qui negaturum se esse dixit, nec nosse eos qui sibi in die judicii dicturi essent: Domine, Domine, nonne in tuo nomine prophetavimus, et in nomine tuo daemonia ejecimus, et in nomine tuo virtutes magnas fecimus, respondendo eis etiam cum jurejurando quia numquam cognovi vos; discedite a me qui operamini iniquitatem (Marc. XIV, 27); nisi ostenderetur nobis nonnumquam etiam ab his qui operarentur iniquitatem, posse per nimiam virtutem nominis Jesu etiam haec fieri? idcircoque debet invocatio [Col. 1192A] haec nominis Jesu quasi initium quoddam mysterii Dominici commune nobis et caeteris omnibus accipi, quod possit postmodum residuis rebus impleri; alias non profutura talis invocatio cum sola permanserit, quia post mortem ejusmodi hominis non potest ei quidquam omnino adjici, vel suppleri aut in aliquo prodesse die judicii, cum illi a Domino nostro quae supra memoravimus coeperint exprobrari qui tamen universi hodie ut sibi his modis subveniant quibus supra ostendimus, non possunt ab ullo hominum tam dure tamque crudeliter prohiberi.

VIII. Sed ad haec, ut soles, contradices, opponendo nobis tunc cum baptizarentur integre ac recte discipulos ac non ut hos haereticos esse baptizatos: quod ex persona ipsorum et ejus qui baptizavit [Col. 1192B] illos, sumas necesse est. Et ideo nos ad propositionem hanc tuam non ut accusatores discipulorum Domini respondemus, sed sicuti compellimur; quia necesse est ubi et quando et quemadmodum unicuique nostrum salus sit praestita, rationibus investigemus. Namque natum esse Dominum nostrum et Christum esse eum multis rationibus a discipulis ejus non immerito credi videbatur, quod ex tribu Juda, quod ex genere David, quodque in civitate Bethleem fuisset natus; et quod pastoribus ab Angelis, quoniam Salvator illis natus esset eodem momento fuisset annuntiatus; quod in oriente visa ejus stella sollicitissime fuisset a magis requisitus et adoratus, et illustribus donis et insignibus muneribus honoratus; quod puer admodum in templo [Col. 1192C] sedens cum legis doctoribus, prudenter et cum admiratione omnium disputasset; quod cum baptizaretur, ita ut nulli alii contigerat, coelis apertis descensione Spiritus sancti et super eum mansione, testimonio etiam Patris sui itemque Joannis Baptistae fuisset clarificatus; quod supra humanam mediocritatem corda et cogitationes universorum intelligeret, quod languores et vitia et valetudines cum potestate maxima curaret atque sanaret, quod remissiones peccatorum cum evidenti probatione praestaret, quod daemonia jussu expelleret, quod leprosos verbo mundaret, quod aquam in vinum convertendo convivium nuptiale admirabili laetitia amplificaret, quod caecis visionem restitueret aut indulgeret, quod doctrinam Patris cum omni fiducia assereret, quod [Col. 1192D] in loco deserto de quinque panibus quinque millia hominum saturaret, quod reliquiae atque buccellae plusquam duodecim cophinos impleret, quod mortuos pro sua pietate passim suscitaret, quod ventis et mari ut quiescerent imperaret, quod super mare pedibus ambularet, quod virtutes omnes omnino perficeret.

[1Kb] IX. Quibus rebus et hujusmodi compluribus factis ad claritatem ejus pertinentibus consequens esse videbatur ut quemadmodum Judaei de Christo [Col. 1193A] sentiunt, quod tamen de Jesu Christo Domino nostro non credunt, ut etiam ipsi existimarent, ut talis et tantus nulla obita morte in aeternum perseveret, et regnum Israel et totius orbis in perpetuum quod non corriperetur possideret. Unde etiam Judaei ausi fuerunt eum rapere et in regnum unguere: quod quidem necesse habuit ille superfugere: ac propterea discipuli ejus arbitrabantur quod nulla alia ratione vitam aeternam his praestaturus esset, nisi primum ipse vitam hanc temporalem cum illa aeterna in se ipso continuasset. Denique cum conversarentur in Galilaea, dixit eis Jesus: Incipit Filius hominis tradi in manus hominum, et interficient eum, et post triduum resurget (Marc. IX, 30). Et contristati sunt nimis, quia, sicuti [Col. 1193B] diximus, longe diversum prius animis ac mente conceperant. Denique hic fuit etiam Judaeorum sermo contradictionis adversus eum, cum se ipse quidem doceret eos et futura annuntiaret; illi autem dicerent: Nos audivimus a lege quia Christus manet in aeternum: et quomodo tu dicis quia exaltari oportet filium hominis (Joan. XII, 34)? Itaque fuit discipulorum eadem haec praesumptio de Christo, prorumpente in istum sermonem incredulitatis suae Petro ipso duce ac principe Apostolorum. Cum enim a Domino simul cum caeteris fuisset interrogatus quidnam sentiret de ipso, id est quem esse eum existimaret; et primo veritatem confessus fuisset, dicens esse eum Christum Filium Dei vivi (Matth. XVI, 16 et seq.); et propterea beatus ab illo judicatus esset quod hoc non [Col. 1193C] carnaliter, sed per Patris coelestis revelationem assecutus esset: idem tamen, ubit coepit Jesus ostendere discipulis suis quia oporteret eum Hierosolymam ire, et multa pati a senioribus et sacerdotibus et scribis, et interfici et post diem tertium resurgere; nihilominus ille verus Christi confessor post pauculos dies assumpto eo coepit illum corripere dicens: Propitius sis tibi, non erit istud (Ibid. 22, 23); ita ut propterea audire a Domino commeruerit, Vade post me, Satanas, scandalum mihi es; ob hoc quod non saperet ea quae sunt Dei, sed ea quae sunt hominum. Quae increpatio adversus Petrum magis magisque eluxit apprehenso Domino, cum a muliercula conterritus diceret: (Matth. XXVI, 70 et seq.) Nescio quid dicas, neque novi te. Et iterum cum hoc idem [Col. 1193D] diceret addhibito jurejurando, et tertio devotans et jurans affirmaret, quoniam non nosset hominem, [Col. 1194A] et non semel, sed saepius eum negasset: quod consilium ei quoniam usque ad passionem Domini perseveraturum erat, multo prius a Domino palam factum est, ut nos quoque id non ignoremus. Denique post resurrectionem Domini unus e discipulis ejus Cleopas, cum esset moestus secundum errorem omnium condiscipulorum suorum, ipsi Domino tamquam alicui ignoto referens quod contigerat, sic locutus est dicens de Jesu Nazareno, qui fuit propheta potens in factis et dictis in conspectu Dei et universi populi, quomodo hunc tradiderunt sacerdotes et principes nostri in damnationem mortis et cruci eum fixerunt: nos autem sperabamus quod ipse erat redempturus Israel (Luc. XXIV). Juxta quae, omnes quoque discipuli asseverationem quoque mulierum [Col. 1194B] quae post resurrectionem viderant Dominum, judicaverunt deliramenta; et quidam ipsorum viso eo non crediderunt, sed dubitaverunt; quique tunc non interfuerunt omnino non crediderunt, nisi postmodum ab ipso Domino omnibus modis fuissent objurgati atque increpati: quoniam mors eos ita offenderat, ut putarent eum non resurrexisse, quem crediderant mori non debuisse; quia contra opinionem ipsorum semel mortuus fuisset. Itaque quod ad ipsos discipulos pertinet, neque integram neque perfectam fidem habuisse his modis quibus retulimus inveniuntur; et quod multo gravius est, sicut in Evangelio cata Joannem scriptum est, etiam alios baptizabant (Joan., III, 22).

[2Kb] X. Praeterea quid dicturus es de his qui plerumque [Col. 1194C] ab episcopis pessimae conversationis baptizantur: qui tamen tandem, cum Deus voluerit, in sceleribus suis convicti, etiam ipso aut prorsus etiam communicatione privantur? Aut quid statues de eis qui ab episcopis prave sentientibus aut imperitioribus fuerint baptizati? quando non ad liquidum et integre vel etiam aliter quam oportet in traditione sacramenti fuerint locuti; certe aut interrogaverint quid, aut interrogantes a respondentibus audierint quod minime ita interrogari aut responderi debet: quod tamen non valde illam nostram rectam fidem laedat, sed non tam ornate ut tu et composite, isti quoque simpliciores homines mysterium fidei tradant. Dicturus es enim utique pro tua singulari diligentia, hos quoque denuo baptizandos esse, cum maxime eis res desit aut obstet quominus [Col. 1194D] inviolabile illud divinum mysterium fidei intemeratum possint accipere. Sed enim virorum optime reddamus [Col. 1195A] et permittamus virtutibus coelestibus vires suas, et dignationi divinae majestatis concedamus operationes proprias, et intelligentes quantum in ea sit emolumentum, libenter ei acquiescamus. Et ideo cum salus nostra in Baptismate spiritus, quod plerumque cum Baptismate aquae conjunctum est, sit constituta, siquidem per nos Baptisma tradetur, integre et solemniter et per omnia quae scripta sunt assignetur, atque sine ulla ullius rei separatione tradatur; aut si a minore clero per necessitatem traditum fuerit, eventum expectemus ut aut suppleatur a nobis aut a Domino supplendum reservetur; si vero ab alienis traditum fuerit, ut potest hoc negotium et ut admittit, corrigatur: quia Spiritus sanctus extra Ecclesiam non sit, fides quoque non solum apud [Col. 1195B] haereticos, verum etiam apud eos qui in schismate constituti sunt sana esse non possit. Idcircoque poenitentiam agentibus correctisque per doctrinam veritatis et per fidem ipsorum, quae postea emendata est purificato corde eorum, tantummodo Baptismate spiritali, id est manus impositione episcopi et Spiritus sancti subministratione, subveniri debeat; signum quoque fidei integrum hoc modo et hac ratione tradi in Ecclesia merito consuevit; ne invocatio nominis Jesu quae aboleri non potest, contemptui a nobis videatur habita: quod utique non oportet; quamquam talis invocatio, si nihil eorum quae memoravimus secutum fuerit, ab operatione salutis cesset ac vacet. Dicente enim Apostolo unum esse Baptisma (Ephes. IV, 5), necesse est [Col. 1195C] invocatione nominis Jesu perseverante; quia non potest a quoquam hominum quae semel invocata est auferri, si eam contra decretum Apostolorum geminare ausi fuerimus nimietate praestandi immo superaddendi Baptismatis studio: si ille qui ad Ecclesiam revertitur nolit denuo baptizari, futurum est ut defraudemus Baptismate spiritali eum quem putamus defraudandum non esse baptismate aquae.

[1Kb] XI. Quid autem statues in personam ejus verbum audientis qui forte apprehensus in nomine Christi statim confessus, ac priusquam baptizari aqua permitteretur ei, fuerit punitus; utrum perisse eum pronuntiabis quia non est aqua baptizatus, an vero aliquid extrinsecus patrocinari ad salutem existimabis, licet non sit aqua baptizatus? Quod [Col. 1195D] perisse eum existimabis, obviam tibi veniet sententia Domini dicentis: Quicumque me confessus fuerit coram hominibus, confitebor illum et ego coram Patre meo qui in coelis est (Matth. X, 32): quia nihil interest utrum hic verbum audiens an fidelis sit qui confitetur Domino, dummodo ipsum Christum quem confiteri oportet, confiteatur; quia Dominus pari vice confitendo et ipse confessorem suum apud Patrem, honore eum martyrii sui, ut pollicitus est, exornet. Quod utique non debet latius accipi, quasi possit usquequaque porrigi, quia potest [Col. 1196A] Christi nomen etiam haereticus aliquis qui tamen ipsum Christum negat, confiteri; quia in alium Christum credit, cum Christus confiteatur quod ei prodesse minime possit: siquidem Dominus non se ipsum in confessionem a nobis coram hominibus deduci oportere dixit, quod sine ipso et sine venerando nomine ejus non potest fieri. Et ideo integrum ac sincerum et incontaminatum et inviolatum utrumque debet consistere confitenti, nullo delectu habito ipsius confessoris, sive ille justus, sive peccator, perfectusque Christianus, an vero etiam nunc imperfectus, qui summo discrimine suo Dominum confiteri non timuit. Nec est hoc contrarium superiori tractatui: quia illic quidem tempus superat ad corrigenda quae multa vel prava sunt, [Col. 1196B] et quoniam quaedam concessa sunt ipsi tantummodo nomini Domini nostri, martyrium autem nonnisi in ipso et per ipsum Dominum possit consummari; et idcirco neque Christum sine ipsus nomine quis possit confiteri, neque nomen Christi sine ipso Christo ad confessionem cuiquam possit patrocinari.

[1Kb] XII. Quapropter totus discernendus est tractatus hic, ut possit manifestior fieri. Namque invocatio nominis Jesu ideo tantum patrocinari potest, si rite suppleta postea fuerit, quia et Prophetae et Apostoli ita praedicaverunt. Ait enim Jacobus in Actis Apostolorum: Viri fratres, audite: Simon exposuit quemadmodum primum Deus visitaverit accipere ex gentibus populum nomini suo; et huic consonant sermones prophetarum, sicut scriptum est: Post [Col. 1196C] haec revertar, et reaedificabo tabernaculum illud David quod cecidit; et quae demolita sunt ejus reaedificabo, et denuo erigam illud; uti exquirant residui hominum Deum, et omnes gentes super quas invocatum est nomen meum super eas, dicit Dominus faciens haec (Act. XV, 13-17). Itaque et residui hominum, id est quidam Judaeorum, et omnes gentes super quas invocatum est nomen Domini, possunt et necesse habent requirere Dominum, quia ipsa invocatio nominis praebet eis occasionem vel etiam imponit necessitatem requirendi Dominum, cum quibus praecipiunt Scripturas sanctas, sive universas, sive quasdam, tamen audentius de veritate tractare quam cum gentibus, super quos non est invocatum nomen Domini Jesu Filii Dei vivi, sicuti nec super [Col. 1196D] Judaeos, qui veteres tantum Scripturas recipiunt. Et ideo utriusque hujus generis homines, id est Judaei et Gentiles, plene ut oportet credentes pari modo baptizantur. Haeretici vero jam baptizati aqua in nomine Jesu Christi, tantum in Spiritu sancto baptizandi sunt: et in Jesu, quod nomen solum datum est sub coelo in quo oporteat salvos fieri nos, merito mors contemnitur; quoniam si sic perseverent, salvi esse non possunt, quia non requisiverunt Dominum post invocationem nominis ejus super [Col. 1197A] eos, sicut et illi qui in eos Christus qui forte credere noluerunt, de quibus Dominus ait: Cavete ne quis vos in errorem inducat. Multi enim venient in nomine meo dicentes: Ego sum Christus: et multos in errorem inducent (Matth. XXIV, 4, 5-11). Et iterum ait: Tunc si qui dixerit vobis: Ecce hic Christus, aut hic; nolite credere. Surgent enim pseudochristi et pseudoprophetae, et dabunt signa magna et portenta, ita ut errent, si fieri potest, etiam electi (Ibid. 23, 24). Quas virtutes non dubie tunc illi sub nomine Christi facient. In quo nomine videntur quidam etiam modo quasdam virtutes facere, et falso prophetare. Sed certum est eos, quod ipsi non sint Christi, propterea ad Christum non pertinere; quemadmodum etiam si quis desciscat a Christo, inhaerens solo nomini ejus, qui non multum adjuvatur, [Col. 1197B] immo magis hoc nomine etiam oneratur, licet fuerit antea fidelissimus aut justissimus, aut clero aliquo honoratus, aut confessionis dignitate praeditus. Hi enim omnes negando verum Christum, introducendo aut sequendo alium, cum sit nullus omnino alius, nihil spei aut salutis sibi relinquunt: non aliter quam illi qui coram hominibus negaverunt Christum, quos negari necesse est a Christo, non habita ulla ratione ipsorum ex praecedenti conversatione eorum aut sensu aut dignitate; proinde atque ipsi ausi sunt Christum, id est salutem suam abrogare, damnati per hujus modi clausulam, quia manifestissime a Domino dictum est: Quicumque me negaverit coram hominibus, negabo eum et ego coram Patre meo qui in coelis est [Col. 1197C] (Matth. X, 33): ut verbum hoc, Quicumque, etiam in clausula confessionis plenissime nobis ostendat, quod nulla conditio ipsius confitentis obesse possit; licet negator ille antea vel haereticus fuerit vel audiens aut audire incipiens, qui nondum baptizatus sit, vel de haeresi ad veritatem fidei conversus, vel ab Ecclesia digressus et postea reversus sit; et tunc cum rediret, priusquam ei manus ab episcopo imponeretur, apprehensus confiteri Christum coram hominibus necesse habuerit, sicut iterum neganti Christum nulla propria vetus dignitas potest ad salutem patrocinari.

[1Kb] XIII. Quodcumque enim in homine ultimum in hac specie deprehensum fuerit, in illo quis nostrum judicari necesse habebit, abolitis et obliteratis [Col. 1197D] omnibus quae prius gessit. Et ideo cum in martyrio tanta sit mutatio rerum in momento temporis, ut in re perquam veloci possint mutari universa; nemo sibi blandiatur qui occasionem amiserit gloriosae salutis, si forte se ab ea excluserit propria sua culpa: sicuti et illa uxor Loth, quae similiter in angustiis rerum contra praeceptum Angelorum [Col. 1198A] tantummodo post se respexit, et tumulus salis facta est. Qua ratione etiam ille haereticus qui confitendo Christi nomen trucidatur, nihil postea potest corrigere, si quid de Deo aut de Christo male senserit, cum in alium Deum vel in alium Christum credendo semetipsum fefellit, confessor non Christi, sed solitario Christi nomine; quando et Apostolus consequenter dicat: Et si corpus meum tradidero, ita ut exurar igni, dilectionem autem non habeam, nihil proficio (I Cor. XIII, 3). Quia hoc facto nihil proficit qui non habet dilectionem ejus Dei et Christi, qui per Legem et Prophetas et in Evangelio in hoc modo praedicatur: Diliges Dominum Deum tuum in toto corde tuo et in tota anima tua et in tota cogitatione tua, et diliges proximum tibi tamquam te. In his enim duobus praeceptis tota Lex [Col. 1198B] pendet et Prophetae (Deut. VI, 5; Matth. XXII, 37-40). Sicut et Joannes Evangelista dicit: Et omnis qui diligit, ex Deo natus est, et cognoscit Deum; quia Deus dilectio est (I Joan. IV, 7-8). Sicuti et Deus ait: Ita enim dilexit Deus mundum ut Filium suum unicum daret, ut omnis qui in eum crederet non periret, sed haberet vitam aeternam (Joan. III, 16). Ut manifeste appareret eum qui hanc diligendi nos et diligendi a nobis dilectionem in se non habeat, inani confessione et passione nihil proficere quam ut ipsa apparet et constat haereticum esse qui in alium deum credat sive Christum alium accipiat, quam quem Scripturae Novi et Veteris Testamenti manifeste praedicant, quae Patrem omnipotentem creatorem omnium et Filium ejus sine obscuritate [Col. 1198C] annuntiant. Eveniet enim eis ut alii ab alio Deo salutem exspectanti: tunc demum contra opinionem suam a Christo Dei Patris omnipotentis creatoris Filio quem blasphemaverunt, in poenam aeternam damnentur, cum judicare Deus coeperit absconsa hominum secundum Evangelium per Christum Jesum; eo quod in ipsum non crediderint, licet ipsius nomine abluti sint.

[1Kb] XIV. Et usque adeo omne illud haereticorum baptisma intercedente aliquo intervallo temporis corrigi potest, si quis supervixerit et fidem correxerit, ut Deus noster in Evangelio secundum Lucam ad discipulos suos locutus est dicens: Habeo autem aliud baptisma baptizari (Luc. XII, 50). Item secundum Marcum ad filios Zebedaei eadem ratione dixerat: [Col. 1198D] Potestis bibere calicem quem ego bibo; aut baptismate quo ego baptizor, baptizari (Marc. X, 38)? quod sciret homines non sulum aqua, verum, etiam sanguine suo proprio habere baptizari: ita ut et solo hoc Baptismate baptizati fidem integram et dignationem sinceram lavacri possint adipisci et utroque [Col. 1199A] modo baptizari, aeque tamen unum baptisma salutis et honoris pariter et aequaliter consequi. Quod enim dictum est a Domino, Habeo aliud Baptisma baptizari, hoc in loco non ut secundum Baptisma, ac si sint duo Baptismata, significat, sed alterius quoque speciei Baptisma ad eamdem salutem concurrens donatum nobis esse demonstrat. Quas utrasque species ab ipso Domino nostro primum initiari et sanctificari oportebat, ut nobis quoque alterutra sive utraque species unum hoc duplex salutiferum atque honorificum Baptisma praestaret; et viae quaedam unius Baptismatis sic nobis patefierent, ut aliquando impune aliqua illarum deesset, sicut in verbum audientibus martyribus impune aquae Baptisma deest, quos tamen certi sumus, [Col. 1199B] si quid laxamenti habeant, etiam aqua solitos baptizari: itemque illis qui legitimi sunt fideles effecti, impune deest Baptisma sanguinis proprii; quia baptizati in nomine Christi, redempti sunt protiosissimo sanguine Domini, cum utraque haec ex uno atque eodem fonte procedant flumina Baptismatis dominici, ut omnis qui sitit veniat et bibat, sicut Scriptura dicit: Flumina de ventre ejus currebant aquae vivae (Joan. VII, 38). Quae flumina primum apparuerunt in Domini passione, cujus de latere perforato lancea militari sanguis et aqua manavit, ut emitteret duo flumina diversae speciei, sed tamen ejusdem ac singulare latus, ita ut impleatur Spiritu sancto quicumque credens biberit ex utroque flumine. Haec enim de fluminibus his loquens [Col. 1199C] ostendebat Dominus significans Spiritum sanctum quem accepturi essent qui credituri erant in illum. Nondum autem erat Spiritus, quia Jesus nondum erat clarificatus (Ibid., 39). Igitur dicens quemadmodum generari potest Baptismi quod Apostolus unum esse praedicat, utique manifestum est illa ratione, quia diversae sunt species unius atque ejusdem Baptismatis ex uno vulnere profluentis in aquam et sanguinem; cum illic duo sint de quibus locuti sumus Baptismata aquae, id est unius atque ejusdem species, cum unum esse debeat Baptisma uniuscujusque species, sicut plenius sumus locuti.

[21Kb] XV. Et quoniam videmur omne Baptisma spiritale trifariam divisisse, veniamus etiam ad probationem [Col. 1199D] narrationis propositae, ne videamur proprio [Col. 1200A] sensu et temere hoc fecisse. Ait enim Joannes de Domino nostro in Epistola sua nos docens: Hic est qui venit per aquam et sanguinem, Jesus Christus, non in aqua tantum, sed in aqua et sanguine. Et Spiritus est qui testimonium perhibet, quia Spiritus est veritas; quia tres testimonium perhibent, Spiritus et aqua et sanguis. Et isti tres unum sunt (I Joann. VI, 8). Ut ex illis colligamus, et aquam praestare (Spiritum) solitum, et sanguinem proprium hominibus praestare Spiritum solitum, et ipsum quoque spiritum praestare Spiritum solitum. Nam cum effundatur aqua sicuti et sanguis, spiritus etiam effusus sit a Domino super omnes qui crediderunt, utique et aqua et nihilominus proprio sanguine, tunc deinde et Spiritu sancto possunt homines baptizari. Ait [Col. 1200B] enim Petrus: (Act. II, 17, 18) Sed hoc est quod dictum est per Prophetam: Erit in novissimis diebus, dicit Dominus, effundam spiritum meum super omnem carnem, et prophetabunt filii eorum et filiae eorum, et juvenes visiones videbunt, et seniores somnia somniabunt. Et quidem super servos et super ancillas effundam de spiritu meo. Quem Spiritum in Veteri Testamento, non quidem passim nec effuse, sed communicatum cum aliis, aut etiam sponte insiluisse in quosdam homines, vel induisse illos vel fuisse super eos deprehendimus, sicuti Moysi de septuaginta presbyteris a Domino dictum esse animadvertimus: Et auferam spiritum qui super te est, et imponam super eos (Num. XI, 17). Propter quod etiam secundum pollicitationem suam Deus ab alio ex spiritu qui super Moysen fuerat, imposuit super [Col. 1200C] illos, et prophetaverunt in castris: Quod Moyses, ut homo spiritalis, ita contigisse gaudebat, licet ab Jesu filio Nave ut huic rei intercederet invito suadebatur, et idcirco non fuisse permotus. Porro autem in libro Judicum, item in Regnorum libris animadvertimus super plerosque aut fuisse spiritum Domini aut insiluisse in eos, tamquam super Gothoniel, Gedeon, Jepthe, Samson, Saul, David et caeteros alios. Quod usque adeo ita se habet, ut Spiritus sancti sponte accedenti ab eis libertatem ac facultatem manifestissime nos Dominus docuerit dicens: Spiritus ubi vult spirat, et vocem ejus audis, et nescis unde veniat aut quo vadat (Joan. III, 8). Ita ut idem Spiritus etiam super indignos quoque sui nonnumquam inveniatur [Col. 1200D] esse; non utique otiose nec sine ratione, sed necessariae [Col. 1201A] alicujus operationis gratia, sicuti super Saul fuit, super quem factus est Spiritus Dei, et prophetavit. Quamquam posteriore tempore postquam recessit ab eo Spiritus Domini, et postquam angebat eum spiritus malignus a Domino, quoniam tunc ad hoc postremus venerat post nuntios quos ante assidue praemiserat ut interficeret David: qui idcirco inciderunt in chorum Prophetarum et prophetaverunt, ne id quod jussi fuerant perficere possent aut vellent. Quod admirabili ratione per voluntatem Dei spiritum qui super illos omnes fuit, credimus operatum esse. Qui spiritus implevit etiam Joannem Baptistam adhuc ab utero matris suae, et incubuit super eos qui cum Cornelio centurione erant priusquam baptizarentur aqua. Ita dum cohaeret Baptismati hominum, Spiritus [Col. 1201B] sanctus aut antecedit aut sequitur, vel cessante Baptismate aquae, incumbit super eos qui credunt, dat nobis consilium quod aut ex integro rite Baptisma servare, aut forte dato a quocumque in nomine Jesu Christi Baptismate supplere id debeamus, custodita nominis Jesu Christi, sicuti plenissime exposuimus, sanctissima invocatione, custodita praeterea tanti temporis, tot virorum, veneranda nobis consuetudine et auctoritate.

XVI. Quoniam autem prima pars disputationis hujus videtur explicata, etiam sequentem ejus propter haereticos debemus attingere: quia perquam necessarium est eum tractatum qui semel in manus incidit non praeterire; ne forte eos qui sunt simpliciores ex fratribus, aliquis haereticorum versutia sua [Col. 1201C] audeat attentare. Nam quia Joannes dixit nos baptizandos esse in Spiritu sancto et igni (Matth. III, 11; Luc. III, 16), eo quod addiderit dicens et igni, idcirco quidam desperati homines ausi sunt usquequaque pravitatem suam porrigere, et propterea homines versutissimi quaerunt quomodo sanctitatis Baptisma ita corrumpant ac violent ut etiam evacuent; qui originem jam exinde trahunt a Simone mago multiformi perversitate per varios errores eam exercentes. Cui Simoni Petrus in Actis Apostolorum dixit: Pecunia tua tecum sit in perditionem, quia gratiam Dei existimasti per pecunias posse possideri. Non est tibi portio neque fors in sermone hoc. Cor enim tuum non est rectum coram Deo (Act. VIII, 20, 21). Et agunt isti haec omnia, dum fallere cupiunt eos qui sunt simpliciores aut curiosiores: et tentant nonnulli illorum [Col. 1201D] tractare se solos integrum atque perfectum, non sicuti nos mutilatum et decurtatum Baptisma tradere, quod taliter dicuntur assignare, ut quam mox in aquam descenderunt, statim super aquam [Col. 1202A] ignis appareat. Quod si aliquo lusu perpetrari potest, sicut affirmantur plerique hujusmodi lusus Anaxilai esse, sive naturale quid est, quo pacto possit hoc contingere, sive illi putant hoc se conspicere, sive maligni opus et magicum virus ignem potest in aqua exprimere: illi tamen talem fallaciam et stropham praedicant perfectum Baptisma esse; quod fideles homines si coacti fuerunt accipere, utique non dubitabitur eos id quod habuerant amisisse; perinde ac si quis sacramento miles dicto, desertis suis castris, in hostium diversissimis castris longe aliud sacramentum velit dicere, hac ratione constat eum vetere sacramento exauctoratum esse.

[2Kb] XVII. Item si hujusmodi homo rursus ad te redeat, utique haesitabis utrum habeat Baptisma necne; [Col. 1202B] et tamen oportebit te huic quoque poenitentiam agenti quibuscumque modis potueris subvenire. Est autem adulterini hujus, immo internecini baptismatis, si quis alius auctor, tum etiam quidam ab eisdem ipsis haereticis propter hunc eumdem errorem confictus liber qui inscribitur PAULI PRAEDICATIO. In quo libro contra omnes Scripturas et de peccato proprio confitentem invenies Christum, qui solus omnino nihil deliquit, et ad accipiendum Joannis Baptisma pene invitum a matre sua Maria esse compulsum: item cum baptizaretur, ignem super aquam esse visum; quod in Evangelio nullo est scriptum: et post tanta tempora Petrum et Paulum post collationem Evangelii in Hierusalem et mutuam cogitationem et altercationem et rerum agendarum dispositionem, [Col. 1202C] postremo in Urbe quasi tunc primum invicem sibi esse cognitos: et quaedam alia hujuscemodi absurde ac turpiter conficta: quae omnia in illum librum invenies congesta. Qui autem non ignorant Spiritus sancti qualitatem, intelligunt quod dictum est de igni, de ipso Spiritu dictum esse. Nam in Actis Apostolorum secundum hanc eamdem promissionem Domini nostri (Act. II), ipso die Pentecostes cum descendisset Spiritus sanctus super discipulos ut in illo baptizarentur, visae sunt insidentes super singulos linguae quasi ignis, ut constaret eos Spiritu sancto et in igne baptizatos, hoc est, eo Spiritu qui esset sive ignis sive quasi ignis: qualis ignis fuit qui in rubo ardebat et rubum non comburebat, qualisque est ille ignis qui est Angelorum spiritus, sicut Scriptura dicit: Qui facit Angelos suos spiritus, et ministros [Col. 1202D] suos ignem ardentem (Psal. CIII, 4). Cui cum similis aut socius aut particeps fueris, poteris nullum ignem timere, nec illum quidem qui antecedens Domino in die judicii conflagrabit totum orbem terrae [Col. 1203A] (Psal. XCVI, 3), absque eis qui baptizati sunt in Spiritu sancto et igni.

XVIII. Et hominibus quidem Spiritus perseverat hodie invisibilis, sicut Dominus dicit: Spiritus ubi vult spirat, et nescis unde veniat vel quo vadat (Joan. III, 8). Sed in principio mysterii fidei et spiritalis Baptismatis hic idem Spiritus manifeste visus est et super discipulos insedisse quasi ignis: item, coelis apertis, descendisse super Dominum columbae similem; quoniam pleraque, immo pene omnia quae essent futura manifesta sunt: quae tamen modo essent invisibilia nihilominus, nunc quoque oculis et incredulitati hominum vel ex parte, vel aliquando, vel in figura sunt monstrata ad corroborandam et confirmandam fidem nostram. Sed nec illud omiserim quod Evangelium [Col. 1203B] merito praedicat. Ait enim paralytico Dominus noster: Bono animo esto, fili, dimittuntur tibi peccata (Matth. IX, 2): ut ostenderet fide mundari corda ad remissionem peccatorum consequendam. Quam remissionem peccatorum consecuta est etiam illa quae erat mulier peccatrix in civitate; cui Dominus ait: Dimittuntur tibi peccata (Luc. VII, 48, 50). Et cum coepissent qui simul discumbebant, apud semet ipsos dicere: Quis est hic qui peccata dimittit? quod et circa paralyticum acerbius Scribae et Pharisaei obmurmuraverant, [Col. 1204A] ait ad mulierem Dominus: Fides tua te salvam fecit, vade in pace. Ex quibus universis ostenditur fide emundari corda, Spiritu autem ablui animas: porro autem per aquam lavari corpora, sanguine quoque festinantius perveniri per compendium ad salutis praemia.

[1Kb] XIX. Puto nos plene exsecutos praedicationem Baptistae Joannis, unde sermonem sumus exorsi, qui dixit ad Judaeos: Ego quidem vos baptizo aqua in poenitentiam. Qui autem post me venit fortior me est, cujus ego non sum dignus solvere corrigiam calceamenti. Ipse vos baptizabit in Spiritu sancto et igni (Luc. III, 16). Arbitror autem et apostoli Joannis doctrinam nos non inepte disposuisse, qui ait quia tres testimonium perhibent, spiritus et aqua et sanguis, et isti [Col. 1204B] tres unum sunt (I. Joan. V, 8). Nisi fallor autem, etiam illud explanavimus quod Dominus noster ait: Joannes quidem baptizavit aqua, vos autem baptizabimini in Spiritu sancto (Act. I, 5). Praeterea existimo nos non infirmam rationem reddidisse consuetudinis causam. Tueamur tamen, etsi posteriore loco id facimus, ne qui putet nos unico articulo praesentem altercationem suscitare. Quamquam haec consuetudo etiam sola deberet apud homines timorem Dei habentes et humiles, praecipuum locum obtinere.



DE ANONYMO AUCTORE TRACTATUS ADVERSUS NOVATIANUM.




[Col. 1203]
PROLEGOMENA.

[Col. 1203C] Constat auctorem libri ad Novatianum aequalem esse Cypriani, nec dubium esse potest, quin in pacificis, et Ecclesiae faventibus Valeriani primordiis scripserit. Unam enim tantum persecutionem numerat post eam, quae sub Decio saeviit, et eos, qui in prima ceciderunt, in secunda victores fuisse dicit [(1) 1Kb] . Videtur etiam Africanus fuisse, tum quia sic ludit in Felicissimi nomine [(2) 1Kb] : Quid ad ista respondeant perversissimi isti Novatiani, vel nunc infelicissimi pauci? Tum, quia solam Ecclesiam coelesti ratione baptizare pronuntians [(3) 1Kb] , haereticorum Baptisma non obscure rejicit. Sola styli dissimilitudo [Col. 1204C] Tillemontium [(4) 1Kb] deterruit, quo minus hoc opusculum Cypriano tribuerit.

Sed tamen praeter hanc rationem alia videtur afferri posse. Nam declarat auctor hujus libri in ipso exordio: »Cogitant sibi, et intolerabiliter animo aestuanti, quidnam agere deberet de miserandis fratribus, qui vulnerati non propria voluntate, sed diaboli saevientis irruptione, adhuc usque, hoc est, per longam temporum seriem agentes poenas darent, ex adverso exortum esse alium hostem, et ipsius paternae pietatis adversarium haereticum Novatianum.« His autem verbis indicat episcopum se esse, ac perhumaniter lapsis jam dudum poenitentiam agentibus consulentem, moleste ferre, quod suae lenitati adversarium habeat haereticum Novatianum. Hinc etiam infra [(5) 1Kb] , postquam de iis locutus est, qui [Col. 1205A] prima acie, id est, Deciana persecutione vulnerati, postea, id est, secundo praelio vincant, addit eorum pares, hoc est, in eodem crimine lapsus sui adhuc constitutos, nec ad poenitentiam admittendos a Novatianis judicari. Nondum ergo auctor hujus operis pacem concesserat his qui sub Decio lapsi fuerant. Non enim de aliis loquitur: pares illos vocat eorum, qui primo praelio victi, in secundo victores fuerant: ait eos post longam temporum seriem agentes poenas dare, et adhuc usque constitutos in eodem crimine lapsus, quod alii martyrio expiaverant. At Cyprianus, instante Galli et Volusiani persecutione, lapsos, qui a primo lapsus die poenitentiam egerant, in dominicum gregem collegerat, ac eis Christi sanguinem dederat, ut illos ad suum pro Christo fundendum armaret [Col. 1205B] [(1) 1Kb] . Hactenus vir doctissimus [(2) 1Kb] Prudentius Maranus, ex congregatione Sancti Mauri. Observat reverendissimus Remigius Ceillierius [(3) 1Kb] , auctorem hunc anonymum, vivente adhuc Novatiano [(4) 1Kb] , contra eumdem hoc opusculum exarasse anno circiter 255. Jesu Christi quo schisma Felicissimi propemodum jam compressum atque extinctum erat.

Impugnat hoc suo in libello anonymus rigorem Novatiani, eique adhaerentium 1. Illis ante oculos ponendo, quod sine injustitiae crimine non possent recusare admissionem ad poenitentiam plerisque lapsorum, qui eam postulabant, cum plurimi ex iis qui in persecutione Decii lapsi erant, in Galli persecutione invicti steterint, et sanguinem suum, et vitam pro Christo Jesu fundere non metuerint [(5) 1Kb] . 2. [Col. 1205C] Eos auctoritate sacrarum litterarum convincendo, quod Deus infinite misericors sit, paratus semper vere poenitentibus peccatorum veniam indulgendi [(6) 1Kb] . 3. Confutando eorum argumenta ex sacris litteris [Col. 1206A] desumpta, queis rigorem suum colorabant [(7) 1Kb] . Allegat hic anonymus Apocalypsin sub nomine Joannis; sed non dicit expresse, esse Joannis Evangelistae [(8) 1Kb] . Scribit idem anonymus hoc suo in tractatu [(9) 1Kb] »Novatianum aliorum delicta, dum in Ecelesia esset, ut sua propria flevisse.« Sed mirum est, unde hanc sibi humanitatis et diligentiae in lapsis curandis laudem comparaverit. Videtur repugnare Cornelii testimonium, qui Novatianum in persecutione Decii fratribus auxilio indigentibus succurrere noluisse testatur apud Eusebium [(10) 1Kb] . Sed forte haec humanitatis existimatio ad Novatianum pervenit ex praeclarissimis cleri Romani litteris inter Cyprianicas XXXI, quae a Novatiano scriptae in totum orbem missae fuerunt, teste Cypriano epistola I et II. Verum de hoc vide [Col. 1206B] quae alibi disseruimus, ubi de Novatiani epistola Romani cleri nomine scripta, verba fecimus [(11) 1Kb] .

Tractatum hunc primus inter Cyprianica nota opera evulgavit Erasmus anno 1520, Basileae. Eruditis notis illustravit editor oxoniensis eumdem quas postea praetermisit Maurinus editor, anno 1726, sed denuo subjunxit Gallandius, sua in Bibliotheca veterum Patrum, tomo III, a pag. 371-376.---LUMPER.




[Col. 1205]
ANONYMI TRACTATUS AD NOVATIANUM HAERETICUM: QUOD LAPSIS SPES VENIAE NON EST DENEGANDA. (C,G,S)

[Col. 1205D] [1Kb] I COGITANTI mihi et intolerabiliter animo aestuanti, quidnam agere deberem de miserandis fratribus qui [Col. 1206D] vulnerati non propria voluntate, sed diaboli saevientis irruptione, adhuc usque, hoc est, per longam temporum [Col. 1207A] seriem agentes, poenas darent; ecce ex adverso obortus est alius hostis, et ipsius paternae pietatis adversarius haereticus Novatianus: qui non tantum, ut in Evangelio significatum est (Luc. X), sicut sacerdos vel levites jacentem vulneratum praeteriret, sed ingeniosa ac nova crudelitate sauciatum potius occideret; adimendo spem salutis, denegando misericordiam patris, respuendo poenitentiam fratris. Mirum quot acerba, quot aspera, quot perversa sunt! Sed facilius quis (Matth. VII, 3; Luc. VI, 41) in alieno oculo festucam perspicit, quam in suo trabem. Nos autem, fratres dilectissimi, non moveat aut turbet haeretici istius perfidi abrupta dementia: qui cum in tam ingenti dissensionis et schismatis crimine constitutus, et ab Ecclesia separatus sit, sacrilega temeritate non [Col. 1207B] dubitet in nos sua crimina retorquere. Cum sit enim a semetipso nunc factus immundus, sordibus sacrilegis inquinatus; hoc nunc nos esse contendit. Et cum scriptum sit (Apoc. XXII, 15) canes foris remansuros; et Apostolus hos eosdem canes docuerit esse vitandos, sicut legimus, ait enim: Videte canes, videte malos operarios (Philipp. III, 2.): Rabiem suam non cessat latratibus excitare, luporum more tenebrosam caliginem optare, qua facile possit ferina sua crudelitate, oves a pastore direptas, spelunca tenebrosa laniare. Aurum certe se suosque quos colligit, esse pronuntiat. Nec nos dubitamus desertores Ecclesiae apostatas factos, in aurum nunc facile potuisse converti; sed illud aurum in quo prima delicta populi Israel denotata sunt (Exod. XXXII, 2 seqq.). [Col. 1207C] Caeterum vasa aurea et argentea, quae ab Aegyptiis excusa sunt, (Exod. XII, 35, 36) in dominica potestate, id est. Christi Ecclesia, perseverant: in qua domo si perseverasses, Novatiane, vas forsitan et pretiosum fuisses: sed nunc te in paleas et in stipulam conversum nec intelligis nec plangis.

[18Kb] II. Quid igitur vanis rebus extolleris? damna potius quam lucra consequeris. Quid te ex quo pauperior factus es, divitem credis? Audi in Apocalypsi Dominicam vocem justis te objurgationibus increpantem: Dicis, inquit, dives sum, et ditatus sum, et nullius rei egeo: et nescis quoniam tu es miser, et miserabilis, et caecus, et pauper, et nudus. (Apoc. III, 17.) Has opes, has divitias paupertatis pro certo possidere se credat, quisquis Christi Ecclesia derelicta ratione [Col. 1207D] caeca, apud temerarios illos schismatum duces et dissensionis auctores converti non trepidat; quos Joannes (I Joan. II, 18) antichristos appellat, quos Evangelista (Matth. III, 12) paleis similat; quos Dominus Christus (Joan. X, 1) fures et latrones designat, [Col. 1208A] sicut ipse in Evangelio declarat dicens: Quia qui non introiit per ostium in ovile ovium, sed descendit per alteram partem, ille fur et latro est. Item in eodem quoque ait: Omnes qui venerunt, fures sunt et latrones. (Joan. 8). Qui isti sunt, nisi desertores fidei et transgressores Ecclesiae Dei qui contra ordinationem Dei nituntur? quos merito Spiritus sanctus per Prophetam increpat, dicens: Fecistis consilium non per me, et conventionem non per spiritum meum, adjicere peccata super peccata. (Isa. XXX, 1). Quid ad ista respondeant perversissimi isti Novatiani, vel nunc infelicissimi pauci; qui ad tantam furoris dementiam proruperunt, ut nec Deo nec homini reverentiam habuerint? Illic impudenter et sine ulla ordinationis lege episcopatus appetitur; [Col. 1208B] heic autem propriis sedibus et cathedrae sibi traditae a Deo renuntiatur. Illic Veritas: Aspernantur me, ut sacrificent mihi, nec offerunt oblationes sanctas filiorum Israel, nec accedunt offerre sancta sanctorum; sed accipient ignominiam suam in errore quo erraverunt (Ezech. XLIV, 10-13). Satis sit paucis probasse quidnam sint. Audite igitur, Novatiani, apud quos Scripturae coelestes leguntur potius quam intelliguntur, parum si non interpolentur. Sunt enim (Matth. XIII, 14.) vestrae praeclusae aures et corda caecata, qui nullum de spiritalibus ac salutaribus monitis lumen admittitis. Sicut Esaias ait: Excaecuti sunt servi Dei (Isa. XLII, 19). Et merito excaecati, quia voluntas schismaticorum non est in lege, quae lex unam nobis et singularem designat Ecclesiam; [Col. 1208C] in illa scilicet quae sub Noe ante diluvium Dei providentia fabricata est arca, in qua non tantum munda animalia, sed et immunda, ut tibi cito respondeatur, Novatiane, invenimus esse reclusa. Quae arca sola cum his quae secum fuerant, liberata est: in qua et caetera quae in ea inventa non sunt, diluvio perierunt. Ex illa igitur arca remittuntur duae aves, corax et columba. Qui corax vere hominum immundorum, et in tenebris perpetuis futurorum per saeculi latam viam, et immunda vescentium apostatarum futurorum, et ad Ecclesiam se ultra non vertentium, figuram portabat; quem legentes invenimus emissum, et non amplius reversum. Huic ergo avi, id est, immundo spiritui, quique fuerint similes inventi, ad Ecclesiam amplius reverti non poterunt; [Col. 1208D] qui et si voluerint, Dominus prohibebit, qui Moysi praecepit, dicens: Omne varium et immundum ejice foras extra castra (Num. V, 2). Columba autem emissa incontinenti significatur reversa, eo quod requiem non haberet pedibus suis quam Noe recepit in [Col. 1209A] arcam, et post septimum diem iterato emissam, recepit eam portantem suo ore olivae folium (Gen. VIII, 9-11).

[1Kb] III. Et ego quidem, fratres dilectissimi, non temere ista cogitans, nec humana sapientia conspirans, sed ut coelestis Domini dignatione necessarie et pertinenter mentibus nostris concipere permittitur; dico illam, id est, columbam, duplicem nobis per semetipsam significare figuram. Primam quidem et principalem, suam, hoc est spiritalem, olim, id est, ab initio divinae administrationis insistit, et sacramentum Baptismatis quod in salutem generis humani provisum, et soli Ecclesiae coelesti ratione celebrare, per os suum praeostendit. Ter enim emissa ex arca, volitans per aerem super aquam, significabat jam [Col. 1209B] tunc Ecclesiae nostrae sacramenta. Unde et Dominus Christus Petro, sed et caeteris discipulis suis mandat, dicens: Euntes evangelizate gentibus, baptizantes eos in nomine Patris, et Filii, et Spiritus sancti (Matth. XXVIII, 19). Hoc est, ut Trinitas illa quae sub Noe per columbam figuraliter operata est, haec nunc in Ecclesia per hos spiritaliter operetur.

IV. Sumamus jam nunc et secundam personam columbae ex arca emissae; diluvii scilicet tempore, quando omnes abyssi proruperunt, quando cataractae coeli patefactae sunt super terram, propter facinora hominum quae quotidie exercebant coram Domino, sicut Moyses dixit: Et vidit Dominus Deus redundare nequitias hominum super terram, et quod omnes in malum recordarentur a principio dierum suorum, [Col. 1209C] et dixit: Perdam hominem quem feci, a facie terrae, ab homine usque ad pecus, et a reptili usque ad volatilia coeli (Gen. VI, 5-7). Emittitur ergo tempore cataclysmi columba ex arca, aquis violenter toto orbe terram infestantibus.

[1Kb] V. Illa arca figuram Ecclesiae, sicut superius diximus, portabat, quae verberabatur hinc atque inde aquis insurgentibus tantum. Cataclysmus ergo ille qui sub Noe factus est, figuram persecutionis quae per totum orbem nunc nuper supereffusa, ostendit. Aquis autem, diruptis cataractis, undique convenientibus et excrescentibus significabantur gentes, quae ad vastandam Ecclesiam excreverunt. Sicut Apocalypsis docet, dicens: Aquae quas vidisti, populi sunt, et gentes, et regna (Apoc. XVII, 15). Columba [Col. 1209D] autem quae pedibus suis requiem habere non poterat, lapsorum imaginem portabat; qui immemores divinarum praedictionum, vel simpliciter ignorantes, vel audacter dissimulantes ceciderunt: quorum Dominus ruinam in Evangelio futuram his verbis significaverat, dicens: Qui audit verba mea et [Col. 1210A] non facit ea, similabo eum viro stulto qui aedificavit domum suam super arenam: venerunt tempestates, et impegerunt in domum illam, et cecidit, et facta est ruina ejus magna (Matth. VII, 26, 27). Et ne temere comparasse videamur, columbam illam lapsorum imaginem portare; Propheta civitatem ut columbam, hoc est lapsorum personam, increpat, dicens: Columba non exaudit vocem, id est praeclara et redempta civitas non recipit doctrinam, et in Dominum fidens non fuit (Sophon. III, 1, 2).

[1Kb] VI. Quod autem requiem pedibus columba illa, sicut superius diximus, invenire non poterat, hoc significabat vestigia negantium, hoc est, sacrificatorum, lubrici veneno serpentis sauciata, in lapsum conversa: quae ulterius non possent super aspidem [Col. 1210B] et basiliscum conscendere, et draconem et leonem calcare (Psal. XC, 13). Quam potestatem tradidit Dominus discipulis suis, sicut in Evangelio ait: Ecce do vobis potestatem calcandi super omnem potestatem inimici, et super serpentes et scorpiones, et non nocebunt vobis (Luc. X, 19). Isti ergo tot et tantis malignis spiritibus infestantibus, et in lapsorum necem insurgentibus, provisa est vulneratis salutis via: ut quibuscumque viribus possent toto se corpore protrahere, castris suis recipere; quibus recepti possent medelis spiritalibus vulnera sua curare. Recepta igitur columba, paucis etiam diebus interjectis, iterato emittitur ex arca, quae reversa, non tantum firma vestigia, sed et insignia suae pacis atque victoriae, per illa olivae folia quae suo ore [Col. 1210C] portabat, ostendit. Duplex ergo illa emissio, duplicem nobis persecutionis tentationem ostendit: prima in qua qui lapsi sunt, victi ceciderunt; secunda in qua hi qui ceciderunt, victores extiterunt. Nulli enim nostrum dubium vel incertum est, fratres dilectissimi, illos qui prima acie, id est, deciana persecutione vulnerati fuerunt; hos postea, id est, secundo praelio ita fortiter perseverasse, ut contemnentes edicta saecularium principum, hoc invictum haberent, quod et non metuerunt exemplo boni pastoris animam suam tradere, et sanguinem fundere, nec ullam insanientis tyranni saevitiam recusare.

[1Kb] VII. Ecce, quam gloriosos, quam Domino charos, schismatici isti ligna, foenum, stipulam appellare non [Col. 1210D] dubitant (I Cor. III, 12). Quorum pares, hoc est, in eodem crimine lapsus sui adhuc usque constitutos, nec ad poenitentiam admittendos esse praesumunt; ex illa Domini pronuntiatione qua ait: Qui me negaverit coram hominibus, negabo eum coram Patre meo, qui in coelis est (Matth. X, 33). Proh dolor! quid [Col. 1211A] contra dominica praecepta contendunt, ut ea quae Christus judicii sui tempore sit acturus, haec nunc stirps Novatiani, patris sui exemplum diaboli secuta, exercere conetur? dicente Scriptura: Mihi vindictam, et ego retribuam, dicit Dominus (Heb. X, 30).

VIII. Respondebimus eis ad istam pronuntiationem Domini, quam male intelligant et male sibi interpretentur. Quod enim ait: Qui me negaverit coram hominibus, et ego negabo eum coram Patre meo, qui in coelis est, utique futuri temporis significatio est; quo tempore incipiet Dominus secreta hominum judicare; quo tempore tribunali Christi omnes nos oportet adstare (II Cor. V, 10); quo tempore multi incipient [Col. 1211B] dicere: Domine, Domine, nonne in tuo nomine prophetavimus, et in nomine tuo daemonia exclusimus, et in tuo nomine virtutes multas fecimus (Matth. VII, 22, 23)? et tamen audient vocem Domini dicentis: Discedite a me omnes qui operati estis iniquitatem: non novi vos (Joan. VI, 68). Ibi adimplebitur quod ait: Negabo ego et illos. Quos autem maxime negabit Dominus Christus, nisi vos omnes haereticos, et schismaticos, et nominis sui alienos? Qui enim aliquando Christiani, nunc Novatiani, jam non Christiani, primam fidem vestram perfidia posteriore per nominis appellationem mutastis; velim propositioni vestrae respondeatis. Legite et docete, quem Dominus de his qui se dereliquerant vel negaverant, cum adhuc ipse esset, negavit. [Col. 1211C] Atqui et caeteris qui secum remanserant de discipulis ait: Numquid et vos vultis abire (Joan. VI, 68)? Petrum etiam quem negaturum ante praedixerat, cum negasset, ipse non negavit, sed sustinuit; et amare illam suam negationem flentem ipse postmodum lenit.

[1Kb] IX. Quaenam est tua, Novatiane, dementia, ut illa quae ad exitium salutis pertineant, tantum legas: et quae ad misericordiam, praetereas? clamante Scriptura et dicente: Poenitentiam agite qui erratis, convertimini corde (Ezech. XVIII, 30). Et eodem quoque Propheta similiter exhortante et dicente: Convertimini ad me in toto corde vestro, in jejunio, et ploratione, et planctu: et scindite corda vestra, et non vestimenta: convertimini ad Dominum Deum vestrum, quoniam [Col. 1211D] misericors est, et miserator multae miserationis (Joel. II, 12, 13).

[28Kb] X. Adeo quia multae miserationis est Dominus, audivimus: audiamus quid per David contestatur Spiritus sanctus: Si dereliquerint filii ejus legem meam, et [Col. 1212A] in mandatis meis non ambulaverint; et si justificationes meas profanaverint, et praecepta mea non custodierint: visitabo in virga facinora eorum, et in flagellis delicta eorum: misericordiam autem meam non dispergam ab eis (Psal. LXXXVIII, 31-34). His similia et per Ezechielem legimus dixisse Dominum: Fili hominis, domus Israel habitavit super terram suam, et coinquinaverunt eam facinoribus suis. Sicut mulieris menstruatae facta est immunditia eorum ante faciem meam. Effudi iram meam super eos, et disseminavi eos inter gentes, et secundum peccata eorum judicavi eos: quia coinquinaverunt sanctum nomen meum. Et quia dictum est de his: Hic est populus Domini; peperci eis propter nomen sanctum meum, quod sprevit domus Israel inter [Col. 1212B] gentes (Ezech. XXXVI, 18-23). Et conjungens ait: Propterea dic populo Israel: Haec dicit Dominus: Non vobis parco, domus Israel, sed propter nomen sanctum meum parcam, quod coinquinastis inter gentes; et scietis quia ego Dominus, cum sanctificatus fuero in vobis. Item Dominus ad eumdem: Fili hominis, dic populo Israel: Quare locuti estis dicentes: Erroribus nostris contabescimus, et quomodo salvi esse poterimus? Dic eis: Vivo ego, dicit Dominus: quia non desidero mortem peccatoris; sed desidero ut avertatur peccator a via sua pessima, et vivat. Redite ergo a via vestra pessima. Quid morti vos traditis domus Israel (Ezech. XXXIII, 10-11)? Sic per Esaiam prophetam: Non in aeternum indignabor vobis, neque semper non defendam vos [Col. 1212C] (Isa. LVII, 16). Et quoniam Hieremias propheta in persona populi peccatoris deprecatur Dominum, dicens: Emenda nos, Domine, sed in judicio et non in ira, ne paucos facias nos (Jer. X, 24); adjecit et dixit Esaias: Propter peccatum modice contristavi eum, et percussi eum, et averti faciem meam ab eo; et contristatus est, et abiit tristis in viis suis (Isa. LVII, 17). Et quia operatur, adjecit et dixit: Vias ejus vidi, et curavi eum, et dedi ei exhortationem veram, pacem super pacem; poenitentibus, deprecantibus, et operantibus restitui posse, quod male perierint, quodque a Christo declinaverint.

XI. Denique hoc in Evangelio comprobatur, ubi (Luc. VII) illa mulier peccatrix describitur, quae venit [Col. 1212D] ad domum cujusdam Pharisaei, ubi erat Dominus vocatus cum discipulis, portans vas unguenti; quae stetit ad pedes Domini, et lacrymis suis lavit pedes ejus, et capillis extersit, et oscula infixit, ut excitaretur ille Pharisaeus et diceret: Hic si esset Propheta, [Col. 1213A] sciret quae et qualis esset ista mulier quae eum tangit, quia peccatrix est (Luc. VII, 39-47). Unde incontinenti Dominus peccatorum remissor et poenitentium receptor, ait: Simon, habeo tibi aliquid dicere. At ille respondit dicens: Magister, dic. Et Dominus: Duo debitores erant cuidam foeneratori, unus qui habebat denarios quingentos, et alius quinquaginta: cum non haberent unde solverent, ambobus donavit. Et interrogavit: Quis illorum plus diligit? Et respondit Simon: Utique ille cui plus donavit. Et adjecit dicens: Vides istam mulierem? Intravi in domum tuam, osculum mihi non dedisti; haec autem non cessavit osculando pedes meos: pedes meos non lavasti; haec autem lacrymis suis lavit, et capillis extersit: oleo pedes meos non unxisti; haec autem unxit. Propter quod dico tibi, Simon, quia remittuntur [Col. 1213B] illi peccata ejus. Ecce Dominus utrisque debitoribus larga sua pietate debitum concedit. Ecce delicta donantem. Ecce mulierem peccatricem poenitentem, flentem, deprecantem, et remissam peccatorum accipientem.

[9Kb] XII. Erubesce jam nunc, si fieri potest, Novatiane: desine argumentis tuis impiis incautos decipere: desine unius capituli praescriptione terrere. Legimus et adoramus, nec praetermittimus coelestem Domini sententiam, qua ait negaturum se negantem; numquid et poenitentem? Et quid ego tamdiu de miserationibus probare singula gestiam? Quando quidem Ninivitis Allophylis, et longe a lege Domini constitutis, propter civitatis suae annuntiatam eversionem deprecantibus, misericordia Dei non denegatur (Jon. III)? Ipsi illi [Col. 1213C] Pharaoni sacrilega temeritate repugnanti, cum quondam coelestibus plagis verberaretur, et conversus Moysi et fratri ejus dixisset: Orate pro me ad Dominum, quia peccavi (Exod. IX, 28), incontinenti ab eo suspendebatur ira Dei. Et tu jam, Novatiane, judicas, et nullam spem pacis ac misericordiae habere lapsos praedicas; nec increpanti Apostolo aurem accommodas dicenti: Tu qui es, qui judicas servum alienum? Domino suo stat, aut cadit. Stabit autem: potens est Deus stabilire eum (Rom. XIV, 4). Unde pertinenter et necessarie ex persona eorumdem lapsorum increpat vos Spiritus sanctus, dum dicit: Noli gratulari inimica mea mihi, quoniam si cecidi, et exsurgam; et si in tenebris ambulavero, Dominus lumen est mihi. Iram Domini tolerabo, quoniam peccavi [Col. 1213D] illi, usque dum justificet causam meam, et faciat judicium et justitiam, et producat me ad lucem. Videbo justitiam illius: et videbit me inimica mea, et cooperiet se confusione (Mich. VIII, 8, 10).

[Col. 1214A] [2Kb] XIII. Oro, non legisti: Nolite gloriari, et nolite loqui excelsa, et ne exeat magniloquentia ex ore vestro; quoniam erigit a terra pauperem, a sterquilino erigit inopem, et sedere eum facit cum potentibus populi (I Reg. II, 3, 8)? Non legisti: Quia Dominus superbis resistit, humilibus autem dat gratiam (Jac. IV, 6; I Pet. V, 5)? Non legisti: Qui se exaltat, humiliabitur (Matth. XXIII, 12; Luc. XIV, 11; XVIII, 14)? Non legisti: Quia Deus perdit memoriam superborum, et non relinquit memoriam humilium (Psal. IX, 7, 11)? Non legisti: Quia quo judicio quis judicaverit, eum judicari necesse est (Matth. VII, 2)? Non legisti: Quia qui odit fratrem suum, in tenebris est, et in tenebris ambulat; et non scit quo eat, quia tenebrae excaecaverunt oculos ejus (I Joan. II, 11)? Unde igitur et tam sceleratus, [Col. 1214B] et tam perditus, tam discordiae furore vesanus exstiterit iste Novatianus, invenire non possum; qui semper in domo una, id est, Christi Ecclesia, proximorum delicta ut propria fleverit; onera fratrum, sicut Apostolus hortatur (Gal. VI, 2), sustinuerit; lubricos in fide coelesti allocutione corroboraverit. At nunc ex quo Cainam illam haeresim, quae non nisi tantum occidere gestit, exercere coepit; nec sibi novissime parcit. Caeterumsi legisset quia justitia justi non liberabit eum in die qua erraverit, et iniquitas impii non nocebit ei ex qua die conversus fuerit (Ezech. XXXIII, 12), jam olim in cinere poeniteret, ille qui semper poenitentibus adversatur: qui in ruina facilius aedificatorum stantium operantur, quam in structione jacentium ruinarum; qui multos ex fratribus nostris [Col. 1214C] miserrimos falsis suis adversationibus perterritos, iterum fecit ethnicos, dicendo quod poenitentia lapsorum sit vana, nec possit eis proficere ad salutem; clamante Scriptura et dicente: Memento unde excideris, et age poenitentiam; si quo minus, veniam tibi, nisi poenitentiam egeris (Apoc. II, 5). Et quidem ad septem ecclesias scribens, singulis sua quoque facinora et delicta ingerens: Poenitemini, dicebat. Quibus, nisi illis, scilicet, quo pretio magno sui sanguinis redemerat?

[1Kb] XIV. O te impium scelestumque, haeretice Novatiane, qui post tot et tanta in Ecclesia, a quibusdam retro voluntarie commissa crimina, quae et tu ipse in domo Dei priusquam apostata esse cognoveras; et haec posse aboleri de memoria, succedente bono, [Col. 1214D] utique docueras, secundum fidem Scripturae dicentis: Quia si conversus fuerit facinorosus ab omnibus facinoribus suis quae commisit, et justitiam fecerit, vita aeterna vivet, et non morietur in facinore suo (Ezech. [Col. 1215A] XVIII, 21). (Delicta enim quae commisit, abolebuntur de memoria succedentibus bonis factis.) Tu hodie retractas, an debeant lapsorum curari vulnera, qui nudati a diabolo ceciderunt, violentia aquae, quam suo ore serpens emisit post mulierem (Apoc. XII, 15). Sed quid dicam? ait Apostolus: Laudo vos? In hoc non laudo: quia non in melius, sed in pejus venistis (I Cor. XI, 12-17). Ubi enim sunt aemulationes et dissensiones in vobis, nonne carnales estis, et secundum hominem ambulatis (I Cor. III, 3)? Nec nos quidem mirari oportet, cur iste Novatianus tam nefanda, tam gravia in personam lapsorum exercere nunc audeat: quandoquidem habemus exempla praevaricationis hujus [Col. 1215B] praecedentia. Saul ille bonus (I Reg. IX, 2, XVIII, seqq.), praeter caetera, postea livore evertitur, et contra David omnia adversa et inimica agere molitur. Judas ille inter Apostolos electus (Matth. X, 4; XXVI, 15), qui semper in domo Dei unanimis et fidelis (Psal. LIV, 15), ipse postmodum Deum tradidit.

Praedixerat quidem et Dominus multos esse venturos sub pellibus ovium, rapaces lupos (Matth. VII, 15). Qui sunt isti rapaces lupi, nisi sensu subdolo conspirantes ad infestandum gregem Christi? sicut legimus apud Zachariam positum: Ecce ego suscito pastorem in terra, qui quod aversum est, non visitabit, et carnes electorum manducabit, et talos illorum torquebit (Zach. XI, 16). Similiter et per Ezechielem increpat hujusmodi pastores, scilicet praedones et [Col. 1215C] laniones (dicam ut aestimaverat) dicens: O pastores, quare lac ebibitis, et coagulatum comeditis, et forte ad nihilum perduxistis, et infirmum non visitastis, claudicantem non curastis, et errantem non revocastis, et permisistis populum meum errare inter spinas et tribulos? Propterea haec dicit Dominus: Ecce ego veniam adversus pastores, et exquiram oves meas de manibus illorum, et repellam eos ut non pascant oves meas, et non erunt eis amplius oves meae in devorationem: et exquiram eas sicut pastor gregem suum in die qua fuerit caligo et nebula: sic exquiram oves meas, et exquiram eas in omni loco quocumque dispersae sunt: et quod perierat, requiram: et quod erraverat, revocabo: et quod claudicaverat, curabo: et quod infirmum est, custodiam: et pascam oves meas cum judicio (Ezech. XXXIV, [Col. 1215D] 3, 4, 10, 11, 16).

[1Kb] XV. Quis ista loquitur? Utique ille qui relictis nonaginta novem ovibus, quaesivit illam quae de suo erraverat grege, sicut David dicit: Erravi velut ovis quae periit (Psal. CXVIII, 176); quam inventam Christus redit, humero suo portans peccatricem delicatam; qui gaudens et exultans, vocatis amicis et domesticis, ait: Congratulamini mihi, quoniam inventa est ovis mea quae perierat. Dico, inquit, vobis, quia tale gaudium [Col. 1216A] erit in coelo super uno peccatore poenitentiam agente (Luc. XV, 6-10). Et subjungens ait: Aut quae mulier habens denarios decem, et cum perdiderit ex denariis, unum nonne accendit lucernam, et tota die domum suam emundat, quaerens donec inveniat? Et cum invenerit, convocat amicas et vicinas, dicens: Congratulamini mihi, quoniam inveni denarium quem perdideram. Dico vobis, quia tale gaudium erit in conspectu Angelorum Dei super uno peccatore poenitentiam agente. E contrario autem non agentes facinorum suorum poenitentiam; quae eos maneant, ex ipsius Domini responso cognoscant. Legimus enim in Evangelio: quod quidam venerunt de Galilaeis ad Dominum, annuntiantes [Col. 1216B] ei de eis quorum sanguinem miscuit Pilatus cum sacrificiis ipsorum: quibus respondit Dominus dicens: Putatis quia illi Galilaei super caeteros Galilaeos peccatores fuerant, quia passi sunt talia? Non. Dico enim vobis: nisi poenitentiam egeritis, omnes similiter perietis. Aut illi decem et octo, super quos cecidit turris in Siloa, putatis quia debitores fuerunt morti super omnes homines qui habitabant in Hierusalem? Non. Dico vobis, inquit, quia nisi poenitentiam egeritis, omnes similiter perietis. (Luc. XIII, 1-5).

XVI. Excitemus itaque nos quantum possumus, fratres dilectissimi, et abrupto inertiae et securitatis somno, ad observanda Domini praecepta vigilemus. Quaeramus tota mente quod perdidimus, ut invenire possimus; quia Quaerenti, ait Scriptura, dabitur, et [Col. 1216C] pulsanti aperietur (Luc. XI, 10). Mundemus domum nostram munditia spiritali, ut secreta quaeque et abdita pectoris nostri, vero Evangelii lumine radiata, dicant: Tibi soli deliqui, et nequissimum in conspectu tuo feci (Psal. L, 6); Quia mors peccatorum mala; (Psal. XXXIII, 22) et apud inferos poenitentia nulla (Eccli. XI, 17): habentes in contemplatione maxime diem judicii et retributionis: et quod ab omnibus nobis credendum, et firmiter est tenendum, quia acceptio personarum non est apud Deum (Rom. II, 11); cum praeceperit in Deuteronomio non accipiendam personam in judicio: Non accipies, ait, personam, nec secundum minimum, nec secundum maximum judicabis (Deut. I, 17; XVI, 19). His similia et per Ezechielem dixit: Omnes, inquit, animae meae sunt; [Col. 1216D] sicut anima patris, et anima filii: anima quae peccaverit, ipsa morietur (Ezech. XVIII, 4). Hic erit igitur a nobis venerandus, hic tenendus, hic per plenam et dignam nostram confessionem propitiandus, qui habet potestatem animam et corpus mittendi in gehennam ignis (Matth. X, 28), sicut scriptum est: Ecce venit cum multis millibus nuntiorum suorum facere judicium de omnibus, et perdere omnes impios, et arguere omnem carnem de omnibus factis impiorum [Col. 1217A] quae fecerunt impie, et de omnibus verbis impiis quae de Deo locuti sunt peccatores (Judae 14, 15).

[8Kb] XVII. His similia et Daniel: Vidi, inquit, thronum positum, et Vetustus dierum sedebat super eum, et vestitus ejus erat tamquam nix, et capilli capitis ejus tamquam lana alba, thronus illius flamma ignis, rotae illius ignis ardens. Flumen ignis prodibat ante eum: millia millium serviebant ei, et millia millium assistebant ei. Ad judicium sedit, et libri aperti sunt (Dan. VII, 9, 10). Joannes autem manifestius et de die judicii et consummatione saeculi declarat dicens: Et cum aperuisset, inquit, sigillum sextum, ecce terrae motus factus est magnus: et factus est sol niger ut saccus cilicinus, et luna tota sanguinea facta est: et stellae ceciderunt in terram, quomodo ficus a vento magno agitata [Col. 1217B] mittit grossos suos: et coelum recessit ut liber cum involvitur: et omnis mons et insulae de locis suis motae sunt: et reges terrae, et maximi quique et tribuni et divites et fortes, et omnis servus et liber absconderunt se in speluncis et in cavernis montium, dicentes montibus et petris: Cadite super nos, et abscondite nos a conspectu Patris sedentis super thronum, et ab ira Agni: quoniam venit dies interitionis: et quis poterit stare (Apoc. VI, 12-17)? Item in eadem Apocalypsi hoc quoque Joannes dicit sibi revelatum: Vidi, inquit, thronum magnum; et candidum sedentem super eum, a cujus facie fugit coelum et terra; et locus eorum inventus non est, et vidi mortuos magnos et pusillos stantes ante conspectum throni Domini: et libri aperti sunt. Et alius liber apertus est qui est vitae: et judicati sunt singuli secundum ea quae scripta erant in libro sesecundum [Col. 1217C] opera ipsorum (Apoc. XX, 11-13). Sed et [Col. 1218A] Apostolus bonum consulens, sic hortatur nos, dicens: Nemo vos decipiat inanibus verbis: propterea enim venit ira Dei super filios contumaciae. Nolite esse participes eorum (Ephes. V, 6, 7).

[1Kb] XVIII. Demus igitur totis viribus fidei nostrae Deo laudem, demus plenam confessionem: quandoquidem super poenitentia nostra gaudeant virtutes coelorum, gaudeant Angeli omnes, gaudeat et Christus; qui nos denuo peccatis oneratos, delictis obrutos, plena et clementi moderatione cessare a facinore hortatur, dicens: Convertite vos, et redite ab impietatibus vestris: et non erunt vobis iniquitates vestrae ad poenam. Projicite a vobis omnes impietates vestras quas fecistis adversum me: et facite vobis cor novum et spiritum novum. Et ut quid vos morti traditis, domus Israel? Non enim [Col. 1218B] desidero mortem peccatoris. (Ezech. XVIII, 30-32) Ego sum, ego sum, qui deleo facinora tua; et non commemorabor te: tu autem in mente habe, et judicemus. Dic tu facinora tua prius, ut justificeris (Isa. XLIII, 25, 26). Dum patet, fratres, indulgentiae aditus, Deum plenis satisfactionibus deprecemur. Humiliemus nos, ut exaltari possimus. Acquiescamus divinae exhortationi, qua evadere liceat diem Domini et iram. Dicit enim sic: Respice, fili, nationes hominum, et scito. Quis speravit in Domino, et confusus est; permansit in mandatis illius, et derelictus est; aut invocavit eum, et despexit illum? quoniam pius et misericors Dominus, et remittens in tempore tribulationis peccata, omnibus inquirentibus se in veritate (Eccli. II, 11-13). Ait ergo: Dic tu facinora tua prius, ut justificeris. Prae manu sit vobis oratio illa exomologeseos plena.



Pars Altera. PRAECIPUI RECENTIUM EXCURSUS IN EAMDEM DE HAERETICORUM BAPTISMATE DISPUTATIONEM.




[Col. 1217]
L. THOMASSINI DISSERTATIO AD SYNODOS SUB STEPHANO PAPA IN CAUSA BAPTISMI HAERETICORUM COLLECTAS CARTHAGINE, ROMAE ET ALIBI ANNIS, CHRISTI 256, 257, ETC.



SYNOPSIS.
[Col. 1217C]

Refellitur putidissima Novatorum calumnia, tam errasse Stephanum in omnium admittendo, quam Cyprianum [Col. 1218C] et Firmilianum in omnium haereticorum baptismo repudiando. Evincitur ex omnium Patrum consensu eamdem tunc fuisse Ecclesiae Romanae de [Col. 1219A] baptismo haereticorum, quae postea fuit, et quae etiam nunc superest disciplina. Usque ad num. XXII. Deinceps, ad finem usque, multipliciter solvitur alia quaestio, ecquid Augustinus Cypriano hinc excusationem et patrocinium paret, quod necdum ea res plenario concilio elucidata atque terminata fuisset; cum idem ipse Pelagianis plenarium concilium flagitantibus os obturaverit, localibus synodis et rescriptis apostolicae Sedis litem finitam pronuntians.



I. STEPHANI PAPAE ET CYPRIANI CONCERTATIO. NOVATORUM CALUMNIA IN STEPHANUM. DUPLEX ADVERSUS EOS CONTROVERSIA HIC DIRIMENDA.

Illustris et copiosa haec se altera objicit quaestio et superiori gemella, de Stephani cum Cypriano concertatione circa baptismum ab haereticis collatum. [Col. 1219B] Et hic enim sanctitate conspicui colliduntur Pontifices: Romanus, etsi loco major et causa melior, a collega spernitur; contumaces adversus primae sedis decretum, et aviti moris plus aequo retinentes, nihilosecius Ecclesiae communione fruuntur; denique secundum Stephanum pronuntiat Nicaena synodus. Itaque permagnus et admirabilis utrobique personarum rerumque concentus. Ad cumulum denique ut Victorem, ita Stephanum per tot retro saeculorum volumina summae admirationi habitum, omnium procacissimi novatores in hac extrema temporum faece denigrare coepere, quasi aversis quidem vestigiis errasset tamen ipse perinde ac Cyprianus. Ut hic enim omnes prorsus arcebat haereticos a dandi Baptismi potestate: ita ille, ut garriunt, omnes ea donabat [Col. 1219C] indiscriminatim, sive legitima, sive spuria et profana uterentur in tingendo verborum formula. Itaque propulsanda haec primo a sanctissimo papa et martyre calumnia. Tum ingrediemur ad aliam quoque controversiam, qui Cyprianus ab Augustino culpa pene absolutus sit, quod ante concilium plenarium necdum veritas satis eliquata fuisset; cum idem Augustinus una primae sedis auctoritate et sententia alibi Pelagianos haereticos abunde pronuntiet confectos esse, nec plenario jam opus esse concilio.



II. NON ERRASSE STEPHANUM IN OMNIUM HAERETICORUM BAPTISMO RECIPIENDO, PROBATUR EX FIRMILIANO.

Hallucinatum ergo et ipsum Stephanum fuisse in omnium haereticorum baptismo probando, peraeque ut Cyprianum in omnium repudiando, hallucinabundi [Col. 1219D] somniant, eliciuntque ex hoc ejus decreto apud Cyprianum relato epist. LXXIV: »Si quis ergo a quacumque haeresi venerit ad nos, nihil innovetur, nisi quod traditum est, ut manus illi imponatur ad poenitentiam; cum ipsi haeretici proprie alterutrum ad se venientes non baptizent, sed communicent tantum.« Nihil ergo discriminis, inquiunt, interponebat Stephanus, et quibuscumque demum verbis, etiam ab Evangelica veritate alienissimis consecrato subscribebat Baptismo. At Stephano primum patrocinari licet ex ipsa Firmiliani adversus eum scripta ad Cyprianum epistola. Ut invictissimum sit quod ab ipso adversario vis veri extorquet testimonium. Verba [Col. 1220A] Firmiliani sunt: »Illud quoque absurdum, quod non putant quaerendum esse quis sit ille qui baptizaverit, eo quod qui baptizatus sit, gratiam consequi potuerit invocata Trinitate nominum Patris, et Filii, et Spiritus sancti. At quis est in Ecclesia perfectus et sapiens, qui hoc aut defendat aut credat, quod invocatio haec nominum nuda sufficiat ad remissionem peccatorum et Baptismi sanctificationem? cum haec tunc utique proficiant, cum et qui baptizat habet Spiritum sanctum, et Baptisma quoque ipsum non sit sine Spiritu constitutum.« Hinc palam est illud demum probari Stephano Baptisma, quod invocata Trinitas sanctificet, ubi invocatio nominum sufficiat ad remissionem peccatorum: a Firmiliano autem desiderari praeterea ut is qui baptizat Spiritu sancto vegetetur. [Col. 1220B] Et rursus ibidem Firmilianus Stephanum validissime, ut sibi videtur, urget exemplo mulieris veneficae haereticaeque, quae multos solemni Ecclesiae forma tinxerat: »Cum baptizaret quoque multos, usitata et legitima verba interrogationis usurpans, ut nihil discrepare ab Ecclesiastica regula videretur. Quid igitur de hujus Baptismo dicemus quo nequissimus daemon per mulierem baptizavit? Numquid et hoc Stephanus et qui illi consentiunt comprobant? Maxime cui nec symbolum Trinitatis, nec interrogatio legitima et ecclesiastica defuit? Potest credi aut remissio peccatorum data, aut lavacri salutaris regeneratio rite perfecta, ubi omnia quamvis ad imaginem veritatis, tamen per daemonem gesta sunt? Nisi et daemonem in nomine Patris et Filii, et Spiritus [Col. 1220C] sancti, gratiam Baptismi dedisse contendunt qui haereticorum Baptisma defendunt.« Ne fingere quidem mihi possum quidquam his apertius.



III. ET IDEM EX EODEM.

Et idem ibidem rursum et sua et Stephani sensa prodere pergit ex Christi invocatione sanctificatum Baptismum exagitans, nisi a viro catholico exhiberetur. »Sed in multum, inquit, proficit nomen Christi ad fidem et Baptismi sanctificationem: ut quicumque in nomine Christi baptizatus fuerit consequatur statim gratiam Christi. Quando huic loco breviter occurri posset, et dici, quoniam si in nomine Christi valuit foris Baptisma ad hominem purgandum; in ejusdem Christi nomine valere illic potuit et manus impositio ad accipiendum Spiritum sanctum.« [Col. 1220D] Ergo id Stephanus Baptisma admittebat, quod in nomine Trinitatis, quod in nomine Christi consecraretur. Et rursum ibidem: »Ad illud autem quod pro haereticis ponunt et aiunt, Apostolum dixisse, sive per occasionem, sive per veritatem Christus annuntietur.« An formulis Baptismi adulterinis quibus Christi et Trinitatis ecclesiastica fides proscinderetur, jactitasset Stephanus cum astipulatoribus suis Christum annuntiari? Ille sane Apostoli locus praedicantis vitio monet non infuscari sanae praedicationis veritatem.



IV. ALIA EX EODEM ARGUMENTA.

Si vero admissus a Romanis esset Baptismus impia [Col. 1221A] et haeretica aliqua verborum formula profanatus, hanc maxime haereseos formulam prodidisset, hanc exagitasset Firmilianus in tam prolixa Epistola, et ita prorsus victoriam aut ad se inclinasset, aut Stephano extorsisset. Sed cum fidem perfidissimam haereticorum insectetur vir usquequaque doctissimus, nusquam verba ipsa attingit ad Baptismum constuprandum ab eis effusa. Quorsum autem suggillaret invocatam ab haeretico ore Trinitatem aut majestatem Christi: sileret autem ab eodem in Trinitatis, in Christi nominis contumeliam eructatas insanias?



V. ET RURSUS ALIA.

Adde quod totus est Firmilianus in baptizatore haeretico exhibilando, et ex ejus vitio Baptismum infirmat. E contra totus erat Stephanus, ut vel ex [Col. 1221B] ejus refutatione liquet, in ipsius per sese sacramenti et verbi Christi et invocationis Trinitatis vi amplificanda, quam exhaurire nequaquam posset vel nequam, vel haereticus quisquam cujus ab ore ea resonarent. Cardo itaque controversiae tunc in eo vertebatur an sola verborum divinorum majestas et efficacia sanctificationem Baptismi perficere valeret, a quocumque demum ministro illa proferrentur; an ministri perfidia verborum virtutem corrumpere et evacuare posset. Nec ad statum ergo quaestionis animum adjecisse videntur qui Stephanum maledictis incessunt.



VI. IDEM EVINCITUR EX CYPRIANO.

Eadem propemodum argumenta exculpi possunt ex opusculis Cypriani hac in causa editis. Sic enim [Col. 1221C] ille in Epist. ad Pompei: »Utique Baptisma quod in eadem unitate consistit, esse apud haereticos non potest, quia separari neque ab Ecclesia neque a Spiritu sancto potest. Aut si effectum Baptismi majestati nominis tribuunt, ut qui in nomine Christi Jesu ubicumque et quomodocumque baptizantur, innovati et sanctificati judicentur, etc.« Tribuebat ergo Stephanus effectum Baptismi majestati nominum et invocationi nominis Christi. Et in epist. ad Jubaianum: »Non est autem quod aliquis ad circumveniendam veritatem Christianam Christi nomen opponat: ut dicat in nomine Jesu Christi ubicumque et quomodocumque baptizati, gratiam Baptismi sunt consecuti. Cum ipse Christus loquatur et dicat: Non omnis qui dicit mihi: Domine Domine, intrabit in [Col. 1221D] regnum coelorum. Quod autem contra nitatur Cyprianus urgeatque non solum Christi nomen, sed totius Trinitatis imprecandum esse ut ratus sit Baptismus, nihil id quidem causae Stephani officit. Nam multorum Patrum, recentiumque scholae theologicae magistrorum sententia est, etiam in solius Christi nominis invocatione perfici Baptisma posse, aut saltem aliquando potuisse. Et utut id habeat, Christi invocatione Stephanus, ut et complurimi veterum theologorum, totius Trinitatis numen comprehendebat, idque patet ex verbis Firmiliani supra relatis.



VII. EX EODEM.

Etsi autem haeretici Patrem, et Filium, et Spiritum [Col. 1222A] sanctum aut Christi nomen imprecarentur, non eumdem illis Patrem Christumque ac Spiritum sanctum atque Catholicis esse interpretabatur Cyprianus, quia non eadem fides est, ideo non eumdem esse Baptismum. Epist. ad Jubaianum: »Nam si fides una est nobis et haereticis, esse potest et gratia una. Si eumdem Patrem, eumdem Filium, eumdem Spiritum sanctum, eamdem Ecclesiam confitentur; potest illic et Baptisma unum esse, si est et fides una, etc. Numquid hanc Trinitatem Marcion tenet? Numquid eumdem asserit, quem et nos Deum Patrem creatorem? Numquid eumdem unum Filium Christum de Maria Virgine natum? etc. Longe alia est apud Marcionem, sed et apud caeteros fides; immo nihil est apud illos, nisi perfidia.« Anxius rimatur Cyprianus [Col. 1222B] non quid invocetur, sed quid credatur a baptizante: cum Stephanus non fidem baptizantis, sed potestatem verborum scrutaretur. Et infra: »Quare Baptisma nobis et haereticis non potest esse, cum quibus nec Pater Deus, nec Christus Filius, nec Spiritus sanctus, nec fides ipsa in Ecclesia communis est.« Quo decreto suo Cyprianus cum Novatianos quoque complectatur quos constat Trinitatis et carnis Christi fidem intaminatam custodisse, palam est ab eo non eumdem Deum, non eumdem Christum nobis et haereticis communem dici, etsi eadem nominum invocatio sit.



VIII. EX CONCILIO CARTHAGINENSI.

Ex concilio item Carthaginensi aperitur in quo summa hujus disputationis consisteret. »Haereticis [Col. 1222C] aut nihil licet, aut totum licet. Si baptizare possunt, et Spiritum sanctum dare possunt. Si autem Spiritum sanctum dare non possunt, quia non habent Spiritum sanctum, nec baptizare spiritaliter possunt.« Ibidem et alius Cypriani assecla episcopus ait: »Haeretici Christiani sunt, an non? Si Christiani sunt, cur in Ecclesia Dei non sunt; quomodo Christianos faciunt?« Solam ergo ministrorum personam Cyprianus, solam Stephanus verborum Christi efficaciam contemplabatur. Nam si et minister haereticus et forma fuisset impia, eccur Stephanus hoc vel nomine tenus baptisma dici passus esset? Cur probasset in haeretico quod vel in catholico homine abominatus esset? Denique ipsae voces rem indicant. Quaeritur enim de baptismo haereticorum, id est, de [Col. 1222D] baptismo ab haereticis dato: ubi ea nempe sola ambigendi ratio occurrit quae ex haeretici baptizantis persona trahitur. Nam si et haereticus tingat, et tingendo profanas invocet Deitatis larvas, quis haec promiscue habeat? quis hoc baptisma vel nominet? quis hoc cum Novatianorum baptismo permisceat et aeque approbet?



IX. EX TERTULLIANO.

Idem efficitur ex Tertulliano. Nam lib. de Pudicitia ait in hujus ipsius Cypriani sententiae patrocinium: »Ut ethnico par, immo et super ethnicum haereticus etiam per baptisma veritatis admittitur.« Et l. de Baptismo: »Non idem Deus est nobis et illis: nec [Col. 1223A] unus Christus, id est, idem. Ideoque nec baptismus unus, quia nec idem.« Quae ne ad solos Marcionistas spectare suspiceris, consule rursus Cyprianum l. I, epist. 6, eadem prolixius de Novatianis disputantem.



X. ITEM EX CONCILIO ARELATENSI.

Venio ad canonem 8 concilii Arelatensis, an. 314: »De Afris quod propria lege sua utuntur ut rebaptizent, placuit ut si ad Ecclesiam aliquis de haeresi venerit, interrogent eum Symbolum. Etsi perviderint cum in Patre, et Filio, et Spiritu sancto esse baptizatum, manus eis tantum imponatur, ut accipiat Spiritum sanctum. Quod si interrogatus non responderit hanc Trinitatem, baptizetur.« Quare hoc canone soli vellicantur Afri, non etiam Romani, si etsi [Col. 1223B] dissimili, juxta tamen absurdo utrique versabantur in errore? aut si Romanis parcere animus erat, quin parcebatur et Afrorum nomini, ac sola Baptismi regula praefigebatur? Quin immo configendi potius fuissent Romani, ut longe turpius errantes, si baptismum aliena fideique inimica forma collatum pro rato habuissent. Id enim atrocius est quam quorumlibet haereticorum baptisma rescindere. Hic enim detestabilis semper est baptizatoris impietas, ideo excusatur utrumque zelus detestantis. At illic et baptismi et baptizatoris profanitas in promptu est, unde inexcusabilis prorsus foret approbantium inscitia.



XI. EX EUSEBIO.

Patrocinatur et Eusebius Stephano, omnemque ab [Col. 1223C] eo amolitur erroris suspicionem, l. VII, c. 2: »Ad hunc Stephanum Dionysius primam earum quae de Baptismo conscriptae sunt epistolam exaravit. Cum per id tempus non mediocris controversia exorta esset, utrum eos qui ex qualibet haeresi convertuntur Baptismo purgari oporteret, quippe antiqua consuetudo invaluerat ut in ejusmodi hominibus sola manuum impositio cum precationibus adhiberetur. Primus omnium Cyprianus qui tunc temporis Carthaginensem regebat ecclesiam, nonnisi per Baptismum ab errore prius emundatos, admittendos esse censuit. Verum Stephanus nihil adversus traditionem quae jam inde ab antiquis temporibus obtinuerat innovandum ratus, gravissime id tulit« Innovationis culpam omnem retorquet in Cyprianum, sive in Cypriani [Col. 1223D] praedecessorem Agrippinum, Stephano autem non aliud ait quam antiquam consuetudinem retineri placuisse, qua in re errare haud sane potuit.



XII. EX STEPHANI IPSIUS VERBIS

Quod idipsum apertissimum fit ex ipsismet Stephani verbis a Cypriano et Firmiliano relatis nihil innovari; quod traditum est, retineri debere. Quis non intelligit hanc adversus omnes errores medicinam esse certissimam, nedum ut error aliquis propinari his vocibus queat? Ab initio enim praedicationis Evangelicae invaluerat ista Romanae Ecclesiae disciplina, ut Eusebius innuit. Aut si quid secus quam Apostoli apostolicique viri factitassent, a praesule [Col. 1224A] quopiam Romano novatum postea fuerat, non tam fidenter Stephanus traditioni et antiquitati incumberet. Romanae traditionis seu corruptelae initium aliquod, velut cunabula ejus, Cyprianus aut Firmilianus aliquando indigitassent quorum et eruditio et aestuatio in hoc negotio exploratissima est. Eusebius Africanae disciplinae exordia nupera notat, haudquaquam Romanae. Denique Cyprianus ipse auctorem se sequi Agrippinum profitetur, quem vero ducem primum sequatur Stephanus non usquam declarat, sed consuetudini et traditioni cui derogare non poterat veritatem identidem clamitat anteponendam. Itaque epist. 71, ita habet: »Quod quidem et Agrippinus cum caeteris coepiscopis suis qui illo tempore in provincia Africa et Numidia Ecclesiam Domini gubernabant, [Col. 1224B] statuit, et librato Concilii communis examine firmavit. Quorum sententiam nos etiam secuti sumus.« Et in epist. ad Jubaianum: »Apud nos non nova aut repentina res est ut baptizandos censeamus eos qui ab haereticis ad Ecclesiam perveniunt: cum multi jam anni sint et longa aetas, ex quo sub Agrippino bonae memoriae viro convenientes in unum episcopi plurimi hoc statuerunt, atque exinde in hodiernum tot millia haereticorum in provinciis nostris ad Ecclesiam conversi, salutaris Baptismi gratiam consecuti sint.« Suae consuetudinis novitatem prodit, dum venditat vetustatem. At Romanae disciplinae antiquitatem detrectare non valens, uni veritati serviendum clamitat paulo post: »Proinde frustra quidam qui ratione vincuntur consuetudinem nobis opponunt, [Col. 1224C] quasi consuetudo major sit veritate; aut non fuerit in spiritualibus sequendum, si melius fuerit a sancto Spiritu revelatum.« Qui ergo Stephano error, idem traditioni Ecclesiarum antiquissimae, idem Apostolis ipsis ejus magistris impingitur.



XIII. DEFENDITUR ARGUMENTUM STEPHANI ADVERSUS CYPRIANUM.

Et Stephanum quidem ab exemplo haereticorum argumentantem sannis et dicteriis insectatus est Cyprianus. At pace sanctissimi martyris dixerim hac Stephani argumentatione nihil opportunius, nihil hac suggillatione inconsideratius fieri potuit. Nam exploratissimum hinc fiebat haereticos in solemni Baptismi forma nihil novasse, nec propriarum hallucinationum [Col. 1224D] ullam ei permiscuisse labem, quandoquidem alii aliorum non respuebant baptisma. Errorem enim alii aliorum detestabantur, et detestati proinde fuissent baptisma, si peculiaribus singulorum deliriis illud fuisset vitiatum. Quae ergo haereticis, eadem Stephano aderat ratio ne baptisma extra Ecclesiam tributum iteraret.



XIV. ITEM EX HIERONYMO OSTENDITUR NON ERRASSE STEPHANUM IN QUAESTIONE BAPTISMI.

Porro Hieronymus Dial. adversus Luciferianos ea scribit quae nec frontis perfrictissimae homines negare ausint in Stephani patrocinium scripta esse. »Conatus est B. Cyprianus contritos lacus fugere nec [Col. 1225A] bibere de aqua aliena, et idcirco haereticorum Baptisma reprobans, ad Stephanum tunc Romanae urbis Episcopum qui a B. Petro vigesimus-sextus fuit, super hac re Africanam synodum direxit. Sed conatus ejus frustra fuit. Denique illi ipsi episcopi qui rebaptizandos haereticos cum eo statuerant, ad antiquam consuetudinem revoluti, novum emisere decretum. Quid facimus? ita et nobis majores nostri et illis sui tradidere majores.« Vides ut novitatem Cypriano, vetustatem traditionis Stephano assignet, Cypriani denique collegas aliquando tandem sui poenituisse conatus, et ad antiquam Stephani majorumque ipsorum suorum consuetudinem revolutos fuisse dicat. Et idem mox Stephani sententiam et traditionem vere Apostolicam, vere ab Apostolis adhuc superstitibus [Col. 1225B] propagatam, exemplisque confirmatam fuisse adstruit, pernumeratis apostatarum et haereticorum catervis quae ipsa Ecclesiae cunabula infestarunt, quorum tamen nullius iteratum legitur Baptisma. »Sed quid de posterioribus loquar? Apostolis adhuc in saeculo superstitibus, adhuc apud Judaeam Christi sanguine recenti, phantasma Domini corpus asserebatur: Galatas ad observationem legis traductos Apostolus iterum parturit: Corinthios resurrectionem corporis non credentes pluribus argumentis ad verum iter trahere conatur. Tunc Simon magus et Menander discipulus ejus Dei se asseruere virtutes. Tunc Basilides, etc. Nicolaus quoque, etc. Saturninum, etc. Carpocratem, et Cherinthum, et hujus successorem Hebionem, et caeteras pestes, quorum [Col. 1225C] plurimi vivente adhuc Joanne Apostolo eruperunt. Et tamen nullum eorum legimus rebaptizatum.« Vides nulla partitione uti Hieronymum ut alios haereticorum tingendos in Ecclesia, alios non tingendos doceat. Sed universim inficiari tingendos iterum ullos esse, ullos ab Apostolis vel eorum successoribus tinctos iterum fuisse, etsi eorum jam tum plerique portentosa quaedam figmenta de Deo eructassent. Nec fallebat Hieronymum in tanta ejus aevi luce, maxime tamdiu post Arelatensem synodum, ratum non esse nisi quod in Trinitatis nomine sanctificaretur Baptisma. Ergo si Simon, Menander, Basilides, Carpocras, Cerinthus, Ebion Baptismi Ecclesistici formam non adulteraverant ut nec eorum Baptismus in irritum mittendus esset: idem aequissimum est de [Col. 1225D] caeteris usque ad Stephani tempora augurari.



XV. RURSUS EX EODEM.

Idem ex Apocalypsi argumentari pergit Hieronymus ibidem, ubi complures memorantur haeretica imbuti insania; nec ipsis tamen vel eorum discipulis Baptismus, sed poenitentia ad abluendas sordes indicitur. »De Apocalypsi quoque approbemus haereticis sine Baptismate debere poenitentiam concedi. In Angelo Pergamenae Ecclesiae idolothytorum ejus et Nicolaitarum doctrina reprehenditur. Item apud Angelum Thyatirorum Hiesabel prophetissa, et simulachrorum escae et fornicationes increpantur. Et tamen omnes hos ad poenitentiam Dominus hortatur, [Col. 1226A] etc. Numquid dixit; Rebaptizentur qui in Nicolaitarum fide baptizati sunt? Quin potius, Age, inquit, poenitentiam, etc.« Sic ille inveteratam quam Stephanus mordicus defensabat consuetudinem ab ipsis usque Apostolis derivatam, et ipsis Scripturae divinae paginis consignatam fuisse demonstrat. Porro ut Stephanus, ita Hieronymus nullo discrimine haereticos dispescit, omnes una in navi locat, omnes poenitentia non Baptismo jubet ablui.



XVI. EX EODEM ITERUM.

Verum luculenta prae caeteris sunt quae infra disputat idem Hieronymus adversus Hilarium diaconum Luciferiani schismatis praeconem, inde novum orbis Deucalionem factum, quod venientes ab Arianis denuo tingendos insaniret. »Si haeretici Baptisma [Col. 1226B] non habent et ideo rebaptizandi ab Ecclesia sunt, quia in Ecclesia non fuerunt: ipse quoque Hilarius non est Christianus. In ea quippe Ecclesia baptizatus est quae semper ab haereticis Baptismum recepit. Antequam ariminensis synodus fieret, antequam Lucifer exularet, Hilarius Romanae Ecclesiae diaconus ab haereticis venientes, in eo quod prius acceperant, Baptismate recipiebat. Nisi forte tantum Ariani haeretici sunt et ab ipsis solis baptizatum recipere non licet, ab aliis licet. Diaconus eras, o Hilari, et a Manichaeis baptizatos recipiebas. Diaconus eras, et Hebionis Baptisma comprobabas. Repente postquam exortus est Arius, totus tibi displicere coepisti.« Et paulo post Ecclesiam Romanam inducit, ad Hilarium verba facientem: »Si in sinu meo natus, [Col. 1226C] si uberum meorum lacte nutritus, adversum me gladium levas, redde quod dedi, et esto si potes, aliter Christianus. Meretrix sum, sed tamen mater tua sum. Non servo unius thori castitatem? Talis eram quando conceptus es. Cum Ario adulteria committo? Feci et antea cum Praxea, cum Hebione, cum Cerintho, Novato.« Vides ut et hic omnes prorsus haereticos sine novo Baptismo per solam poenitentiam ab Ecclesia Romana receptos defendat, idque jure et Apostolico instituto, atque inconcusso Scripturarum divinarum praecepto factum tueatur. Adeoque et Arianos sine Baptismate admittendos concludat. Porro haec Hieronymus post Arelatensem synodum, post Nicaenum de Baptismo decretum scribebat.



XVII. EX EODEM.
[Col. 1226D]

Denique idem consequenter validius id quoque munit. »Quod si negandum quispiam putaverit haereticos a majoribus nostris semper fuisse susceptos, legat B. Cypriani epistolas in quibus Stephanum Romanae urbis Episcopum, et inveteratae consuetudinis lacerat errorem. Legat et ipsius Hilarii libellos quos adversum nos de rebaptizandis haereticis edidit, et ibi reperiet ipsum Hilarium confiteri a Julio, Marco, Sylvestro et caeteris veteribus Episcopis similiter in poenitentiam omnes haereticos susceptos, nec tamen sibimet veritatis consuetudinem praejudicare debere. Synodus quoque Nicaena omnes haereticos [Col. 1227A] suscepit, exceptis Pauli Samosateni discipulis.« Vides et hic haereticos, omnes haereticos sine Baptismi iteratione susceptos ab Ecclesia Romana, peraeque post Arelatensem Nicaenamque synodum, atque prius. Ergo si qua culpa affingatur Stephano, eadem post Arelatensem synodum et Nicaenam quibus affuerat per legatos Romana Sedes, quarumque vindex primaria semper ipsa exstitit, Romanis omnibus Episcopis et ipsi Hieronymo horum praeconi illinenda est. Vides rursum quam Stephano propitia et consentanea fuerit Nicaena synodus quae »omnes haereticos suscepit exceptis Pauli Samosateni discipulis:« qui Stephani aevo necdum infaustum caput orco extulerant. Ut nihil possit vel petulantius vel imperitius fingi novatoribus hujus aevi, qui Nicaenam [Col. 1227B] synodum garriunt nec Stephano omnes, nec Cypriano nullos sine Baptismo recipienti suffragatam: sed distinctione ea usam qua uterque error castigaretur. Stephano enim prorsus astipulati sunt Patres Nicaeni qui omnes quos ille sine Baptismo haereticos suscipi jussere; eos tingi sanxere quos ille erupturos rescire non potuit. Denique nusquam Hieronymus vel levissime conquestus est de errore vel Stephani, vel eorum qui Baptisma heterodoxis verbis collatum non iterarent.



XVIII. IDEM EFFICITUR EX BASILIO.

Accedat Basilius epist ad Amphil. c. 1. Ille enim etsi consuetudinem Romanorum Antistitum in Baptismo minus probet, non errori tamen, sed oeconomiae [Col. 1227C] eam assignat. Eique quamquam minus ipse subscribat, oeconomiae tamen ergo assentitur, ut qui volent adhaerescant. Et Dionysio quidem Alexandrino, quod Pepuzenorum Baptismum approbarit a fide immaniter abhorrentem, nonnihil succenset, Cypriani et Fir miliani non sine elogio meminit, a Stephano perstringendo prorsus abstinet, qui tamen si qua fides esset Sycophantis nuperis, longe foedius Dionysio cespitasset. »Pepuzenorum Baptismus nullam mihi habere rationem videtur, et miratus sum quomodo hoc magnum Dionysium qui fuit canonicus praeteriit.« Et infra: »Pepuzeni in sanctum Spiritum blasphemarunt, Montano et Priscillae Paracliti appellationem nefarie tribuentes. Quam ergo rationem habet verum eorum Baptisma judicari, qui in [Col. 1227D] Patrem, et Filium, et Montanum, Priscillamque baptizant? Non enim baptizati sunt, qui non in nobis tradita baptizati sunt. Quare etsi hoc magnum Dionysium latuit, nobis tamen non est servanda erroris imitatio.« Ubi facile subolet quo non tam Dionysius quam Basilius laboret errore. Nam fidem, non verba Baptismi interpolaverant Pepuzeni, nec in Montani et Priscillae nomina, sed in nomen Spiritus sancti baptizabant, quo cum Montanum et Priscillam intelligerent, in Montani et Priscillae nomen eos tinxisse parum commodus interpres Basilius commentatur: mentem eorum potius quam verba pensitans. Ideo ergo nec a Romanis Montanistae rebaptizabantur.



XIX. EX SIRICIO INNOCENTIO, LEONE R. PP.
[Col. 1228A]

Innocentius autem primus epist. 22, c. 4, distinctionum similiter incuriosus, ait: »Nostrae vero lex est Ecclesiae venientibus ab haereticis, qui tamen illic baptizati sint, per manus impositionem, laicam tantum tribuere communionem, etc.« Dum ait, »qui tamen illic baptizati sunt,« verum Baptismum et a se et a majoribus suis desideratum significat, Evangelicis verbis dedicatum: alio qui nec Baptismum dicendum. Unde c. 5, ibidem, rationem indagans cur Nicaena synodus Novatianis tam secunda, tam adversa autem Paulianistis fuerit, ut illos nec a clero dimoverit, horum vel Baptisma irritarit; »Quod idcirco distinctum esse istis duabus haeresibus ratio manifesta declarat, quia Paulianistae in nomine [Col. 1228B] Patris, et Filii, et Spiritus sancti minime baptizabant, et Novatiani iisdem tremendis verendisque nominibus baptizant.« Igitur etsi sancti Patres indiscrete pronuncient omnes ab haereticis tinctos sola poenitentia expiandos esse, conscii tamen iidem sunt nec Baptismum dici, nisi nomine Trinitatis consignatum. Et rursum cum Paulianistae quod in nomine Trinitatis non tingerent, ad Ecclesiam venientes rursus ablui jubeantur; nulli ergo alii haeretici tempore Nicaenae synodi haeretica forma verborum contaminaverant Baptismi mysterium. Cui argumento robur accedet a Siricii epist. I, c. 1, qui praeterito etiam praedecessoris sui Liberii decreto pugnat: »Nos cum Novatianis, aliisque haereticis, sicut est in synodo constitutum, per invocationem [Col. 1228C] solam septiformis Spiritus, episcopali manus impositione, Catholicorum conventui sociamus Arianos. Quod etiam totus Oriens, Occidensque custodit.« Vides quam non satagat de discrimine significando. Item Leo I, epist 37, c. 2: »Quod si ab haereticis baptizatum quempiam fuisse constiterit, erga hunc nullatenus Sacramentum regenerationis iteretur.« Nempe Baptismum non sinit vocari, nisi debita observatione tributum. Et epist. 79, c. 7: »Nam hi qui Baptismum ab haereticis acceperunt, cum baptizati antea non fuissent, sola invocatione Spiritus sancti per impositionem manuum confirmandi sunt: quia formam tantum Baptismi sine sanctificationis virtute sumpsere.« Et epist. 92, c. 16: »Hi autem qui se baptizatos sciunt, sed cujus fidei fuerint qui [Col. 1228D] eos baptizavere, nescire se profitentur: quolibet modo formam Baptismatis acceperint, rebaptizandi non sunt.« Vides quam non in sententiam, sed in verba ipsa Stephani conspirent, et omnes quidem haereticos promiscue habeant, et ab ipsis baptizatos non rebaptizent; sed id nimirum innuant baptizatos non dici, nisi qui formam Baptismatis, hoc est, invocationem Trinitatis suscepere.



XX. ITEM EX AUGUSTINO.

His succedat, qui praecedere et unus instar omnium esse potuerat Augustinus. Ex eo autem quid primum, quid deinde carpemus ad Stephani patrocinium? Omnia enim ejus de Baptismo contra Donatistas [Col. 1229A] scripta, omnia capita, omnes prope versus, hanc Stephani cum Cypriano concertationem ita exequuntur, ut disciplinae sanioris et veritatis majestas tota penes Stephanum resideat. Paucissima decerpam ex immenso pene cumulo innumerabilium testimoniorum. Igitur l. I, de Baptismo con. Donat., c. 18: »Cum enim tanti meriti episcopus Cyprianus aliud de Baptismo arbitraretur quam erat inquisita diligentius veritas firmatura; multique ejus collegae, quamvis liquido nondum manifestatum, id tamen tenerent quod et praeterita Ecclesiae consuetudo, et postea totus catholicus orbis amplexus est, non se ille tamen a caeteris diversa sentientibus separata communione disjunxit.« Audin Stephanum et caeteros ejus collegas a quibus dissentiebat Cyprianus, id tenuisse: [Col. 1229B] »Quod et praeterita Ecclesiae consuetudo, et postea totus catholicus orbis amplexus est?« Et l. II, c. 7: »Nondum erat diligenter illa Baptismi quaestio pertractata. Sed tamen saluberrimam consuetudinem tenebat Ecclesia: quam credo ex apostolica traditione venientem, sicut multa non inveniuntur in litteris eorum, neque in conciliis posteriorum: et tamen quia per universam custodiuntur Ecclesiam, nonnisi ab ipsis tradita et commendata creduntur.« Ergo Stephanus et universa cum eo Ecclesia, si Cyprianum cum fautoribus demas, non errabundam et postea emendandam, sed apostolicam et plenario post Arelatensi Nicaenoque concilio corroborandam retinebat consuetudinem. Et ibidem c. 9: »Concilium universale nondum factum erat, quia consuetudinis [Col. 1229C] robore tenebatur orbis terrarum, et haec sola opponebatur inducere volentibus novitatem.« Et l. 4, c. 6: »Nec invenio cur istam consuetudinem improbent, quae post Cyprianum etiam plenario totius orbis concilio confirmata est, etc. cum ejus consuetudinis mutandae causa auctoritatem Cyprianus quaereret, nonnisi in Africa sola factum paucis ante se annis Agrippini concilium reperiret. Quod cum sibi adversum totius orbis morem non sufficere cerneret, etc.« Et l. V, c. 23. »Donec per plenarium concilium quid esset rectius eluceret, non aliqua novitate instituta, sed vetustate roborata.« Vides quo pertinuerit quid perfecerit plenarium concilium, seu Arelate, seu Nicaeae collectum? Non ut novam haereticorum faceret distributionem, sed ut vetustam consuetudinem [Col. 1229D] a Stephano propugnatam accensa veritatis face illustratam confirmaret. Et l. VII, c. 20: »Nam veritate postea liquidius revelata cessit error veritati, cum illa saluberrima consuetudo etiam plenarii concilii auctoritate firmata est.« Et l. de unico Baptismo con. Petil., c. 14: »Ecce duo erant uno tempore, ut de aliis taceam, qui diversa sentiebant: duo erant eminentissimarum ecclesiarum, Romanae scilicet et Carthaginensis episcopi, Stephanus et Cyprianus ambo in unitate catholica constituti. Multi cum illo, quidam etiam cum isto sentiebant, etc.« Quis porro Augustino exercitatio in hac disceptatione? Quis altius ingressus in hujus quaestionis quae adhuc cum Donatistis fervebat indagationem? Cui exploratiora [Col. 1230A] et Stephani et Cypriani verba atque sensa? Non illum praeterierant illa Stephani verba, »de quacumque haeresi.« Nec tamen ille errasse Stephanum inde elicuit, sed ex adverso, Apostolicae traditioni inexpugnabiliter adhaesisse. Canonis autem Arelatensis ac concilii plenarii sensum, fructumque, non in emendanda, sed in confirmanda priore consuetudine, quis ipso dilucidius potuit pervidere?



XXI. QUAM DICTU NEFAS, TOTAM ALIQUANDO ERRASSE IN HOC ETIAM NEGOTIO ECCLESIAM.

In hac enim parte universam aliquando caligasse Ecclesiam, et mendacii retibus implicatam fuisse, cupide quidem amplectuntur haeretici quibus sponsa Christi prostibulum est. Apage autem ut assentiantur [Col. 1230B] umquam viri catholici. Subscribant potius Augustino, ut caetera taceam, rei recentissimae testi, quam novellis haereticis, post mille quadringentos pene annos nova subinde mendaciorum et calumniarum monstra parturientibus. Tam male de Ecclesia Christi suspicari dedoceat illos Augustinus l. II contra Cresconium Grammat. c. 33: »Proinde quamvis hujus rei certe de Scripturis canonicis non proferatur exemplum, earumdem tamen Scripturarum etiam in hac re a nobis tenetur veritas, cum hoc facimus quod universae placuit Ecclesiae, quam ipsarum Scripturarum commendat auctoritas. Ut quoniam sancta Scriptura fallere non potest, quisquis falli metuit hujus obscuritate quaestionis, eamdem Ecclesiam de illa consulat, quam sine ulla ambiguitate [Col. 1230C] Scriptura sacra demonstrat.« Non fidei igitur tantum, sed et disciplinae castigatioris regula, sicubi sileat Scriptura, ipsa tamen est Ecclesia, de qua non silet Scriptura. Si universa autem aliquando Ecclesia, etsi dissimili, in errore tamen jacuisset, ecquid illam consuli attineret? Si errasset extra synodum universa, quin errasset et in synodo plenaria? Num tutior ab errore est, repraesentatio Ecclesiae, quam Ecclesia? Num collecta in unum locum, quam effusa in omnem? An ubi ipsa effunditur ubique terrarum, effunditur et evanescit Spiritus sanctus, pectoris hospes intimus? Cui catholico haec bilem non moveant?



XXII. ITEM EX VINCENTIO LIRINENSI.

[Col. 1230D] Vincentius quoque Lirinensis omnem cavillandi faculatem resecat Common. I, c. 9: »Quondam igitur ven. mem. Agrippinus Carthaginensis episcopus primus omnium mortalium, contra divinum canonem, contra universalis Ecclesiae regulam, contra sensum omnium consacerdotum, contra morem atque instituta majorum rebaptizandum esse censebat. Quae praesumptio tantum mali invexit, ut non solum haereticis omnibus formam sacrilegii, sed etiam quibusdam catholicis occasionem praeberet erroris. Cum ergo undique ad novitatem rei cuncti reclamarent, atque omnes quaquaversum sacerdotes pro suo quisque studio reniterentur: tunc beatae memoriae papa Stephanus apostolicae sedis Antistes, cum caeteris [Col. 1231A] quidem collegis suis, sed tamen prae caeteris restitit; dignum, ut opinor, existimans, si reliquos omnes tantum fidei devotione vinceret, quantum loci auctoritate superabat. Denique in epistola quae tunc ad Africam missa est, his verbis sanxit, nihil novandum, nisi quod traditum est.« Ubi perspicis quam omnia ad Stephani defensionem sint instructa. Et haec quidem scribebat Vincentius post Arelatense, post Nicaenum, post C. Politanum generale concilium. Non his ergo conciliis aeque repudiatam Stephani ac Cypriani sententiam suspicabatur.

His adde Facundum Hermianensem episcopum l. X »Cum Cyprianus non solum privatim, ut ei visum est, verum etiam congregato concilio definierit ut omnis haereticus ab Ecclesia rediens baptizetur, et [Col. 1231B] propter hoc culpatus a Stephano Antistite Romano restiterit, injuriose tractans eumdem B. Stephanum a quo fuerat jure culpatus, etc.« Et l. con. Mocianum: »Idcirco B. quoque Stephanus praesul apostolicae sedis cum sanctum Cyprianum atque alios Afros episcopos de baptizandis omnibus haereticis decrevisse cognosceret, continuo ei denunciavit, quod si qui haec auderent, ab Ecclesia pellerentur. Et Stephani potius quam Cypriani sententiam tenet Ecclesia, non solum de non rebaptizandis haereticis, verum etiam de rebaptizantibus non ferendis.« Quid his apertius optari potest?



XXIII. EX HINCMARO RHEMENSI, ET AUGUSTINO RURSUS.

Hincmarus denique, ne longius progrediar, in [Col. 1231C] opusculo 55, capp., c. 19: »Et quia concilium Nicaenum Paulianistas haereticos ad Ecclesiam venientes baptizari praecepit, quidam etiam alios haereticos baptizandos esse dixerunt, quod apostolica sedes et plenaria concilia, sicut decreta Romanorum Pontificum, et sanctus Augustinus verbis et sensibus copiose ostendit, penitus abdicarunt.« Paulianistae enim, ut supra tradidit Innocentius, in nomine Trinitatis non tinguebant, tinguebant alii fere haeretici, etsi iis nominibus non eam quam Ecclesia catholica fidem complecterentur. Unde Augustinus l. III de Bapt. con. Donat., c. 15: »Quamobrem si evangelicis verbis in nomine Patris, et Filii, et Spiritus sancti Marcion Baptismum consecrabat, integrum erat sacramentum, quamvis ejus fides sub eisdem verbis [Col. 1231D] aliud opinantis quam catholica veritas docet, non esset integra, sed fabulosis falsitatibus inquinata. Nam sub eisdem verbis, id est, in nominibus Patris, et Filii, et Spiritus sancti non solum Marcion, aut Valentinus, aut Arius, aut Eunomius, sed ipsi carnales parvuli Ecclesiae, de quibus dicebat Apostolus; non potui loqui vobis quasi spiritualibus, sed quasi carnalibus, si possent singuli diligenter interrogari, tot diversitates opinionum fortassis, quot homines, numerarentur.« Consule Epiphanium et alios qui de haeresibus scripsere etsi minutias fere consectati sint omnes, eversam tamen ab ullis formam Baptismi vix reperies, nisi ab uno et altero. Unde scite Augustinus l. VI de Bapt. con. Donat.: »Caeterum quis nesciat [Col. 1232A] non esse Baptismum Christi si verba evangelica quibus symbolum constat, illic defuerint? Sed facilius inveniuntur haeretici qui omnino non baptizent, quam qui non illis verbis baptizent.«



XXIV. ALTERA ATTINGITUR CONTROVERSIA, AN POST DECRETUM STEPHANI PLENARIO ADHUC ESSET OPUS CONCILIO, UT INNUERE VIDETUR AUGUSTINUS.

Jam satis, ut opinor, superque, diluxit quantilla fides habenda sit novatoribus, quando in re tam aperta fucum facere, et omnium Patrum conspiratissimae sententiae obluctari conati sunt. Ad alteram jam accingamur hujus controvesiae partem expediendam. Et ex suprapositis Augustini testimoniis illud quidem emicabat, excusatos illum utrumque habuisse [Col. 1232B] Stephani adversarios, quod necdum res plenario Ecclesiae concilio diffinita atque elucidata fuisset. An ergo ante concilii plenarii definitionem, nullius culpae affines sunt qui sedis apostolicae constituta despicantur? An ea erat inter Cyprianum et Stephanum aequalitas, ut pari jure in tantae rei dissonantia suo uterque judicio frueretur?



XXV. CONTRA EX EODEM AUGUSTINO, ETIAM ANTE CONCILIUM ET SUMMA FUIT STEPHANI POTESTAS ET CYPRIANI ERROR EXPIANDUS, NON EXCUSANDUS.

Nequaquam ita habere vel Augustinus ipse fidejussor est. Nam l. V, c. 23 contra Donat. de Bapt.: »Scribit Cyprianus Stephanum quem Romanae Ecclesiae episcopum tunc fuisse didicimus, non solum [Col. 1232C] sibi ad ista non consensisse, verum etiam contra scripsisse atque praecepisse.« Sic ergo alibi supra dixit duos fuisse eminentissimarum ecclesiarum praesules diversa sentientes, ut hic agnoscat alterum alteri praecepisse. Et l. I de Bapt. con. Donat., c. 18: »In qua Ecclesia, si aliud alii adhuc de ista quaestione salva pace sentirent, donec universali concilio unum aliquid eliquatum sincerumque placuisset, humanae infirmitatis errorem cooperiret charitas unitatis: sicut scriptum est, quia charitas operit multitudinem peccatorum. Qua enim absente caetera inaniter habentur, eadem praesente quaedam venialiter non habentur.« Peccasse Cyprianum non dissimulat: quem mox ait »ad palmam martyrii pervenisse, ut si qua in ejus lucidam mentem ex humana conditione [Col. 1232D] nebula irrepserat, gloriosa serenitate fulgentis sanguinis fugaretur.« Et mox addit quod de Baptismo aliter senserat quam se res habebat, »id charitatis ubertate pensatum, et passionis falce purgatum esse. Et l. V, c. 251: Jam illa quae in Stephanum irritatus effudit Cyprianus retractare nolo, quia et non opus est. Ea praeterire melius est quae periculum perniciose dissensionis habuerunt. Stephanus autem et abstinendos putaverat qui de suscipiendis haereticis priscam consuetudinem convellere conarentur. Iste autem quaestionis istius difficultate permotus et sanctae charitatis visceribus largissime praeditus, in unitate cum eis manendum qui diversa sentirent. Ita quamvis commotius, sed tamen fraterne [Col. 1233A] indignetur: vicit tamen pax Christi in cordibus eorum, ut in tali disceptatione nullum inter eos malum schismatis oriretur.« Vides ut Cypriani effervescentiam perstringat, Stephano eadem placuisse astruat quae universali post Ecclesiae, ut ne Baptisma haereticorum iteraretur, et iterantes abstinerentur: denique dispensationi qua errori suo blandiebatur Cyprianus ad avertendum schisma acquievisse tandem Stephanum. Etsi enim nullo decreto, ipsa tamen patientia sua qua intentatum fulmen inhibuit, consensit Stephanus in hanc oeconomiam. Itaque Stephano in illam oeconomiam consentiente, ejus auctoritatem jam non spernebant qui concilium plenarium opperiebantur.



XXVI. EX EODEM, CYPRIANUS PETRO COMPARATUR ERRANTI, SED CORRIPIENTE COLLEGAM AUDIENDI.
[Col. 1233B]

Quid quod sexcenties idem Cyprianum Petro comparat, episcopum Apostolo, errantem erranti, martyrem martyri? Cum tamen Petrus paulo corripienti acquieverit, ejus erroris sectatores ab Ecclesia praecisi sunt. Ita et Cypriani martyris imitatores ab unitate se abrupere. Lib. VII, c. 1. »Haeretici nati ex illo errore in quem Petrus devians a Paulo revocatus est, in hoc usque persistunt. Sicut ergo illi, Petro in primatu Apostolorum martyrii gloria coronato, in sua perversitate praecisi ab Ecclesia remanserunt; sic isti Cypriano per abundantiam charitatis in sortem sanctorum passionis claritate suscepto, seipso exules unitatis agnoscunt.« [Col. 1233C] Ita Cyprianus Stephano, ut Petrus Paulo saltem obtemperaret. Id ergo praeterea sanguine eluit. Et lib. III, c. 8. »Monet nos non fuisse impossibile, ut de Baptismo Cyprianus aliquid aliter saperet quam veritas postulabat, quae ab Ecclesia et ante illum et post illum retenta est, sicut potuit aliquid etiam Petrus aliter sapere quod veritas non habebat, quam Paulo Apostolo doctore didicimus.«



XXVII. QUAM NON POSSIT EXCUSARI CYPRIANUS EX EODEM, TRADITIONI APOSTOLICAE ET ECCLESIAE UNIVERSALI IMMORIGER.

Quam non posset etiam Augustinus Cyprianum absolvere apertum est praeterea ex l. II, con. Donat. de Bapt., c. 7, ubi ait, etsi res nondum diligentius pertractata fuisset; »Saluberrimam tamen consuetudinem [Col. 1233D] tenebat Ecclesia, etc. quam consuetudinem credo ex apostolica traditione venientem, sicut multa non inveniuntur in litteris eorum neque in conciliis posteriorum, et tamen quia per universam custodiuntur Ecclesiam, nonnisi ab ipsis tradita et commendata creduntur. Hanc ergo saluberrimam consuetudinem per Agrippinum praedecessorem suum dicit sanctus Cyprianus quasi coepisse corrigi. Sed sicut diligentius inquisita veritas docuit, verius creditur per Agrippinum corrumpi coepisse, non corrigi.« Idem alibi pluries inculcat eam non iterandi Baptismi consuetudinem ab universali Ecclesia hactenus observatam fuisse. [Col. 1234A] Culpa liberari ergo non poterat Cyprianus, qui consuetudinem universalis Ecclesiae et traditionem ab Apostolis usque ipsis derivatam contemnebat, posthabebatque nuperae per Agrippinum invectae corruptelae. Minus adeo est mirum, si Apostolicae Sedis statuta minoris faceret qui apostolicas traditiones et universalis Ecclesiae leges flocci faciebat. Ab hoc Cypriani contemptu quem martyrio expiavit, nihil adversus vel primae Sedis, vel Ecclesiae universalis, vel apostolicarum traditionum auctoritatem rite excipi potest.



XXVIII. EADEM EX HIERONIMO CONFIRMANTUR, VINCENTIO LIR. ET FACUNDO HERG.

Ita Hieronymus dial. adv. Lucifer. frustra a [Col. 1234B] Cypriano impetitam utramque copulat auctoritatem et Sedis Apostolicae et universalis Ecclesiae. »Legat B. Cypriani epistolas, in quibus Stephanum Romanae urbis episcopum et inveteratae consuetudinis lacerat errorem.« Ita et Vincentius Lirinensis loco supra laudato: »Cypriano Stephanus Apostolicae Sedis Antistes, cum caeteris quidem collegis suis, sed tamen prae caeteris restitit: dignum, ut opinor, existimans, si reliquos omnes tantum fidei devotione vinceret, quantum loci dignitate superabat.« Aequum erat utique morem ut ei gereret Cyprianus, qui caeteros collegas et fidei devotione, et loci dignitate superabat. Quid mirum autem si ei non cessit, qui Agrippino potius se addixit »primo omnium mortalium contra divinum canonem, [Col. 1234C] contra universalis Ecclesiae regulam, contra sensum omnium consacerdotum, contra morem atque instituta majorum, rebaptizandum esse censenti?« Ita et Facundus supra aiebat »jure culpatum« a Stephano Cyprianum, et Stephani sententiae, non tum quidem Cyprianum, sed Ecclesiam, et tum et postea accessisse.



XXIX. RURSUS EX AUGUSTINO.

Et rursum Augustinus octoginta episcopos cum Cypriano, quinquaginta cum Firmiliano consensisse non nescius, nihilo tamen secius orbem Christianum universum a Stephani partibus stetisse fidenter affirmat. Ut hinc rursus patescat tam non posse adversus Stephani quam nec adversus Ecclesiae universalis [Col. 1234D] auctoritatem vel decreta quidquam hinc objectari. Sed et Stephani et Ecclesiae potestas quidem invicta, sed permodesta et multis oeconomiae et veniae blandimentis temperata intelligatur. Lib. III, con. Cresconium c. 3: »Proinde si omnino jam credendum sit quinquaginta episcopis Orientalium id esse visum, quod septuaginta Afris vel aliquanto etiam pluribus, contra tot millia episcoporum quibus hic error in toto orbe displicuit: cur non potius etiam ipsos paucos Orientales suum judicium correxisse dicamus? Et l. II, c. 9, de Bapt. con. Donat: Nondum factum erat universale concilium, quia consuetudinis robore tenebatur orbis terrarum.« Vide et l. c. 6, ut supra retulimus [Col. 1235A] Eusebius quoque supra relatus l. VII, c. 2, et 3, antiquam consuetudinem, cui Stephanus tuendae incumbebat, in omni Ecclesia invaluisse insinuat ab initio. Ut necesse sit Firmilianum partium suarum studio raptum extra veri semitam fuisse, cum de copia suorum assectatorum licentius gloriatur.



XXX. NON ULTRA MINAS SAEVIIT STEPHANUS, ET TANDEM DISPENSATIONI ACQUIEVIT, ATQUE ITA DECRETI SUI EXECUTIONEM SUSPENDIT IPSEMET.

Quod autem Stephanus ultra minas et terrorem non eruperit, cohibitoque mucrone sacro, indulgentiae tacitus saltem acquieverit, ut ne ea de causa unitas Ecclesiae scinderetur, multis assequimur [Col. 1235B] conjecturis. Eusebius novum et insolens Cypriani decretum et synodi Carthaginensis gravissime tulisse ait Stephanum, nec ultra indignationem aestuasse, aut tentasse quid narrat. Hieronymus supra laudatus aiebat Cyprianum concilii sui decretum ad Stephanum mississe, sed conatum ejus frustra fuisse: denique illos ipsos episcopos ad vetustiorem consuetudinem sese recollegisse. Vincentius Lirinensis fervorem Stephani magnificentissimis verbis prosecutus est, de anathemate prorsus silet. Augustinus l. V, c. 23: »Cyprianus ad Pompeium scribens indicat Stephanum non solum sibi ad ista non consensisse, verum etiam contra scripsisse atque praecepisse.« Huc usque saevitum est. Et l. de unico Bapt. con. Petil, c. 14. »Cum Stephanus non [Col. 1235C] solum non rebaptizaret haereticos, verum etiam facientes, vel ut fieret decernentes, excommunicandos esse censeret, sicut aliorum episcoporum et ipsus Cypriani litterae ostendunt, tamen cum eo Cyprianus in unitatis pace permansit. Excommunicandos censebat, non excommunicabat: minitabatur Stephanus, non jaculabatur. Ideo et Cyprianus permansit in pace unitatis, etiam cum Stephano, unde ibidem mox: Ecce duo erant uno tempore, ut de aliis taceam, qui diversa sentiebant. Duo erant eminentissimarum ecclesiarum, Romanae scilicet et Carthaginensis episcopi, Stephanus et Cyprianus ambo in unitate catholica constituti. Multi cum illo, quidam cum isto etiam sentiebant, utrique cum eis in unitate consistentes.« [Col. 1235D] Nihil his apertius fieri potest. Atque adeo mitiganda sunt nonnihil Firmilia ni ad Cyprianum verba adversus Stephanum stridentia in hunc modum: »Pacem cum singulis vario discordiae genere rumpentem, modo cum Orientalibus, quod nec vos latere confidimus; modo vobiscum, qui in meridie estis: a quibus legatos episcopos patienter satis et leniter suscepit, ut eos nec ad sermonem saltem colloquii communis admitteret: adhuc insuper praeciperet fraternitati universae, ne quis eos in domum suam reciperet: ut venientibus non solum pax et communio, sed lectum et hospitium negaretur. Rhetoricabatur Firmilianus, et causae suae aestu effusius incandescebat. Ut [Col. 1236A] asperius primo acceperit legatos Cypriani Stephanus, quo ad officium illum revocaret, nihil moror: at pacem ab eo non esse ruptam, id superiora argumenta pervincunt. Et ipse denique Cyprianus in epist. ad Pompeium, qua asperiores ad se Stephani litteras asperrime exagitat, fratrem tamen ipsum appellat, ruptae communionis nusquam meminit. Et ad cumulum Augustinus l. V, con. Donat. c. 25: Stephanus abstinendos putaverat qui de suscipiendis haereticis priscam consuetudinem convellere conarentur. Cyprianus in unitate cum eis manendum qui diversa sentirent. Ita quuamvis commotius sed tamen fraterne indignetur, vicit tamen pax Christi in cordibus eorum, ut in tali disceptatione nullum inter eos malum schismatis oriretur.« Utcumque igitur [Col. 1236B] consensit Stephanus qui diversa sentirent ab unitate non praecidi; et universale Concilium expectari.



XXXI. GRAVIORI AUCTORITATI CEDERE DEBUISSE CYPRIANUM EX AUGUSTINO.

Quocirca ut ejus auctoritati a multis resisteretur, charitas ejus in causa fuit quae ad veniam tandem ipsum et oeconomiam inclinavit. Alioqui quantalibet potestate et scientiae ubertate afflueret Cyprianus, inflecti tamen ipsum debuisse graviori auctoritate auctor est ipse Augustinus l. II, de Bapt. con. Donat., c. 3.: Certe nobis objicere soletis Cypriani litteras, Cypriani sententiam, Cypriani concilium etc. Quis nesciat sanctam Scripturam canonicam omnibus posterioribus [Col. 1236C] episcoporum litteris ita praeponi, utrum verum vel ut de illa omnino dubitari et disceptari non possit, utrum rectum sit, quidquid in ea scriptum esse constiterit. Episcoporum autem litteras quae post confirmatum canonem vel scriptae sunt, vel scribuntur: et per sermonem forte sapientiorem cujuslibet in ea re peritioris, et per aliorum episcoporum graviorem auctoritatem, doctioremque prudentiam, et per concilia licere reprehendi, si quid in eis forte a veritate deviatum est.« Quorumlibet, ut vides, episcoporum, atque adeo Cypriani litterae reprehendi poterant, non sapientiore tantum cujuslibet privati sermone, non concilii tantum congregatione, sed aliorum etiam episcoporum, atque adeo prae caeteris Romani Praesulis graviore auctoritate doctioreque [Col. 1236D] prudentia. Haec enim tria perspicue discriminat Augustinus.



XXXII. ET CYPRIANUS ET ALII EJUS CONSENTANEI FORSAN RESIPUERE.

Quid si et ipse Cyprianus ante obitum resipuit? Nolim equidem vel illius, vel Firmiliani sanctitatis famam ab hoc religare ambiguo. Sed et rem dubiam nolim indubie explodi. Sobrie et sapienter suo more Augustinus l. II, de Bapt. con. Don. »Si Petrum laudat et praedicat Cyprianus ab nno posteriore collega patenter concorditerque correctum; quanto citius ipse cum concilio provinciae suae, universi orbis auctoritate, veritate patefacta, cessisset? Quia profecto [Col. 1237A] et uni verum dicenti et demonstranti posset facillime consentire tam sancta anima, tam pacata. Et fortasse factum est, sed nescimus. Neque enim omnia quae in illo tempore inter episcopos gesta sunt memoriae litterisque mandari potuerunt: aut omnia quae mandata sunt novimus.« Vides ut has conjecturas nec leviter astruat, nec fidenter aspernetur sanctus Pater. Et epist. 48: »Cyprianus aut non sensit omnino, quod eum sensisse recitatis, aut hoc postea correxit in regula veritatis, aut hunc quasi naevum cooperuit ubere charitatis.«

Dionysium Alexandrinum docet Hieronymus lib. de Script. Eccl. »In Cypriani et Africanae synodi dogma consensisse; et tamen ut ejus epistolas ad Romanos Pontifices ex Eusebio datas sileam: Basilius [Col. 1237B] in epist. ad Amph. semel iterumque conqueritur de Dionysio, quod Pepuzenorum Baptisma approbaret. Hinc conjectura est ad Romanorum sententiam tandem accessisse. Hieronymus autem adv. Lucif: Illi ipsi episcopi qui rebaptizandos hereticos cum Cypriano statuerant, ad antiquam consuetudinem revoluti, novum emisere decretum, etc.« Augustinus l. III, contra Crescon., c. 2, innuit, »Orientales suum judicium correxisse.« Incassum ergo Baronio indignantur ejusmodi quid ominanti de Firmiliano. Si tamen fides ejus rei adhuc nutat, nec plus aequo indulgendum est suspicionibus animi nostri, consultius erit Augustinum rursum audire, l. de unico Bapt. con. Petil., c. 13: »Nec nos qui Baptismi veritatem etiam in haereticorum iniquitate agnoscimus [Col. 1237C] potius quam negamus, ideo meliores Cypriano sumus, sicut nec Petro, quia gentes judaizare non cogimus. Hoc de Agrippino aliisque episcopis qui illa concilia fecisse perhibentur responderim, qui sic diversa senserunt, ut cum eis contra quos de hac quaestione sentiebant, in unitate persisterent ubi charitas cooperit multitudinem peccatorum.« Et Bedam rursum audire superius relatum; qui Aidani vitam evangelicae amussi coaptatam laudabat, non laudabat autem quod canonicum Paschae tempus, »vel ignorans, vel suae gentis auctoritate, nec agnitum sequeretur, devictus, non observaret.



XXXIII. ALTERA APERITUR VIA SOLVENDAE HUJUS CONTROVERSIAE, EX DISCRIMINE QUAESTIONUM DE FIDE ET DE CONSUETUDINIBUS.

[Col. 1237D] Et hinc rursus alia se pandit ratio sedandae inter varia Augustinianae doctrinae capita conflictationis: cum idem ipse et concilii plenarii spem amputarit Pelagianis, inexorabilem indicens necessitatem Africanis conciliis et Apostolicae maxime Sedis definitionibus subscribendi: Et Cypriano ejusque collegis copiam fecerit, aut patrocinium adornaverit, ut ante concilium plenarium non acquiescerent. Ingenti enim prorsus hae quaestiones distant intervallo. Illa ad fidem, haec ad consuetudines magis Ecclesiae pertinet. In unitatem fidei concinere necessum est fideles omnes, in unitatem consuetudinum non est semper necesse: A fide deviantibus nil veniae superest, nisi [Col. 1238A] rectae orbitae se reddant: a consuetudinum recto tramite declinantes ex venia persaepe tolerantur. Hic habet, illic non habet locum dispensatio. Definitae semel fidei derogari deinceps numquam et nusquam potest: constitutae quomodolibet consuetudinum disciplinae non raro posterior aetas derogat, ipsa saltem desuetudine. Conciliis etiam oecumenicis consuetudines aliquas sancientibus aut non statim obtemperatur aut obtemperati desinitur postea, ut non citra culpam, at citra unitatis Ecclesiasticae labem; at fidei semel constitutae irrevocabiliter obaudiendum est. Tertullianus l. de Virgin. veland: »Regula, inquit, fide omnino una est, sola immobilis, et irreformabilis.«



XXXIV. VARIA HUJUS DISCRIMINIS DOCUMENTA.

[Col. 1238B] Ideo forsitan in unitatis et pacis gremio retenti sunt ad concilium usque Nicaenum, qui de paschae die a catholica Ecclesia dissonabant: cum caeterae haereses etiam ante Nicaenam synodum a corpore Ecclesiae detruncatae fuerint. Ideo de quaestione paschatis dirimenda laborarunt vehementer Nicaeni Patres; de priscis haeresibus innumeris per provincialia tantum concilia antehac proscriptis, rursus proscribendis, et ex oecumenicae auctoritate synodi fulminandis nihil fuere solliciti. Ideo et concertationem de Baptismo iidem sopire studuerunt, unos rebaptizari jubendo Paulianistas. Quia ut liberior et versatilior sua sponte est disciplina; ita universali magis consensu opus est, sicubi restringatur. Ideo et Cyprianus vehementer contendebat, et Stephanus [Col. 1238C] tandem condonavit, ut diversa quamlibet sentientes ab unitatis tamen individuo nexu ne discederent: sicut et in negotio paschatis Irenaeus aliique sentiebant sequioris observantiae tenaciores quosque a compage Ecclesiae non scindendos. Denique disciplinae varietatem alicubi etiam ornamento esse et Augustinus et Gregorius infra suo loco nos docebunt. Gregorius autem non assensus modo, sed hortatus etiam est diversos ab Ecclesia Romana ritus, sicubi tempestiviores occurrerent, in ecclesiam Anglicanam transplantari. In fide autem nemo hanc licentiam concesserit.



XXXV. QUAESTIONEM HANC CIVILITER TRACTATAM ESSE, UT AD CONSUETUDINES SPECTANTEM, NON AD FIDEM, PROBATUR PRIMUM EX FIRMILIANO.

[Col. 1238D] Nec me fallit quodam posse modo ad fidei negotium revocari istas de Baptismo haereticorum quaestiones; multo etiam magis quam de paschatis die, in quo aberrantes ecclesias Victor heterodoxas appellabat. Sed unum id existimo ex priscorum Patrum scriptis scintillare hanc rem illos non aliter, quam ut consuetudinis ecclesiasticae et disciplinae partem spectasse, nec ad fidei substantiam et necessitatem revocasse. Ita sentiebat Firmilianus in epist. ad Cypr. salvo unitatis vinculo in his dissentiri posse: »Circa celebrandos dies Paschae et circa multa alia divinae rei Sacramenta, videat quis esse apud Romanos aliquas diversitates, nec observari illic omnia aequaliter [Col. 1239A] quae Hierosolymis observantur. Secundum quod in caeteris quoque plurimis provinciis multa pro locorum et nominum diversitate variantur, nec tamen propter hoc ab Ecclesiae catholicae pace atque unitate aliquando discessum est. Quod nunc facere Stephanus ausus est, rumpens adversum vos pacem, quam semper antecessores ejus vobiscum amore et honore mutuo custodierunt.« Et toto passim epistolae contextu bacchatur eo fere nomine in Stephanum, quod non potius suis quemque moribus frui sineret, quam foedus pacis dissolveret.



XXXVI. ITEM EX CYPRIANO.

Ita sentiebat et Cyprianus epist. ad Jubaianum. Cum enim sententiam suam multis sepsisset argumentis, [Col. 1239B] ait tandem: »Haec tibi breviter pro nostra mediocritate rescripsimus nemini praescribentes aut praejudicantes, quominus unusquisque episcoporum quod putaverit faciat, habens arbitrii sui liberam facultatem. Nos quantum in nobis est, propter haereticos cum collegis et coepiscopis nostris non contendimus, cum quibus divinam et Dominicam pacem tenemus. Servatur a nobis patienter et firmiter charitas animi, collegii honor, dilectionis vinculum, concordia sacerdotii.« Et in exordio Conc. Carthag. »Superest ut de hac ipsa re singuli quid sentiamus proferamus, neminem judicantes, aut a jure communionis aliquem, si diversum senserit, amoventes. Neque enim quisquam nostrum episcopum se episcoporum constituit, aut tyrannico terrore ad obsequendi necessitatem [Col. 1239C] collegas suos adigit. Quando habeat omnis episcopus pro licentia libertatis et potestatis suae arbitrium proprium, etc.« In disciplinae negotio cum aliquo colore haec disseruntur, in capite fidei catholicae alienissima essent omnia. Verba autem illa: »Quod putaverit faciat, habens arbitrii facultatem liberam, etc. obsequendi necessitas, etc. de actu nostro judicandi Christus unus habet potestatem:« Perspicue ad disciplinam, non ad fidem referuntur. De fide enim a collegis dissentire, nulli fas est: Si quis dissenserit contumax, a pace ejiciendus est et communione. At antiquas ecclesiae suae consuetudines a quolibet episcopo retentari, etsi ab aliis dissonas, utcumque usque ad concilium plenarium aliquando et ultra toleratur.



XXXVII. ITEM EX STEPHANO, EX ARELAT. ET NICAENA SYNODO. EX OPTATO.
[Col. 1239D]

Ita sentiebat et Stephanus, cum quid fieri, non quid credi deberet, praeciperet; traditionem antiquae consuetudinis ostentaret. Ita et Eusebius supra descriptus, merae consuetudinis memor. Ita et Hieronymus cujus prolixa disputatio, non aliud quam antiquam et inveteratam consuetudinem venditat. Ita sensit et Arelatensis synodus canone 8 ubi habet: »De Afris qui propria sua lege utuntur ut rebaptizent,« nec contumeliosius quidquam in eos jactatur, vel in eorum errorem. Si enim adversum fidei id visum esset, ut quid vocaretur ista non insania, non [Col. 1240A] haeresis, sed propria lex rebaptizandi? Denique canones hic non complectuntur nisi regulam disciplinae, fidei autem definitio fere in antiquis conciliis seorsim digerebatur. Ita sensit et Nicaena synodus totam illam de Baptismo controversiam dirimere molita, non Symbolo aut confessione fidei, sed canone unico, et hoc uno decreto, unos deinceps Paulianistas iterum tingendos. De apostolicis canonibus ad hoc idem attinentibus suo loco disseremus. Unum insuper addo Optatum l. I: »Apud quos non sunt sacramenta.« In quae verba Albaspineus haec adnotat: »Ergo ex hoc et ex multis aliis locis quantum conjicio, Optatus non existimabat haereticos posse baptizare.«



XXXVIII. ITEM EX BASILIO.

[Col. 1240B] Ita dubio procul sentiebat et Basilius qui epist. ad Amphil., cum haereticos qui ipsam fidei summam labefactare moliuntur, discrevisset a schismaticis qui ob sanabiles quaestiones se absciderunt, ait: »Visum est ergo ab initio haereticos quidem omnino rejicere; eos autem qui se absciderunt, seu schismaticorum Baptisma admittere, ut qui adhuc sint Ecclesiae.« Firmiliano tamen et Cypriano mox ait visum esse schismaticorum quoque Baptismum iterare: »Sed quoniam nonnullis Asiaticis omnino visum est propter multorum oeconomiam et dispensationem, eorum Baptisma suscipi, suscipiatur.« Haec ille de Catharis, mox vero de Encratitis: »Quoniam nihil est de his aperte dictum, oportet nos eorum Baptismum abrogare. Quod si hoc universali oeconomiae sit impedimento [Col. 1240C] futurum, rursus consuetudine utendum est, et sequi oportet Patres qui quae ad nos pertinent providerunt.« Et infra can. 47 omnes illos schismaticos a se rebaptizari ait, idemque suadet Amphilochio: quamquam expeditius dicat episcopali synodo has omnes controversias dirimi. Multa hinc ebulliunt argumenta ad nostrum institutum. Primum antiquiorem traditionem commemorat; partitione utentem; tum se ab ea dissentire confitetur. In fidei negotio non id sibi sumeret Basilius. Catharos et Encratitas in eadem schismaticorum navi collocat; tum illorum recipi permittit Baptisma, horum vetat. Non ita in fidei quaestione alternaret. Catharorum Baptisma suscipi ex dispensatione censet. At in negotio fidei non ita dispensationi locus non datur. [Col. 1240D] Encratitas rebaptizari suadet; si tamen universali Ecclesiae paci et dispensationi id obstrepat, admittendum censet eorum Baptisma: nonne haec ipsa est disciplinae versatilitas? Ad novam synodum suspirat quae dubia illa omnia enubilet: vix ergo decantato illo apud Augustinum plenario concilio sopita erat omnis controversia. Ita de Baptismo disceptatio post Arelatensem, post Nicaenam synodum, vix satis elucidata videbatur Basilio, nova illi in votis erat synodus, rursus ea de re secundum oecumenicum concilium sanxit quid sequendum esset. Ita post Stephani papae, post Arelatensis et Nicaenae synodorum sanctiones, Basilius novam synodum expetebat, utpote in re ad disciplinam, non ad fidem tum spectante. [Col. 1241A] Etsi alias quandoque disciplinae et consuetudinum capita, ad Baptismi scilicet vel Sacramentorum spiritales causas attinentia, ad fidem trahantur, ut infra monebimus dissert. hujus num. ult.



XXXIX. EX AMPHILOCHIO.

Ita sentiebat et Amphilochius qui in Novatianorum Baptismo iterando vel non iterando, suae cujusque moribus Ecclesiae serviendum esse censebat; ut testatur Basilius c. 1, ep. ad eumdem scriptae: »Quae itaque ad Catharos pertinent, recte admonuisti, quod oportet uniuscujusque regionis mortem sequi.« Quae ita interpretatur Balsamon: »An oporteat baptizari Novatianos, diversae sententiae processerunt quemadmodum tu admonuisti, et placuit sequi morem uniuscujusque regionis.«



XL. EX ATHANASIO.
[Col. 1241B]

Ita sentiebat et Athanasius, cujus orat. 3. adv. Arianos haec sunt verba: »Si in nomine Patris et Filii datur perfectitudo Baptismi, plenaque initiatio: Patrem autem verum Ariani non pronunciant, eo quod negent aliquid ex ipso existere et simile esse illius substantiae: Negant quoque verum Filium, aliumque ex non entibus conditum sibi comminiscentes in Baptismate proferunt; qui, quaeso, igitur non plane vanum ac inutile fuerit Baptisma quod ab illis datur, cum id nonnisi species sit et inane simulachrum? Non enim in Patre et Filio tribuunt Baptisma Ariani, sed in Creatore et creatura, in Factore et [Col. 1241C] factura. Sicut igitur creatura diversum quid est a Filio, ita diversum quid a vero Baptismate est, quod ab illis existimatur dari; tametsi nomen Patris et Filii, quoniam illa in Scripturis vident, simulent se nominare.« Et infra: »Certe aliae etiam haereses, eaeque numero non paucae, nomine tenus ritum istum pronuntiant, sed non recte sentientes, neque sanam fidem retinentes, inutilem possident aquam, nimirum lumine et religione destitutam. Adeo ut qui ab illis asperguntur, sordescant potius prava religione, quam redimantur.« Haec vir intaminatissimae fidei de Baptismo haereticorum et caeterarum haeresum, tametsi invocatione Trinitatis conferretur: Audi et quid mox subjiciat. »Itidem quoque et Manichaei, ac Phryges, ac discipuli Samosatensis, nomina ipsa [Col. 1241D] pronunciantes, nihil ob id sunt minus haeretici. Ita quoque deinceps et reliqui, et qui cum Ario sentiunt, etiamsi recitent scripta, proloquanturque ipsa nomina, frustrantur, illuduntque eis qui ab ipsis Baptisma accipiunt.« Hic obiter adverte nomina ipsa personarum divinarum, quia sacris in paginis consignata verbis conceptis sunt, inter tingendum ab omnibus pene haereticis pronunciata fuisse, ideoque nullius culpae fuisse affinem ad Stephanum vel Ecclesiam Romanam, eorum Baptisma iterari vetantem. Porro Athanasius Basilio aperte suffragatur, cassum ratus Baptisma, quod tametsi verbis evangelicis conferatur, eorum tamen qui conferunt alienus sensus ab Evangelio, aliena fides est.



XLI. EX EPIPHANIO.
[Col. 1242A]

Ita sentiebat et Epiphanius cujus adscribendus hic est locus illustris in exposit. fid. Cath., n. 13: »Alii qui audaciores videntur ex Catholicorum partibus, privata sibi factione constata praeter Ecclesiae consuetudinem, ac citra concilii generalis decretum, eos qui ab Arianis ad suas partes transeunt, iterum baptizare nihil verentur; cum nondum ea res, ut dixi, universalis synodi judicio decisa sit; quod adhuc populi promiscue ad hodiernum usque diem habeantur. Inter quos multi quidem sunt Catholici, sed ficte ac per simulationem, sacerdotum auctoritatem sequuntur, donec execranda illa secta ab Ecclesiae communione segregetur, ut tunc aliquid de illa statuatur. Ex iis qui suapte auctoritate iterum hoc modo baptizant, [Col. 1242B] audio quemdam in Lycia presbyterum esse.« Nemini posthac, ut arbitror, mirum accidet, si fluctuaverit Athanasius, si Basilius, si Amphilochius, et haereticorum Baptisma in nomine, sed non in fide Trinitatis collatum iterari optaverit; cum Epiphanius Romanae Ecclesiae et Occidentalis morum scientissimus aeque alternaverit, et eos qui ab Arianis ablutos iterato abluebant, non haereseos sed audaciae insimularit, unumque illud iterum atque iterum deprecatus sit, ne ante concilii universalis definitionem rebaptizare eos perseverarent, maxime cum illi necdum aut secessissent, aut execti essent ab Ecclesiae catholicae communione.



XLII. EX CYRILLO HIEROSOL.

[Col. 1242C] Ita sentiebat et Cyrillus Hierosolymitanus, qui praefat. in Catech. de omnibus haereticis promiscue haec habet. »Soli haeretici rebaptizantur. Siquidem prius illud non erat Baptisma.« Quae autem vel levissima illius ab Augustino decantatissimi plenarii ex toto Christiano orbe concilii fama evaserat ad Basilium, ad Amphilochium, ad Cyrillum Hierosol., ad Epiphanium denique? ubi illa orbis consensio post plenarium concilium ad non iterandum haereticorum Baptisma? Cum Arelatensis utique illa sit synodus ab Augustino indigitata, paulo ante ejus natales celebrata, ut alibi ostendemus: ecqua hujus apud Graecos usquam vestigia vel ab emunctissimae naris hominibus olfieri possunt? Non Zonaras, non Balsamon, non alii ejus meminere Graeci. Sed et in Arelatensi synodo, ubi [Col. 1242D] illa tam copiosa elucidatio veritatis, qua Cypriani doctrina refelleretur, traditionis catholicae et vetustissimae ratio et sapientia splendidissime elucesceret? An temporum iniquitas intercepit tam egregia doctrinae catholicae monumenta? An diu ante synodum inter orthodoxos episcopos res agitata et eliquata fuerat, et ita ad synodum ventum est? Id forsan innuit Augustinus l. II, de bapt. con. Donat., c. 4: »Quomodo potuit ista res tantis altercationum nebulis involuta, ad plenarii concilii luculentam illustrationem confirmationemque perduci, nisi primo diutius per orbis terrarum regiones, multis hinc atque hinc disputationibus et collationibus episcoporum pertractata constaret? Illud certe ex antedictis constat, Arelatensis [Col. 1243A] synodi vix rumore aliquo aspersos esse Graecos, ideoque plenariam illam forte ab Augustino dici, non quasi oecumenicam, sed ut ipsi moris est, quasi universalem, hoc est, pluribus ex provinciis congregatam, velut regionalem, aut nationalem. Unde idem paulo infra enodandis aliis quibusdam de Baptismo dubitationibus, optabit auctoritatem concilii tanti, quantum tantae rei sufficiat.« Optabit item »regionali coepta concilio, plenario concilio terminari.« Idem alibi transmarina concilia magni facere visus est. Unde autem Augustino de oecumenicis conciliis haec sententia obrepsisset, qui solum pene Nicaenum audivit, CPolitanum vix scivit, Ephesinum morte antevertit? Et ille tamen frequens plenaria concilia crepat, aliaque aliis emendari autumat. Nec [Col. 1243B] Basilius supra de oecumenico concilio satagebat, sed de concilio tantum, ut lis ista dirimeretur. Epiphanius oecumenicae synodi operam desiderat, peritior fortasse dissidii quo Orientales nonnulli ab Occidentalibus adhuc dissidebant.



XLIII. EX SECUNDA SYNODO OECUMENICA.

Ita sentiebant Patres centum quinquaginta in synodo secunda oecumenica. Nam can. VII ita edicunt: »Eos qui rectae fidei adjiciuntur, et parti eorum qui ex haereticis servantur, recipimus secundum subjectam hic consequentiam et consuetudinem, Arianos quidem, etc. Eunomianos vero, etc.« Illos nempe unctione Chrismatis, hos Baptismo. Suum simplicissime morem enarrant, consuetudinem hanc esse perhibent, nihil amarulentius in secus vel sentientes, [Col. 1243C] vel facientes stomachantur. Caeterum Montanistas, seu Cataphrygas, Eunomianos, aliosque nonnullos baptizari iterum jubent, quos Romana in Ecclesia rebaptizatos non fuisse elicitur ex supra positis Hieronymi aliorumque testimoniis. Solos Paulianistas Nicaena synodus jusserat iterum tingi, non Montanistas. In Ecclesiae Romanae codice canonum deest canon iste.



XLIV. EX SYNODO TRULLANA.

Ita sentiebant et Trullani Patres, qui can. II recipiunt cum aliis receptissimis synodis, etiam »a Cypriano qui Afrorum regionis fuit Archiepiscopus et Martyr, et synodo quae sub eo fuit, emissum canonem; qui in praedictorum praesulum locis, et solum [Col. 1243D] secundum traditam eis consuetudinem servatus est.« Etsi a Cypriano dissentirent tunc Graeci, hanc tamen ejus consuetudinem suo loco et tempore viguisse censent.



XLV. EX CONSENSU GRAECORUM, MAXIME THEODORI STUDITAE.

Ita sentiebant Graeci olim omnes, quibus summo semper in honore fuit illa Basilii Epistola canonica ad Amphilochium, in codice canonum graeco prae caeteris radians. Specialiter autem Timotheus Presbyter cujus fragmentum refertur a Balsamone, ubi tres ordines recenset accedentium ad Ecclesiam, qui Baptismo, qui Chrismate, qui sola erroris ejuratione [Col. 1244A] recipiuntur. »Et qui baptizantur quidem, sunt hi, Tascodrugi, Marcionistae, Artotyritae, Saccophori, Apotactitae, Valentini, qui etiam Basilidii et Hermaei appellantur, Nicolaïtae, Montanistae, Pepuzeni, Manichaei, Ennomiani, Paulianistae, Photinianistae, Sabelliani, Cerinthiani, Menandriani, Ebionaei, Simoniani, Carpocratiani, Saturniani, et qui ab impio Marco, qui ab Apelle, qui a Theodoto Coriario, Helcesaïtae, qui a Nepote, qui a Pelagio et Caelestio, et Melchisedecitae. Qui autem sancto Chrismate unguntur, sunt hi, Tetraditae seu Tessaresdecatitae, Novatiani seu Sabbatiani, Ariani, Macedoniani, Apollinaristae.« Et paulo post ibidem subjicitur et istud ex epistola 4 Theodori Studitae ad Naucratium excerptum: »Quae a me petivisti, ut sigillatim responderem de sectis, [Col. 1244B] et Baptismis, etc. Accede ad sacrum librum Epiphanii, etc. Contemplatio tripliciter dividitur. Baptizantur autem Marcionistae, Tascodrugi, Manichaei, et qui sunt ejusdem ordinis, usque ad Melchisedechitas, viginti quinque haereses. Inunguntur autem sacro Chrismate Tetraditae, Novatiani, Ariani, Macedoniani, Apollinaristae, simul quinque. Qui vero nec baptizantur, nec unguntur, sed solam propriam et omnem aliam haeresin anathematizant, Meletiani, Nestoriani, Eutychianistae, etc.« Quae prolixior fere est canonis septimi synodi CPolitanae interpretatio. Vides autem quam immaniter haec dissideant a consuetudine Romanae Ecclesiae, quae nunquam deinceps tamen ea de re litem movit Graecis, Canonem illum CPolitanum suo ex codice rejecisse contenta. Vides quam rudes [Col. 1244C] fuerint Graeci, aut incuriosi illius plenarii concilii, et canonis Arelatensis de Baptismo ab Augustino celebrati. Vides quam jure meritoque canon Arelatensis ad Afros destinetur, quorum propria lex erat ut rebaptizarent.



XLVI. EX GENNADIO.

Ita sentiebat, ut ad Latinos rursus me referam, Gennadius de Dogmat. Eccles., c. 52: »Illos qui non sanctae Trinitatis invocatione apud haereticos baptizati sunt, et veniunt ad nos, baptizari debere pronunciamus, non rebaptizari. Neque enim credendum est eos fuisse baptizatos, qui non in nomine Patris, et Filii, et Spiritus sancti juxta regulam a Domino positam tincti sunt. Ut sunt Paulini, Procliani, Borboritae, [Col. 1244D] Siphori, qui nunc vocantur Bonosiani, Photiniani, Montani, et Manichaei, variaque impietatis germina, vel caeterae istorum originis sive ordinis pestes, quae duo principia sibi ignota introducunt, ut Cerdon et Marcion; vel contraria, ut Manichaeus; vel tria et barbara, ut Sethianus, et Theodosius; vel multa ut Valentinus; vel Christum hominem fuisse absque Deo, ut Cerinthus, Ebion, Artemon et Photinus. Ex ipsis, inquam, si qui ad nos venerint, non requirendum ab eis utrum baptizati sint, an non; sed hoc tantum, si credant Ecclesiae fidem, et baptizentur ecclesiastico Baptismate.« Minus stupebis jam Graecos ab Arelatensi canone, et ab Ecclesiae Romanae ritu deviasse, cum videas civitati et Arelatensi [Col. 1245A] et Romanae adjacentes ecclesias ab eis aeque deflexisse. Multos enim horum, quos Gennadius tingi rursus imperat, in Ecclesia Romana sine novo Baptismo receptos fuisse supra expresse nos admonuit Hieronymus. Sileo nostro hoc aevo novellos haereticos a multis Catholicis sub conditione rebaptizatos fuisse, idque vetandum fuisse, conc. Rotom. an 1581. Remensi an. 1583. Aquiensi an. 1585. Tolosano an. 1590. Narbon. an. 1609. Ita enim definierat Pius V, ut fertur in synodo Ebroïcensi an. 1576 apud Bochellum pag. 171.



XLVII. EX AUGUSTINO.

Ita sentiebat denique Augustinus ipsemet, sexcenties hanc consuetudinem appellitans, locis tum supra [Col. 1245B] allegatis, tum aliis innumeris, quibus huc congerendis supersedeo. Addo hunc unum locum, l. de unico Baptismo. cont. Petil., c. 13: »Ego autem ut quod de hac re sentio, breviter dicam: rebaptizare haereticos, quod illi fecisse dicuntur, tunc fuit humani erroris; rebaptizare autem Catholicos, quod adhuc isti faciunt, semper est diabolicae praesumptionis.« Itaque ea fuit propria et haeretica Donatistarum perversitas, ut rebaptizarent eos, qui in Ecclesia catholica jam abluti sacro fonte fuerant.



XLVIII. CONCILIA PLENARIA AUGUSTINUS FREQUENTER AD CONSUETUDINES ORDINANDAS REQUIRIT.

Plenarii autem concilii auctoritatem ab Augustino expetitam fuisse, non ad fidei, sed ad consuetudinis et disciplinae unitatem universae Ecclesiae conciliandam, [Col. 1245C] quia consuetudo sua sponte libera et indifferens, ita commodius astringitur ad unum ubique ritum: liquet ex epist. 118: Illa autem quae non scripta, sed tradita custodimus, quae quidem toto terrarum orbe observantur, dantur intelligi, vel ab ipsis Apostolis, vel plenariis conciliis, quorum est in Ecclesia saluberrima auctoritas, commendata atque statuta retineri, sicuti quod Domini passio, et resurrectio, et ascensio in coelum, et adventus de coelo Spiritus sancti anniversaria solemnitate celebrantur. Et si quid aliud tale occurrerit, quod servatur ab universa, quacumque se diffundit, ecclesia. Alia vero quae per loca terrarum regionesque variantur, sicuti est quod alii jejunant Sabbato, alii vero non, etc., totum hoc genus rerum liberas habet observationes. [Col. 1245D] Nec disciplina ulla est in his melior gravi prudentique Christiano, quam ut eo modo agat, quo agere viderit ecclesiam, ad quamcumque forte devenerit.« Ubi perspicuum est, non uti fidem, ita disciplinam et consuetudines ad unam formulam in omni Ecclesia restringi et adunari necessario debere: sed in illa omnes convenire, in hac alias ab aliis inculpatissime Ecclesias discrepare. Sicubi autem etiam consuetudo aliqua vel obtineat, vel obtinere debeat in omni Ecclesia hanc legem vel a Scripturis, vel ab apostolica traditione, vel a plenariis conciliis proficisci. Et l. IV de Bapt. cont. Donat., cap. 24: »Quod universa tenet Ecclesia, nec conciliis institutum, sed [Col. 1246A] semper retentum est nonnisi auctoritate apostolica traditum rectissime creditur.« Et l. II, c. 7: »Quam consuetudinem non rebaptizandi haereticos, credo ex apostolica traditione venientem, sicut multa non inveniuntur in litteris eorum, neque in conciliis posteriorum, et tamen quia per universam custodiuntur Ecclesiam, nonnisi ab ipsis tradita et commendata creduntur.« Et rursus idem Augustinus, l. II cont. Epist. Parmen., c. 13: »Et haec quidem alia quaestio est, utrum et ab illis qui numquam fuerunt christiani possit Baptismus dari. Nec aliquid temere inde affirmandum est, sine auctoritate tanti concilii, quantum tantae rei sufficiat.« Et l. VII de Bapt. con. Donat., c. 53, inquirens an Baptismus a pagano collatus, vel joco, vel mimice, ratus sit: »Nobis [Col. 1246B] inquit, tutum est in ea non progredi aliqua temeritate sententiae, quae nullo in Catholico regionali concilio caepta, nullo plenario concilio terminata sunt.« Et epist. 119, c. 15: »Ad agendum Pascha ex Evangelio quia jam manifestum est, quo die Dominus resurrexit, adjuncta est etiam ipsorum dierum observatio per Patrum concilia: et orbi universo christiano persuasum est, eo modo Pascha celebrari oportere.« In fidei autem dogmatis vix umquam ita pendere animi dubium invenies Augustinum a conciliorum definitione, adde Epiphanium supra laudatum, an iterum lustrali fonte piandi essent, quos tinxissent Ariani, ab oecumenico concilio statuendum esse opinantem. Adde Basilium similiter concilii desiderio aestuantem, in ista de Baptismo haereticorum [Col. 1246C] fluctuatione. Cum adversus Origenistas et tot alias tunc grassantes haereses, nec Epiphanius, nec Basilius tanta flagrarint concilii cupiditate. Denique oecumenicam suam illam constitutionem, ut a Cyrillo Hierosolymitano vocatur catech. 18. synodice ediderunt Apostoli, non de fidei, sed de disciplinae capitibus: et provinciales synodi semel et iterum quotannis cogendae olim erant, non tam ut de fide quid sciscerent, quam ut disciplinae castimoniam tutarentur. Etiam nunc sane de Confirmatione, de Ordine, de Absolutione, de Matrimonio non pauca controvertuntur inter scholae optimates, aliqua inter ecclesias ipsas discrepant: quae his rata, his videntur irrita: sed civilis et ad disciplinae ingenium temperata haec conflictatio est: tametsi de his, ut de complusculis [Col. 1246D] aliis possent cudi definitiones, et ad fidei necessitatem trahi. Nec tamen quamdiu et sententiis et moribus certatur hinc et hinc diversis, utrisque ex aequo applaudere integrum est. Longe anteferenda est enim altera sententia, verbi gratia, Baptisma haereticorum non iterantium utpote et sacramenti dignitati, et traditioni ecclesiasticae, et Pontificum definitioni consentanea. Sed ex Ecclesiae et Pontificum ante synodum universalem conniventia ac dispensatione, qui secus sentiunt ac faciunt, videri interim illi possunt, errore quidem aliquo, sed materiali tantum, ut aiunt, laborare. Hac autem venia prolixius uti Ecclesiam et Pontificem non improbat Bellarm., l. I de Conc., c. 10: Probabile et auctoritate Sedis Apostolicae [Col. 1247A] quaestionem illam apud omnes Catholicos fuisse finitam. Sed etiamsi quaestio finita non fuisset, usque ad concilii plenarii determinationem, ut Augustinus dicit: non tamen inde colligere oporteret non potuisse finiri. Num licet Apostolicae Sedi cooperantibus provincialibus conciliis controversiam illam finiendi auctoritas non deesset: maluerunt tamen sancti illi Pontifices differre in tempus aliud magis opportunum absolutam determinationem ejus quaestionis, quam tot magnos viros ab Ecclesia separare.« Certe act. 1 septimae synodi laudatur Eustochius Patriarcha Hierosolymitanus qui monachis Origenis deliria osculantibus octo induciarum menses indulserat ad resipiscendum, et quintae oecumenicae synodo subscribendum.



XLIX. NEQUAQUAM AD QUAESTIONES FIDEI.
[Col. 1247B]

In quaestionibus autem fidei nequaquam opus esse congregari, nequaquam fas esse appellari oecumenicas vel plenarias synodos, vide ut idem Augustinus nos doceat. Etenim, l. I, cont. Jul., c. 4, cum latinorum Patrum auctoritates deprompsisset, ait: »An ideo contemnendos putas, quia Occidentalis Ecclesiae sunt omnes, nec ullus est in eis commemoratus a nobis Orientis episcopus? Quid ergo faciemus, cum illi Graeci sint, nos Latini? Puto tibi eam partem orbis sufficere debere, in qua primum Apostolorum suorum voluit Dominus gloriosissimo martyrio coronare. Cui Ecclesiae praesidentem B. Innocentium si audire voluisses, jam tunc periculosam juventutem [Col. 1247C] tuam Pelagianis laqueis exuisses. Quid enim potuit vir ille sanctus Africanis respondere conciliis, nisi quod antiquitus Apostolica Sedes et Romana cum caeteris tenet perseveranter Ecclesia?« Et infra: »Non est ergo cur provoces ad Orientis antistites, quia et ipsi utique christiani sunt, et utriusque partis terrarum fides ista una est; quia et fides ista christiana est; et te certe Occidentalis terra generavit: Occidentalis regeneravit Ecclesia.« Quia ergo fides non alia alibi, sicut consuetudinum disciplina, sed una ubique terrarum est, adeoque in Oriente eadem atque in Occidente est, nempe una christiana fides, non licet ad Orientis antistites seu ad oecumenicam synodum provocare; [Col. 1247D] sed auscultandum est suae cuique ecclesiae episcopis, auscultandum est maxime Romano Pontifici antiquam Ecclesiae suae fidem dictanti. Et l. IV ad Bonifacium Papam, c. vlt.: »Aut vero congregatione synodi opus erat, ut aperta pernicies damnaretur. Quasi nulla haeresis aliquando nisi synodi congregatione damnata sit. Cum potius rarissime inveniantur, propter quas damnandas necessitas talis exstiterit: multoque sint atque incomparabiliter plures, quae ubi exstiterunt, illic improbari, damnarique meruerunt, atque inde per caeteras terras devitandae innotescere potuerunt. Verum istorum superbia hanc etiam gloriam captare intelligitur, ut propter illos Orientis et Occidentis synodus congregetur. Orbem quippe catholicum, quoniam Domino eis resistente [Col. 1248A] pervertere nequeunt, saltem commovere conantur.« Non hic consuetudines, sed haereses resonant, fides ingeminatur, ideo oecumenicae synodi negatur imminere necessitas, cum longe plurimae haereses offocatae sint sine istiusmodi synodis.



L. SUMMA CONTROVERSIAE HUJUS POSTERIORIS.

Inaniter ergo ganniunt, exemplo Firmiliani, Dionysii, Cypriani, non necessario standum esse definitionibus Sedis Apostolicae. Contra enim. ut ex superioribus constat, 1. Errasse demonstrati sunt, qui illis non cessere, et hunc errorem eluendum vel cruento, vel incruento quopiam martyrio habuisse. 2. Cessisse Cyprianum, veri non dissimile duxit Augustinus. 3. Qui Stephano non obaudiere, nec traditioni apostolicae, nec universalis Ecclesiae auctoritati [Col. 1248B] et consuetudini morem gesserunt: ex eorum ergo sententia non licet quidquam in jus trahere. 4. Nec Arelatensi vel Nicaeno postea concilio illi ipsi vel eorum posteri auscultarunt. Arelatense fortasse nescierunt: Nicaenum accommodate pristinae suae sententiae interpretati sunt: ut Basilium supra experti sumus. Nec contra generales tamen synodos hinc licet insurgere. 5. Ultra minas evectus non est Stephanus, et acquievit ipse, dispensationis et unitatis tuendae causae, cum diversa et sentientibus et facientibus communicare. Qua in re non paulo Cyprianum antecessit intervallo. Hic enim errorem suum charitatis copia et sanguinis impendio abstersit: ille a recti semita nec transversum unguem deflexit: stricto juri primum, ut par est, studuit: ubi sensit schismatis [Col. 1248C] immenere periculum, usus est temperato. 6. Etsi quaestio haec ad fidem trahi posset, ut pleraque alia consuetudinum capita; tunc ea tamen civiliter, ut disciplinae portio, agitabatur. Nec a Cypriano, nec a Stephano primum, nec postea a Nicaeno nec CPolitano concilio, nec a Basilio, vel a posterioribus Graecis vel Romanis, tametsi nonnihil dissonantibus anathema in adversarios vibratum est. In hujusmodi ergo rebus cum profiteantur Romani Praesules diversas ecclesiarum consuetudines a se vel laudari, vel non culpari, vel tolerari: quid mirum si caeteri antistites hac utantur libertate, vel abutantur? Gregorius in epist. ad August. Angl. episc. »Mihi placet ut sive in Romana, sive in Gallicana, sive in qualibet [Col. 1248D] ecclesia invenisti quod plus omnipotenti Deo placere possit, sollicite eligas.« Et ut ad Sacramenta utcumque haec etiam spectare ne dubites, Alexander III in append. Concil. Later., c. 2. de frigidis: »Licet Ecclesia Romana propter maleficia, legitime conjunctos dividere non consueverit; si tamen consuetudo generalis Ecclesiae Gallicanae habet, ut hujusmodi matrimonium dissolvatur, nos patienter tolerabimus.« Sexcenta alia inferius suis locis annotabuntur exempla, ut Romani Pontifices ad consuetudinem etiam consonantiam omnes cohortentur, interim tolerent dissonantiam. Denique his ipse Augustinus qui concilio generali opus fuisse inculcarat, ad consuetudines, non ad haereses damnandas restrinxit synodorum hanc necessitatem.




[Col. 1249]
DISSERTATIO QUA VERA STEPHANI CIRCA RECEPTIONEM HAERETICORUM SENTENTIA EXPLICATUR.



I. SENTENTIAM ILLIUS RATIONE DESTITUTAM NON FUISSE.
[Col. 1249A]

1. Licet ea, quae Stephanus super controversia de Baptismo haereticorum scripserit, Cyprianus vel superba, vel ad rem non pertinentia, vel sibi ipsi contraria et imperite atque improvide scripta censeat, in iis tamen, quae cum ipse Cyprianus, tum Firmilianus notarunt ut a ratione magis aliena, nihil quod censuram hujusmodi mereatur, offendimus. Immo Donastitarum adversus Ecclesiam argumenta sapienter iis praeverti deprehendimus. His nempe praeludebant rebaptizantes, dum humana ratione nixi, neminem dare quod non habet, adeoque haereticos gratiam, qua carent, dare non posse contendebant. [Col. 1249B] Verum rationi huic Stephanus consuetudinem opponebat, non qualemcumque, sed ab apostolica traditione acceptam: quid sapientius? In rebus enim divinis omnis humana ratio Dei concedere debet auctoritati. Plus igitur aequo rationi suae tribuit Cyprianus, cum dixit, »Frustra quidam qui ratione vincuntur, consuetudinem nobis opponunt (Epist. LXXI:)« frustra noluit a Stephano dici, »Quod accepimus ab Apostolis, hoc sequimur (Epist. LXXIII).« Suspecta esse debet ea ratio, quae tantae auctoritati adversatur.

2. Rideat licet idem praesul ac prorsus absurdam censeat rationem, qua traditionem istam Stephanus confirmabat, ac dicat: »Praeclara sane et legitima [Col. 1249C] traditio Stephano fratre nostro docente proponitur, quae auctoritatem nobis praebeat. Nam in eodem loco epistolae suae addidit et adjecit, cum ipsi haeretici proprie alterutrum ad se venientes non baptizent, sed communicent tantum:« de illa tamen longe aliter judicabunt, qui eam attentius expenderint. Cum enim ab Ecclesia recesserint omnes haeretici, mirum non est eos de doctrina illius nonnihil retinere. Immo nullus re ipsa est, qui non aliquid ex ea retineat. Cum igitur, quantumvis inter se dissidentes, in aliquo cum Ecclesia consentiunt, hoc ab Ecclesia sibi traditum retinuisse merito affirmantur. Quocirca et haeretici, qui verum Christi corpus in Eucharistia negant, ab antiqua et constanti Ecclesiae fide discessisse [Col. 1249D] hinc convincuntur, quod variae sectae, quae a multis jam saeculis, aliis in rebus, a catholica discordant Ecclesia, hoc in dogmate cum illa concordent. Non igitur, ut scribebat Cyprianus, tunc »ad hoc malorum devoluta est Ecclesia Dei et sponsa Christi, ut haereticorum exempla sectaretur:« sed [Col. 1250A] ipsi potius haeretici, cum ad se ab aliis sectis venientes non baptizabant, id quod in Ecclesia, antequam separarentur ab ea, usitatum ac receptum viderant, sectabantur.

3. Neque dissimulavit Stephanus rationem, quam ipsi Cyprianus ac socii ut invictam opponebant, pro certo ponentes Spiritu sancto destitutos illum dare non posse, adeoque nec Baptismi gratiam conferre. Illis enim haec ideo invicta videbatur, quia et rem sacramenti a sacramento, et ministrum seu instrumentum a Domino qui illo utitur, distinguere nesciebant. Verum haec apprime distinguens Stephanus, non imperite nec improvide, sed apte ac sapienter docebat, »his qui apud haereticos baptizantur, adesse [Col. 1250B] praesentiam et sanctimoniam Christi (Apud Cypr., Ep. LXXV), qui videlicet haereticorum ministerio quod vult operatur. Ipsi quippe merito persuasum erat, quod multum proficit nomen (auctoritas ac virtus) Christi, (quo operante fit) ut quicumque et ubicumque in nomine Christi baptizatus fuerit, consequatur statim gratiam Christi. Hoc igitur propugnabat, quod Joannem a columba didicisse non uno loco Augustinus inculcat, nempe ut aliis verbis hic doctor exponit, »quamdam proprietatem in Christo talem futuram, ut quamvis multi ministri baptizaturi essent, sive justi sive injusti, non tribueretur sanctitas Baptismi, nisi illi super quem descendit columba, de quo dictum est: Hic est qui baptizat in Spiritu sancto. Petrus baptizet, hic est qui baptizat: Paulus [Col. 1250C] baptizet, hic est qui baptizat: Judas baptizet, hic est qui baptizat.« Hinc quomodo et in Ecclesia et apud haereticos unum Christi Baptisma esse possit, quod a Stephano praedicari Firmilianus iniquo animo ferebat, recte percipitur.

4. Frustra igitur Cyprianus ad defensionem causae suae locum Ecclesiastici XXXIV, 30. proferebat in hunc modum: »Qui baptizatur a mortuo, quid proficit lavatio ejus (Epist. LXXI)? Primo quidem eum, qui Baptismum ab haeretico suscipit, a mortuo baptizari falso est arbitratus. Vivit quippe Christus, qui per haereticum baptizat, adeoque qui Baptismum ab haeretico suscipit, nequaquam a mortuo baptizatur. [Col. 1250D] Deinde testimonii allati sicut nec integritatem habuit, ita nec assecutus est sensum. In sinceris enim Ecclesiastici codicibus illud ita legimus. Qui baptizatur a mortuo, et iterum tangit eum, qui proficit lavatio ejus.« Quibus verbis inanem esse docemur ejus, qui [Col. 1251A] mortuum tetigerat, lotionem, si lotus eumdem mortuum rursus tangat. Eodem loco sic truncato similique ratione in gratiam haeresis suae cum abusus esset Donatus, hunc Augustinus ut divini eloquii violatorem vehementer arguit. At cum idem Doctor in libros postmodum incidisset Donati parte antiquiores, in quibus idem vitium jam erat, eum retractare atque emendare non puduit; quod adversus haereticum illum bona fide scripserat (Retract., lib. I, cap. 21, n. 3). Quam recte autem de codicum illorum antiquitate judicarit, evincunt Cypriani libri, in quibus versiculus, et iterum tangit eum, jam deerat. Quod in transcursu observatum sit. Ad Stephanum quod attinet, cum dixit, »Si quis ergo a quacumque haeresi venerit ad nos, nihil innovetur, nisi quod traditum est,« tantum [Col. 1251B] oppositam proferre voluit sententiam statuto Africani concilii, de eo qui ab haeresi venit decernentis: »Baptizandus est et innovandus qui ad Ecclesiam rudis venit, ut intus per sanctos sanctificetur (Cypr. Epist. LXX).« Hoc igitur sibi vult: Nihil innovetur circa baptismum ejus qui sic venit, sed tantum servetur quod traditum est; seu, nihil ei de novo detur, nisi quod traditum est erga eum praestandum esse, ut scilicet manus ei imponatur in poenitentiam. Ideo autem Baptismum nolebat innovari, quia hoc sacramentum non ex eo qui ministrat, sed ex Christo, cujus nomine confertur, virtutem suam sortiri persuasum habebat. Nec alia fide dixit. »Multum proficit nomen Christi, etc.« quam qua postea Augustinus, »per quemlibet enim ministrum illius est Baptismus de quo dictum [Col. 1251C] est: Hic est qui baptizat (lib. V de Bapt. contra Donat., c. 12). Sed eadem Stephani verba quaestionibus aliis locum dederunt.



II. AN STEPHANUS BAPTISMUM AB HAERETICIS SUB QUALIBET FORMA COLLATUM ADMISERIT.

5. Non desunt qui Stephanum in confutanda rebaptizantium sententia modum non tenuisse, atque haereticorum quorumvis Baptismum sub qualibet forma collatum admisisse suspicentur. Sed ad amovendam hujusmodi suspicionem haec illius verba repetere satis erit, quae a Firmiliano nobis transmissa sunt: »Multum proficit nomen Christi ad fidem et Baptismi sanctificationem, ut quicumque et ubicumque in nomine Christi baptizatus fuerit, consequatur statim [Col. 1251D] gratiam Christi.« Certe qui totam Baptismi efficaciam Christi virtuti attribuit, nullum censet illius fructum, si Christi nomen ei defuerit. Unde non omnem Baptismum, sed eum tantum, qui Christi nomine et auctoritate collatus sit, a Stephano admissum esse conficitur. Eadem Papae hujus verba dum refutare aggreditur Cyprianus, hoc intellectu dicta esse confirmat in hunc modum: »Si effectum Baptismi majestati nominis tribuunt, ut qui in nomine Jesu Christi ubicumque et quomodocumque baptizantur, innovati et sanctificati judicentur; cur non in ejusdem Christi nomine illic et manus baptizato imponitur ad accipiendum Spiritum sanctum? cur eadem ejusdem majestas nominis non praevalet in manus impositione, [Col. 1252A] quam praevaluisse contendunt in Baptismi sanctificatione (Cyp., epist. LXXIV)?« Sic ratiocinabatur Cyprianus adversus Stephanum, putans eum ita haereticorum Baptismum admittere, ut impositionem manus ad accipiendum Spiritum sanctum ab eis susceptam, hoc est Confirmationis sacramentum eis collocatum, respueret, atque innovari et iterari permitteret. Qua in re an fallatur necne, inferius excutiemus; sed hinc nemini dubium relinquitur, quin eorum dumtaxat, qui in nomine Jesu Christi baptizantur, Baptismum a Stephano recipi plane agnoscat idem praesul ac pro certo habeat. Nec movere quemquam debet in allatis Cypriani verbis vox quomodocumque: cum ab illo ad majorem explicationem vocabuli ubicumque adjectam esse, ac pro quovis ministro, qui in nomine Jesu [Col. 1252B] Christi baptizet, non pro qualibet forma acceptam fuisse, eo certius judicetur, quod apud Firmilianum, qui ipsa Stephani verba referre accuratius videtur, istud et quomodocumque minime compareat.

6. Quocirca falluntur, et a Stephani mente procul aberrant, qui verbis illius pressius haerentes, quibus quemlibet a quacumque haeresi venerit, suscipi et in nullo Baptismum innovari praecipit, Baptismum sub quavis forma collatum ab eo admitti opinantur. Sic porro loquebatur Stephanus, quia haereticos sub aliena forma baptizantes aut ignorabat, aut non attendebat. Certe Augustini ea est observatio, ut »facilius inveniantur haeretici, qui non baptizent, quam qui non verbis istis (in Ecclesia usitatis) baptizent (Aug. lib. VI de Bapt. contra Donat., cap. 25, n. 47).« Notant [Col. 1252C] quoque Innocentius, Epist. XVI ad Macedonas, cap. 10, et Hieronymus sub finem dialogi contra Luciferianos, Nicaenum concilium, ubi solos Paulianistas excipit, caeterorum haereticorum Baptisma suscipere. Propter hanc igitur raritatem usu venit, ut Patres de Baptismo haereticorum loquentes, de ulla exceptione facienda nihil prorsus cogitarint. Quemadmodum Stephanus in Epistola Firmiliani generatim dixisse narratur. »Quid ergo fiet de iis qui ab haeresi venientes sine Ecclesiae Baptismo suscepti sunt?« ita et Hieronymus sub finem dialogi mox dicti ait, »Haereticos a majoribus nostris semper fuisse susceptos, et Ecclesiam semper ab haereticis Baptismum suscepisse.« Nec minus generale est Leonis decretum seu in Epistola CXLIX ad Nicetam, cap. 7: »Qui Baptismum ab haereticis acceperunt, [Col. 1252D] cum antea baptizati non fuissent, sola invocatione Spiritus sancti per impositionem manuum confirmandi sunt;« seu in Epistola CLV ad Neonem, cap. 2. »Si ab haereticis baptizatum quempiam fuisse constiterit, erga hunc nullatenus Sacramentum regenerationis iteretur: sed hoc tantum, quod ibi defuit, conferatur, ut per episcopalis manus impositionem virtutem Spiritus sancti consequatur.« Quibus verbis Leonem Stephani sententiam exprimere voluisse nemo non animadvertit. Si igitur in his Leonis, Hieronymi, aliorumque Patrum de recipiendo haereticorum Baptismo similibus locis clausulam, modo cum legitima forma et usitatis verbis collatus sit, subaudiri nemo dubitat; neque etiam ambigere debet, quin et [Col. 1253A] a Stephano eadem clausula eademque conditio intellecta sit. Immo si vera est superior Innocentii Hieronymique observatio, qua solos Paulianistas Nicaenae synodi tempore contra formam Baptismi peccasse, ideoque concilii hujus patres, solis Paulianistis exceptis, caeterorum haereticorum Baptisma suscepisse censent: cum Stephani aevo nondum exorti essent Paulianistae, nihil opus erat ut his papa, haereticorum Baptisma suscipiendum esse propugnans, ullam exceptionem adjiceret.

7. Aliunde vero eum non aliud nisi Christi Baptisma nosse aut probasse certum est. Firmiliano hac in re, ut vidimus, concinit Cyprianus: qui quidem praeterea Epist. LXXIII, primo Stephani nominatim de Marcionis Baptismo sententiam ita exponit, »ut nec [Col. 1253B] (ab eo) venientes dicat baptizari oportere, quod jam BAPTIZATI ESSE IN NOMINE JESU videantur:« ac subinde cur idem Papa generatim et a caeteris haereticis venientes eodem modo suscipiendos esse sentiat, notat his verbis: »Non est autem quod aliquis, ad circumveniendam christianam veritatem, Christi nomen opponat, ut dicat, IN NOMINE JESU CHRISTI ubicumque et quomodocumque baptizati gratiam Baptismi sunt consecuti.« Unde exploratum est, Stephanum et nullum suscepisse Baptismum nisi collatum in nomine Jesu Christi, et totam hujus Sacramenti virtutem et efficaciam potentissimi hujus nominis sanctitati tribuisse. Et quidem temporum illorum aequalis aut suppar Anonymus a Nic. Rigaltio primum e Remigiano exemplari ad calcem operum Tertulliani editus, ac deinde a [Col. 1253C] Phil. Labbeo tom. I Concil., pag. 770, recusus, sic ab initio Tractatus de Baptismo haereticorum quaestionem, de qua tunc disceptabatur, proponit: »Animadverto apud fratres quaesitum, quid potius observari oportet in personam eorum, qui in haeresi quidem, sed IN NOMINE DEI NOSTRI JESU CHRISTI SINT TINCTI, postmodum inde digressi, et suppliciter ad Ecclesiam Dei advolantes, totis praecordiis poenitentiam agerent.« Non igitur quaestio tunc erat de iis, qui indifferenter sub quavis forma in haeresi baptizati essent, sed de iis unis, qui in haeresi quidem, sed in nomine Dei nostri Jesu Christi sint tincti, seu ut idem auctor aliis verbis mox repetit, qui foris quidem, sed IN NOMINE JESU CHRISTI Dominicum acceperunt Baptisma: neque alia de causa Stephanus, Cypriano teste, Marcionistarum [Col. 1253D] Baptismum recipiebat, nisi quia hi in nomine Jesu baptizabantur. Hinc alia oboritur quaestio.



III. AN EOS, QUOS BAPTIZATOS IN NOMINE JESU, DIXIT STEPHANUS, INTELLEXERIT IN NOMINE TRINITATIS BAPTIZATOS.

8. Eadem quaestio aliter proponi sic potest, an videlicet Stephanus Baptismum, in quo Jesu Christi nomen loco trium personarum substitutum esset, admiserit, et eum, qui in nomine Jesu Christi, non in nomine Patris et Filii et Spiritus sancti baptizatus esset, Baptismi gratiam consequi potuisse existimarit. Observandum est autem, Stephani de Baptismo locutionem, quam Actuum Apostolicorum auctoritate fultam [Col. 1254A] esse nemo nescit, non ei uni, sed et antiquis fuisse familiarem. Hac usi sunt etiam ipsius Stephani adversarii. Nempe in concilio Carthaginensi III sub Cypriano, cap. 1, Caecilius a Bilta apud haereticos, »ubi IN NOMINE CHRISTI tingit Antichristus,« Baptisma esse negat, non quia in nomine Christi, sed quia tingit Antichristus. Non alia mente cap. 21, Hortensianus a Laribus quaerit: »Quomodo possunt in nomine Christi aliquem baptizare, quos ipse Christus dicit adversarios suos esse?« Eamdem loquendi rationem et Cyprianus Epist. LXXIII, et apud eum Firmilianus Epist. LXXV usurpant. Hic valere debet Hilarii monitum, quo ea Actorum loca, in quibus Apostoli in nomine Jesu baptizasse leguntur, explicatione indigere observat: »ne, inquit, Apostoli reperiantur in crimine, [Col. 1254B] qui baptizare in nomine Patris et Filii et Spiritus sancti jussi, tantum in nomine Jesu (si litterae haereamus) baptizarunt (Hil. 85 de Syn.). Eodem quippe crimine tenebuntur et sequentium saeculorum Patres, si quos in nomine Jesu baptizatos dixerunt, nequaquam verbis a Christo praescriptis baptizatos intellexerint. Verum ardua non est interpretatio, qua et Apostoli et Apostolorum imitatores a crimine liberentur. Apostolorum quippe temporibus a Baptismate, quod Joannes tradiderat, distinguendum fuit quod Christus postmodum instituit. Nulla autem aptior excogitari potuit distinctio, quam ut, cum primum jam diceretur Baptisma Joannis, alterum Baptisma Christi appellaretur; et qui hoc susciperent, in nomine Jesu baptizati, hoc est Baptismo Christi auctoritate [Col. 1254C] instituto, adeoque in nomine Patris et Filii et Spiritus sancti, initiati dicerentur.

9. Quocirca Innocentius Epist. XVI ad Macedonas n. 10, eos qui Act. XIX, 5, baptizati in nomine Domini Jesu dicuntur, in nomine Patris et Filii et Spiritus sancti baptizatos esse haud dubius pronuntiat. ipse vero quamvis Epist. II, cap. 8 sanciat, Venientes a Novatianis vel Montensibus per manus tantum impositionem suscipiantur, quia quamvis ab haereticis, tamen in Christi nomine sunt baptizati:« et Novatianos tamen et Montenses seu Donatistas verbis a Christo praescriptis baptizasse pro certo habet. Unde in Nicaeno concilio aliter cum Paulianistis, et aliter cum Novatianis actum esse observat: »quia Paulianistae in nomine Patris et [Col. 1254D] Filii et Spiritus sancti minime baptizant, et Novatiani iisdem nominibus tremendis venerandisque baptizant.« Idem dicendum et de Donatistis, qui verbis in Ecclesia consuetis baptizare non destiterunt. Ipse etiam Cyprianus, non secus atque Innocentius, quod in Actis Apostolorum Baptisma Christi appellatur, hoc in nomine Patris et Filii et Spiritus sancti collatum esse non dubitat. Primo enim praemittit: »Illi, qui jam legis et Moysi antiquissimum Baptisma fuerant adepti, in nomine quoque Jesu erant baptizandi, secundum quod in Actis Apostolorum Petrus ad eos loquitur et dicit: Poenitemini, et baptizetur unusquisque vestrum in nomine Jesu Christi.« Ac deinde ista explicans subjicit, »Jesu Christi mentonem [Col. 1255A] facit Petrus, non quasi Pater omitteretur, sed ut Patri quoque Filius adjungeretur.«

10. Stephani vero idoneus est interpres ipse, qui verba ejus retulit, Firmilianus. Hic porro quod Stephanus cum sociis dixerat, »Multum proficit nomen Christi . . . . ut quicumque et ubicumque in nomine Christi baptizatus fuerit, statim consequatur gratiam Christi,« sic palam et aperte exponit: »Non putant quaerendum esse quis sit ille qui baptizaverit, eo quod qui baptizatus sit gratiam consequi potuerit invocata TRINITATE NOMINUM Patris et Filii et Spiritus sancti.« Unde evidens est his verbis, baptizari in nomine Christi, Baptismum in nomine Patris et Filii et Spiritus sancti collatum, a Firmiliano, Stephano et sociis intellectum esse. Rem adeo evidentem magis [Col. 1255B] ac magis confirmat, quae ab eodem Firmiliano adversus Stephanum ac socios subjicitur historia mulieris »quae prius per praestigias et fallacias daemonis multa ad deceptionem fidelium moliebatur,« atque inter caetera hoc etiam ausa fuerat, »ut baptizaret multos usitata et legitima verba interrogationis usurpans, ut nil discrepare ab ecclesiastica regula videretur.« Quod factum ubi latius enarravit Firmilianus, statim adjungit: »Quid igitur de hujus Baptismo dicemus? Numquid et hoc Stephanus, et qui illi consentiunt, comprobant? maxime cui nec symbolum TRINITATIS, nec interrogatio legitima et ecclesiastica defuit?« Quorsum vero istud maxime etc. nisi quia Stephanus ecclesiasticam baptizandi formam tenens, eam etiam ab aliis teneri vellet; adeo ut si [Col. 1255C] quis ex recepta Ecclesiae regula praecipuum aliquid, qualis est in primis a Christo praescripta verborum forma, omisisset vel mutasset, Baptismum illius ab hoc Papa rejiciendum esse Firmilianus non dubitaret? Sed et ea occasione idem episcopus Stephani sententiam mirifice illustrat, dum eam sic sugillat: »Potest credi aut remissio peccatorum data, aut lavacri regeneratio rite perfecta, ubi omnia per daemonem gesta sunt? Nisi si et daemonem in nomine Patris et Filii et Spiritus sancti gratiam Baptismi dedisse contendunt, qui haereticorum Baptisma defendunt.« Inde enim manifestum est nullum a Stephano Baptismum admissum esse, nisi qui in nomine Patris et Filii et Spiritus sancti collatus esset. Uno verbo Cypriani, Firmiliani ac sociorum [Col. 1255D] cum Stephano et caeteris episcopis traditionis defensoribus una de ministro, non de forma Baptismi, controversia erat, aliis putantibus quaerendum esse quis sit ille qui baptizaverit, aliis id quaerendum non esse, sentientibus.



IV. AN NON STEPHANUS HAERETICORUM BAPTISMO MAJOREM, QUAM DECET, VIRTUTEM ATQUE EFFICIAM TRIBUAT.

11. Totius controversiae, de qua jam multa disseruimus, originem atque causam Augustinus sic explicat: »Nec ob aliud illis temporibus, quando ista quaestio contra veterem consuetudinem disputationibus salva charitate atque unitate altercantibus discutiebatur, [Col. 1256A] visum est quibusdam etiam egregiis antistitibus Christi, inter quos praecipue B. Cyprianus eminebat, non esse posse apud haereticos vel schismaticos Baptismum Christi, nisi quia non distinguebatur sacramentum ab effectu vel usu sacramenti. Et quia ejus effectus atque usus in liberatione a peccatis et cordis rectitudine apud haereticos non inveniebatur, ipsum quoque sacramentum non illic esse putabatur.« (Initio lib. VI, de bapt. cont. Donat) Quocirca idem Doctor Cypriano objicienti, »Salus extra Ecclesiam non est,« respondet, »Quis negat? Et ideo quaecumque ipsius Ecclesiae habentur, extra Ecclesiam non valent ad salutem. Sed aliud est non habere, aliud non utiliter habere (Ibid. lib. V, cap. 17). (Non utiliter quippe [Col. 1256B] habet, qui sacramentum habet sine sacramenti effectu.) Qui non habet, est baptizandus ut habeat. Qui non utiliter habet, corrigendus« Et paucis interjectis: »Potest igitur nobis et haereticis Baptisma esse commune, cum quibus potest et Evangelium esse commune, quamvis a fide nostra error distet illorum.«

12. Sed si a vero aberravit Cyprianus, cum sacramentum et usum seu effectum sacramenti non distinguens, ideo negavit sacramentum ab haereticis accipi, quia in haeresi non confertur effectus sacramenti; nonne peccasse dicendus est et Stephanus, cum viam oppositam tenens, affirmare videatur non modo sacramentum, sed etiam sacramenti effectum ab haereticis percipi? Cum enim salutem [Col. 1256C] extra Ecclesiam non esse in confesso sit; quo pacto eximere ab errore licet, quae a Stephano, et iis qui cum illo consentiebant, dicta esse Cyprianus ac Firmilianus testificantur? Si enim hi non falluntur, aiebant illi, »dimissionem peccatorum et secundam nativitatem in haereticorum Baptisma procedere, seu per eos qui cum ipsi in omnibus peccatis sint constituti, posse remissionem peccatorum dari; ideoque quaerendum non esse quis sit ille qui baptizaverit, eo quod qui baptizatus fuerit, gratiam consequi potuerit invocata Trinitate nominum: et quia multum proflcit nomen Christi, ut quicumque baptizatus fuerit in nomine Christi, consequatur statim gratiam Christi.«

13. Hic observandum est primo, nulla Stephani [Col. 1256D] verba nisi ex adversariorum ejus scriptis ad nos pervenisse. Nec dubium quin ea exscripserint, ac forte eo etiam modo expresserint, unde illi majorem invidiam conflare possent. Deinde metuendum est, ne qui sacramentum et sacramenti effectum non distiguebant, eamdem confusionem Stephano attribuerint, adeo ut quod ille de uno sacramento dixerit, hoc ex praeoccupata mente, tanquam rem inde consequentem, ab eo etiam de sacramenti effectu dictum interpretati sint. Quamquam etiam si praedicta Stephani verba non mutasse, sed summa fide expressisse ponantur; nihil in iis est, quod aut erroris argui, aut non catholicae veritati consentaneum judicari possit. Si enim de infantibus sermo [Col. 1257A] est, certum est eos, ubicumque et a quocumque baptizati fuerint, statim consequi gratiam Christi. Si de adultis agitur, etiam illud vere in Epistola a Jubaiano ad Cyprianum missa scriptum erat, »quod non sit quaerendum quis baptizaverit, quando is qui baptizatus sit, accipere remissam peccatorum potuerit;« non simpliciter quidem, et, quemadmodum infantes, ipso Sacramenti usu; sed ut ibi proxime adjicitur, secundum quod credidit, hoc est si recta fide acceperit atque omnia prae se tulerit, quae Christiana religio ad hanc gratiam consequendam requirit. Et hanc quidem Stephani et eorum, qui cum illo consentiebant, sententiam esse Firmilianus confirmat, ubi de iis, »qui non quaerendum putant quis sit ille qui baptizaverit,« hoc testatur: »Dicunt eum, qui [Col. 1257B] quomodocumque foris baptizatur, mente et fide sua gratiam consequi posse.« Quoties igitur Stephanus, et caeteri episcopi cum illo consentientes, baptizatum ab haereticis gratiam adipisci posse dicunt, ibi secundum quod credidit, seu pro fide atque animi dispositione, subaudiendum esse haud suspectis Cypriani atque Firmiliani testimoniis habemus. In quo sane nihil est absurdi, nihil quod veritati non apprime congruat. Potest enim fieri, ut quis recte sentiens ab eo, quem haereticum nescit, Baptismum accipiat. Tunc vero, haeresis dantis, nihil officiet viro Sacramentum hoc sana et integra fide suscipienti.

14. Immo et catholicus ab eo, quem haereticum novit, Baptismum cum sacramenti hujus effectu potest percipere. »Ille enim inquit Augustinus, cui tradit [Col. 1257C] (separatus,) potest salubriter accipere, si ipse non separatus accipiat: sicut plerisque accidit, ut catholico animo et corde, ab unitate pacis non alienato, aliqua necessitate mortis urgentis, in aliquem haereticum irruerent, et ab eo Christi Baptismum sine illius perversitate perciperent.« Tantum id eis tunc cavendum fuit, ne forte ad haeresim ac perversitatem eorum, a quibus Baptismum suscipiebant, transisse putarentur, et eorum exemplum aliis offensioni esset. Caeterum, ut idem Doctor explicat, »cum Baptisma verbis evangelicis datur, qualibet ea perversitate intelligat ille per quem datur vel ille cui datur, ipsum per se sanctum est propter illum cujus est: et si quis per hominem perversum id accipiens, non accipiat tamen ministri perversitatem, sed solam [Col. 1257D] mysterii sanctitatem, in bona fide, spe et charitate unitati compaginatur Ecclesiae, remissionem accipit peccatorum (lib. IV, c. 12).« Tunc igitur accidit quod docebat Stephanus, »Haeresis quidem parit et exponit, expositos autem Ecclesia suscipit.«

15. Item constans Augustini doctrina est, id quod sacramentum vocatur, aeque in omnibus illud percipientibus sanctum esse, nec sanctitati ejus augendae vel minuendae tradentis vel suscipientis seu aequitatem seu perversitatem prodesse vel obesse. »Nihil interest, inquit, ad Baptismi sanctitatem quanto quisque pejor id habeat et quando pejor id tradat.« Hoc et a traditione cum accepisset Stephanus, docebat quaerendum non esse quis baptizaverit (lib. VI, c. 5); quemadmodum? [Col. 1258A] quia nihil ad corporis Christi sanctitatem obest tradentis nequitia; quaerendum non esse credimus quis sit sacerdos qui illud tradat. Sed quamvis integrum sit sacramentum, seu a malo tradatur, seu a malo accipiatur, longe tamen diversus est effectus ejus, si recta fide et optimo corde aut prava fide et perverso corde percipiatur. Et ideo Augustinus ait: »Dico sacramentum Baptismi et bonos et et malos posse habere, posse dare, posse accipere: et bonos quidem utiliter ac salubriter, malos autem perniciose atque poenaliter; cum illud tamen sit in utrisque aequaliter integrum (lib. IV, c. 2).« Eamdem quoque ob causam Stephanus sacramentum Baptismi percipientes mente et fide sua discerni, et unumquemque secundum quod credidit [Col. 1258B] Baptismi effectum percipere docuit. Sic porro, apostolica traditione edoctus, quia in iis qui ab haeresi veniebant, Baptismi sacramentum integrum manere certo credebat, noluit iterari: et quia illis perniciose atque poenaliter inesse nihilominus sciebat, redeuntibus ad Ecclesiam manum in poenitentiam imponi voluit. Tandemque, teste Augustino, »eluxit pastoribus Ecclesiae catholicae, per quos postea plenarii concilii auctoritate originalis consuetudo (a Stephano vindicata) firmata est, etiam ovem quae foris errabat, et DOMINICUM CHARACTEREM a fallacibus depraedatoribus suis foris acceperat, venientem ad Christianae unitatis salutem ab errore corrigi, a captivitate liberari, a vulnere sanari; CHARACTEREM tamen in ea Dominicum agnosci potius quam improbari.« [Col. 1258C] Stephanum quidem characteris nomine usum esse minime asseveraverim, sed rem hoc nomine ennuntiatam propugnasse nullus negaverit. Ita ille rectae fidei assertor ac vindex, explicationum illarum, quibus postea Augustinus catholicam veritatem adversus Donatistas feliciter illustravit atque propugnavit, semina jecisse comprobatur. Adhuc tamen scrupulus restat circa id quod de manu in poenitentiam imponenda praecipit eximendus.



V. AN MANUM AB HAERESI REDEUNTIBUS IMPONI VOLUERIT STEPHANUS, UT CONFIRMATIONIS SACRAMENTUM EIS CONFERRETUR.

16. Quod Stephanus dixit, »Si quis ergo a quacumque haeresi venerit ad nos, nihil innovetur nisi quod [Col. 1258D] traditum est, ut manus illi imponatur in poenitentiam,« duplici ratione interpretari licet; primo quidem sic, ut in eo qui venit, nihil innovetur circa ejus Baptismum, sed tantum servetur quod traditum est, ut manus illi imponatur in poenitentiam; aut hoc alio modo, ut in eo qui ab haeresi ad Ecclesiam venerit nihil innovetur, nisi quod traditum est innovandum, ut scilicet manus ei in haeresi imposita, redeunti iterato imponatur. Et hac quidem postrema ratione Stephani verba interpretantes Cyprianus, Firmilianus eorumque nonnulli socii, Confirmationis iterationem ab eo permitti sibi persuaserunt. Unde adversus hunc papam, Cyprianus Epist. LXXIII, ita disputat: »Quod si secundum pravam fidem baptizari [Col. 1259A] aliquis foris, et remissam peccatorum consequi potuit: secundum eamdem fidem consequi Spiritum sanctum: potuit et non est necesse venienti manum imponi, ut Spiritum sanctum consequatur, et signetur. Aut utrumque enim fides foris potuit, aut neutrum eorum qui foris fuerat accepit.« Simile argumentum Epist. LXXIV, superius num 5, a nobis descriptum, et Epist. LXXVI repetit. Ipsius vestigiis insistens Firmilianus, »Utique, inquit, qui illic in Christo baptizatus est, induit Christum: si autem induit Christum, accipere potuit et Spiritum sanctum qui a Christo missus est; et frustra illi venienti ad accipiendum Spiritum sanctum manus imponitur.« Et inferius, ubi Stephani de virtute nominis Christi in Baptismo verba retulit, proxime subjicit: »Si in [Col. 1259B] nomine Christi foris valuit Baptisma ad hominem purgandum, in ejusdem Christi nomine valere illic potuit manus impositio ad accipiendum Spiritum sanctum.« Non alia mente in concilio Carthaginensi III sub Cypriano cap. 24. Secundianus a Carpis dixit »Constat super filios alienos et soboles antichristi Spiritum sanctum per manus impositionem tantummodo non posse descendere, cum manifestum sit haereticos Baptisma non habere.« Hoc enim sibi vult. Falluntur omnino qui apud haereticos Baptisma esse, sed tantummodo Confirmationis sacramentum ab iis conferri non posse existimant, cum eos nec Baptismum habere constet.

17. In eodem concilio cap. 5, Nemesianus a Thubunis sententiam suam ita enuntiat: »Christus [Col. 1259C] locutus est dicens, Nisi quis renatus fuerit ex aqua et Spiritu sancto, non potest introire in regnum Dei. Hic est Spiritus, qui ab initio ferebatur super aquam. Neque enim Spiritus sine aqua operari potest, neque aqua sine Spiritu. Male ergo sibi quidam interpretantur, ut dicant quod per manus impositionem Spiritum sanctum accipiant (haeretici et schismatici revertentes), et sic recipiantur; cum manifestum sit UTROQUE SACRAMENTO debere eos renasci in Ecclesia catholica.« Qua in re Nemesianus imitatus esse videtur illud, quod in Epistola LXXIII, Cypriani toti concilio tunc praelecta audierat: »Baptizari eos oportet, qui de haeresi ad Ecclesiam veniunt; ut qui legitimo et unico sanctae Ecclesiae Baptismo ad regnum Dei regeneratione divina praeparantur, SACRAMENTO [Col. 1259D] UTROQUE nascantur, quia scriptum est: Nisi quis renatus fuerit ex aqua et Spiritu, non potest introire in regnum Dei.« Ita et rursum Cyprianus in superiori Epistola II ad Stephanum, n. 1, loquitur: »Tunc enim demum plene sanctificati et esse filii Dei possunt, si sacramento utroque nascantur, cum scriptum sit, Nisi quis renatus, etc.« Hujusmodi autem verba interpretari sic forsitan liceret, ut frustra quisquam lavetur aqua, si non simul et Spiritum sanctum seu spiritalem gratiam consequatur; adeoque iis, qui spiritalem illam gratiam consecuti non fuerint, redeuntibus frustra imponatur manus ad accipiendum Spiritum sanctum, nisi antea et aqua abluantur. Verum antiquus scriptor Tractatus de [Col. 1260A] Baptismo haereticorum, jam supra in notis ad Epistolam II laudatus, eamdem sententiam primo notat his verbis: »Tu qui novum quid inducis, continuo impatienter respondens (forte respondes) ut soles, dixisse in Evangelio Dominum: Nisi quis renatus fuerit ex aqua et Spiritu, non potest introire in regnum coelorum. Ex quo manifeste apparet, illud Baptisma solum prodesse, cui possit etiam Spritus sanctus inesse.« Tum opinionis hujus assertorem in ea sententia fuisse exponit, ut nullus sit Baptismus, nisi simul et Spiritus sanctus per impositionem manus episcopi accipiatur: adeo ut duo illa Sacramenta separari non possint. Quod confutans, praedicti Tractatus scriptor, tum exemplo Apostolorum, qui baptizati a Christo ante ipsius mortem, tantum post resurrectionem [Col. 1260B] ejus Spiritum sanctum perceperunt, tum aliis pluribus, Baptismum sine Spiritu sancti collatione dari et accipi posse probat; ac rursum exemplo eorum, de quibus Petrus in Actis Apostolorum dixisse legitur: Numquid aliquis aquam prohibere potest, ut non baptizentur: hi, qui acceperunt Spiritum sanctum sicut nos? Spiritum sanctum sine aqua conferri posse ostendit. Unde et infert: »Atque hoc non erit dubium, in Spiritu sancto homines posse sine aqua baptizari.« Quo circa quae scriptor ille in prima Tractatus sui parte edisserit, cum superiore Secundiani sententia qui contulerit, hanc illum in primis confutare voluisse haud temere suspicabitur.

18. Idem auctor quaestionem, de qua tunc disceptabatur, proponit in hunc modum: »Utrum vetustissima [Col. 1260C] consuetudine ac traditione ecclesiastica . . . . qui foris quidem, sed in nomine Jesu Christi Dominicum acceperunt Baptisma, tantummodo imponi eis manum ab episcopo ad accipiendum Spiritum sanctum sufficeret, et haec manus impositio signum fidei iteratum atque consummatum eis praestaret: an vero etiam iteratum Baptisma his necessarium esset, tamquam nihil habituris, si hoc quoque adepti ex integro non fuissent.« Unde, scriptoris hujus sententia, non in eo erat quaestio, utrum redeuntibus ab haeresi manus impositio, quae ab episcopo ad accipiendum Spiritum sanctum confertur, seu confirmatio iteranda fuerit, cum de hoc conveniret inter partes: sed de eo omnis fuerit controversia, an etiam Baptisma esset iterandum, id affirmantibus nonnullis, [Col. 1260D] et plerisque, a quibus ipse scriptor stat vetustissima consuetudine et traditione ecclesiastica nixus, idem negantibus. Quod enim idem auctor his verbis, »Signum fidei iteratum atque consummatum,« Confirmationis sacramentum intelligat, evincitur cum ex his, Cypriani Epist. LXXIII. »Nunc quoque apud nos (id) geritur, ut qui in Ecclesia baptizantur, praepositis Ecclesiae offerantur, ut per nostram orationem ac manus impositionem Spiritum sanctum consequantur, et signaculo Dominico consummentur;« tum ex ritu in veteribus Sacramentorum libris praescripto, quo pontifex frontem signans dicere jubetur, »Signum Christi in vitam aeternam, vel, Signat te Deus sigillo fidei« (Martene de Antiq. Rit. Eccl. t. I, [Col. 1261A] pag. 251). Sed et ex citati Tractatus serie ambiguum non est, impositionem manus ab haeresi venientibus praescriptam sic in eo spectari, velut Confirmationis sacramentum. An vero alia sint veterum testimonia, quae opinioni eidem suffragentur, expendamus.

19. Ea de re, Patres Arelate anno 314 congregati, in Epistola ad Sylvestrum papam scribunt a se constitutum: »ut si ad Ecclesiam aliquis haereticus venerit, interrogent eum Symbolum, et si perviderint eum in Patre et Filio et Spiritu sancto baptizatum, manus ei tantum imponatur;« in canone autem 8 idipsum edicentes, post verba, »manus ei tantum imponatur, adjiciunt, Ut accipiat Spiritum sanctum.« Siricius cum in aliis haereticis, tum in iis nominatim suscipiendis, qui ab Arianis Baptismum perceperant, [Col. 1261B] Ecclesiae consuetudinem sic explicat: »Quos non cum Novatianis aliisque haereticis, sicut est in synodo constitutum, per invocationem solam septiformis Spritus, episcopalis manus impositione, Catholicorum conventui sociamus; quod etiam totus Oriens Occidensque custodit.« Hujus autem ritus, quem a toto Oriente et Occidente custoditum Siricius tradit, usum exhibet Gellonensis codex Caroli Magni temporibus exaratus, in quo legitur: Benedictio super eos, qui de diversis haeresibus veniunt. »Sancte Pater omnipotens, qui famulum tuum ab errore haereseos dignatus es eruere, et ad sanctam Ecclesiam revocare, quaesumus te, Domine, immitte in eum Paraclitum Spiritum tuum septiformem, Spiritum sapientiae et intellectus, Spiritum consilii et fortitudinis, [Col. 1261C] Spiritum scientiae et pietatis, et adimple famulum tuum Spiritu timoris Domini.« Neque negari potest benedictionem istam consimilem omnino esse illi, quae super eos, qui ad Confirmationis sacramentum accedebant, proferebatur. Cujus rei fidem faciunt prope omnes veteres Sacramentorum libri. In codice insignis ecclesiae Bellovacensis habemus: Oratio super confirmandos. »Omnipotens sempiterne Deus, qui regenerare dignatus es hos famulos ex aqua et Spiritu sancto, quique dedisti eis remissionem peccatorum, emitte in eos Spiritum sanctum tuum Paraclitum, et da eis Spiritum sapientiae et intellectus, Spiritum consilii et fortitudinis, Spiritum scientiae et pietatis, et adimple Spiritu timoris Dei eos et Domini nostri Jesu-Christi; et jube eos consignari signo crucis [Col. 1261D] in vitam propitiatus aeternam. Per.« In Caturcensi: Ad Confirmationem benedictio. »Omnipotens sempiterne Deus, qui regenerare dignatus es hos famulos tuos et famulas; quique dedisti eis remissionem peccatorum, emitte in eos vel in eas septiformem Spiritum tuum Paraclitum de coelis, Spiritum sapientiae et intellectus, Spiritum consilii et fortitudinis, Spiritum scientiae et pietatis, et adimple eos, vel eas, Spiritu timoris tui; et consigna eos, vel eas, in signum sanctae crucis in vitam propitiatus aeternam. Amen.« Orationum autem hujusmodi super confirmandos dicendarum similes formulas e pluribus aliis veteribus libris descriptas vel citatas videsis apud nostrum Edmund. Martene de antiq. Eccl. Rit. tom. I, pag. [Col. 1262A] 249, seqq. Et haec quidem benedictionum seu super eos qui veniunt ab haeresi, seu super confirmandos, consentio non parum iis favere videtur, qui venientibus ab haeresi manum ab episcopo impositam putant, ut eis Confirmationis sacramentum conferretur. An vero illis reipsa suffragetur, excussuri mox sumus. Tantum hic observamus, praescriptam in Gellonensi exemplari benedictionem esse antiquissimam. Et hanc quidem Eusebius (Hist. lib. VII, c. 2), haud obscure notat his verbis: »Antiqua consuetudo invaluerat, ut in hujusmodi hominibus (qui ab haeresi veniebant) sola manuum impositio cum precatione adhiberetur.« Eamden Siricius in loco superius citato apertius memorat, eique concinit Innocentius infra referendus. Neque minus perspicue ad ipsam respicit Leo in Epistola [Col. 1262B] CXLIX ad Nicetam, cap. 7, ubi istud decernit: »Qui Baptismum ab haereticis acceperunt, cum antea baptizati non fuissent, sola invocatione Spiritus sancti per impositionem manuum confirmandi sunt;« seu cum in Epistola II ad Rusticum, cap. 18, de eisdem statuit: »Per manus impositionem, invocata virtute Spiritus sancti, quam ab haereticis accipere non potuerunt, Catholicis copulandi sunt;« et in Epistola CLV, ad Neonem: »Hoc tantum, quod ibi defuit, conferatur, ut per episcopalis manus impositionem virtutem sancti Spiritus consequantur.«

20. Ad Stephanum quod attinet, nihil est in verbis ejus, quod Confirmationis sacramentum sonet, nihil quo aliam ab eo manus impositionem, quam quae poenitentiae indicium esset, desiderari opinemur. [Col. 1262C] Ubi enim huic Afrorum sententiae de eo qui ab haeresi venit, »Baptizandus est et innovandus,« suam opposuit his verbis: »Nihil innovetur nisi quod traditum est;« hoc est, non innovetur ejus Baptismus, sed tantum teneatur quod traditum est; ac deinde his addidit, »ut ei manus imponatur in poenitentiam;« proferre nihil potuit disertius, quo sacramenti Confirmationis intelligentiam amoveret. Inter eos etiam, qui, venientibus ab haeresi, Baptisma conferendum esse cum Cypriano consentiebant, non deerant qui Stephani verbis, in eo quod ad impositionem manus attinet, haererent. Nominatim Crescens a Cirta in memorato Carthaginensi III concilio censere se dixit, omnes haereticos sive schismaticos, qui ad catholicam Ecclesiam voluerint venire, non ante ingredi, [Col. 1262D] nisi exorcizati et baptizati fuerint, exceptis his sane qui in Ecclesia catholica fuerint ante baptizati; ita tamen, ut per manus impositionem in poenitentiam Ecclesiae reconcilientur.« Eodem in concilio Vincentius a Thiburi dixit: »Haereticos scimus esse pejores quam ethnicos . . . Ergo primo per manus impositionem in exorcismo, secundo per Baptismi regenerationem tunc possunt ad Christi pollicitationem venire.« Ubi sane cum ea exigatur manus impositio quae ab haeresi venientibus ante Baptismum adhibeatur, et qua Leo (Ep. CLVI) baptizandos ad hoc Sacramentum praeparari notat; nullus patet sacramenti Confirmationis intelligendi locus; siquidem hoc Sacramentum solis baptizatis confertur.

[Col. 1263A] 21. Ipse etiam Cyprianus, ut verbis utar Augustini, »cum caeteris statuit, ut si ab haeresibus redirent ad Ecclesiam quicumque fuerant in ea baptizati, non jam per Baptismum, sed per poenitentiam reciperentur (Aug. lib. V. de Bap. cont. Don. cap. 11). Immo istud non tam statuisse dicendus est Cyprianus, quam quod usu receptum erat confirmasse. Hac de re, sic ipsemet in Epistola ad Quintum loquitur: Quod et nos quoque hodie observamus, ut quos constat, hic baptizatos esse, et a nobis ad haereticos transisse, si postmodum peccato suo cognito et errore digesto ad veritatem et matricem redeant, satis sit ad poenitentiam manus imponere.« Ex hoc porro usu firmum conficitur argumentum, unde quisque convincatur, ab haeresi ad Ecclesiam redeuntibus [Col. 1263B] non eam praeceptam esse aut adhibitam manus impositionem, quae Confirmationis conferret sacramentum, sed quae publicae poenitentiae saltem speciem prae se ferret. Non enim alia in Ecclesia baptizatis, et alia in haeresi hoc Sacramento initiatis praecipiebatur atque adhibebatur manus impositio, sed una et eadem quae utrisque communis esset. Baptizatis autem in Ecclesia, manus tantum imponebatur ad poenitentiam, non ad Sacramentum Confirmationis recipiendum; adeoque etiam extra Ecclesiam baptizatis. Hoc pro certo tenentes Donatistae, quibus promissum erat, ut si regrederentur ad Ecclesiam, cum honoribus suis reciperentur, apud Augustinum Epist. olim L, nunc CLXXXV, n. 44 inquiunt: »Si ergo oportet, ut nos extra Ecclesiam et adversus Ecclesiam [Col. 1263C] fuisse poeniteat, ut salvi esse possimus, quomodo post istam poenitentiam apud vos clerici vel etiam episcopi permanemus?« Quod non dixissent illi, nisi persuasum eis fuisset manus impositionem poenitentiae publicae, quae arcere a clero solebat, vicem gerere. Hanc poenitentiae potius imaginem, quam poenitentiam appellare mavult Innocentius: qui quidem Arianorum ac similium haereticorum clericos in honoribus suis recipiendos dum acriter negat, de laicis eorum haec habet: »Eorum laicos sub imagine poenitentiae ac sancti Spiritus sanctificatione per manus impositionem suscipimus.« Et paucis interjectis: »Qui fieri potest, ut eorum profanos sacerdotes dignos Christi honoribus arbitremur, quorum laicos imperfectos ad sancti Spiritus percipiendam [Col. 1263D] gratiam cum poenitentiae imagine recipiamus?« (Inn. ep. 24. ad Alex. n. 4.) Ubi sane manus impositionem cujusdam, satisfactionis causa, eis adhiberi satis indicat. Ideo autem poenitentiae imago ab eo vocatur, quia ei, qui ad Ecclesiam ab haeresi redibat, nulla injungebantur opera laboriosa, neque communio differebatur; sed is statim, ut loquitur Leo jam laudatus, »per invocationem solam septiformis Spiritus, episcopalis manus impositione, Catholicis sociabatur.« Quocirca Vigilius papa Epist. II ad Profuturum n. 4, distinguens eos, qui in haeresi simpliciter sunt baptizati, ab iis »qui, Baptismatis gratia salutaris accepta, apud Arianos iterum baptizati, profundae voraginis sunt morte demersi, de his decernit: Quorum [Col. 1264A] reconciliatio non per illam impositionem manus, quae per invocationem sancti Spiritus operatur, sed per illam, qua poenitentiae fructus acquiritur et sanctae communionis restitutio, perficitur.« Quibus verbis duplex distinguitur manus impositio, una quae poenitentiae luctuosae imaginem exhibeat ac similitudinem, altera quae habeat ejus veritatem; una, quae per invocationem sancti Spiritus Catholicorum conventui statim societ, altera qua differatur sanctae communionis restitutio, et per plurimos poenitentiae fructus acquiratur.

22. Jam vero quemadmodum diversis illis veterum testimoniis, quae hactenus protulimus, nemo non videt eam notari benedictionem, quam superius num. 18 e Gellonensi codice descripsimus: ita ex iisdem [Col. 1264B] facile quisque percipit, quid impositio manus super eos qui ab haeresi veniunt, cum ea quae super confirmandos celebratur, commune habeat, et quid diversum. Et utrisque quidem commune est, quod super eos Spiritus sanctus invocetur. Ecclesia quippe a Christo edocta, ab haeresi ad se venientes externo cultu sibi sociare satis non habet, nisi etiam sibi eos interno ac spiritali vinculo copulet atque devinciat. At vero id unus potest praestare Spiritus sanctus, ut tot membra per orbem sparsa uniat, et unum ex iis, corpus efficiat. Neque igitur mirum, si Ecclesia iisdem verbis et venientibus ab haeresi et confirmandis Spiritum sanctum precetur. Sed si, hac in re, utrisque communis est Ecclesiae pro ipsis oratio, in hoc tamen differt, quod illis precatur, ut Spiritum sanctum, [Col. 1264C] quem non habebant, jam habere incipiant; his autem ut quem habebant, abundantius habeant, seu ut ita dicamus, fortius impressum habeant. Unde ea etiam in utraque benedictione differentia est, quod venientibus ab haeresi, nulla signaculi mentione facta, simpliciter invocetur Spiritus sanctus; confirmandis autem, praeter septiformis Spiritus invocationem, etiam consignatio rogetur. Nemo vero ignorat, primariam Confirmationis differentiam, qua hoc Sacramentum a caeteris distinguatur, in hujusmodi consignatione constitui. Qua de re nobis satis sit unum recolere testimonium Cornelii cum Novatiano sic expostulantis: »Neque postquam liberatus est à morbo, (Epist. 9. n. 4.) (in quo Baptismum solum aqua perfusus acceperat,) reliqua percepit, quae secundum regulam Ecclesiae [Col. 1264D] percipienda sunt neque ab episcopo CONSIGNATUS est. Hoc autem signaculo minime percepto, quomodo Spiritum sanctum potuit accipere?« Id ipsum confirmant jam superius relata Cypriani verba. Cum igitur ab ea benedictione, qua deserentes haeresim in Ecclesia suscipiebatur, absit illa precatio, qua confirmandis consignatio rogabatur, hanc benedictionem a sacramento Confirmationis distinguendam esse manifestum est.

23. Quia tamen confirmandis et venientibus ab haeresi hoc commune erat, ut utrisque et episcopalis imponeretur manus, et septiformis Spiritus iisdem verbis invocaretur; hac utrisque ritus cognatione facile inducti sunt nonnulli, ut sacramentum Confirmationis [Col. 1265A] pariter utrisque conferri existimarent. Quamquam inficiandum non est concilium Constantinop. I, can. 7, etiam illud Sacramentum haereticis nonnullis, quos appellat, conferri voluisse, utpote quibus redeuntibus praecepit frontem, oculos, nares, os et aures sancto Chrismate signari, et a signantibus dici, »Signaculum doni Spiritus sancti.« Cur vero nominatim cum Novatianis sic agi voluerit, explicat Theodoretus superius pag. 154, not. c. relatus. Arianos vero, quos similiter signandos esse idem concilium statuit, sola manus impositione in Occidente recipi Gregorius lib. XI, Ind. 4, Epist. 67 ad Quiricum testatur. Caeterum impositionis manus, haereticis redeuntibus, adhibitae duplex erat effectus. Illa enim in iis ut poenitentibus abluebat haereticae culpae labem; eosdem vero ut correctos [Col. 1265B] Ecclesiae copulabat. Effectum utrumque Augustinus ita enuntiat: »Manus autem impositio si non adhiberetur ab haeresi venienti, tamquam extra omnem culpam esse judicaretur. Propter charitatis autem copulationem, quod est maximum donum Spiritus sancti, sine quo non valent ad salutem quaecumque alia sancta in homine fuerint, manus haereticis imponitur,« (lib. V. de Bapt. cont. Donat. c. 23 n. 33.) Hinc et ad accipiendum Spiritum sanctum, et in poenitentiam manus eis imponi, aut utrumque, qui dicunt, nihil eloquuntur, quod non cum antiqua fide consentiat, aut unde eos impositionis hujusmodi vocabulo sacramentum Confirmationis intellexisse conficiatur. Minime vero omnium id ex verbis Stephani elici potest.



VI. STEPHANUS AB ANTIQUIS LAUDATUR UT APOSTOLICAE TRADITIONIS VINDEX, NEC ERRORIS AB ULLO ARGUITUR, NISI AB IIS QUI QUORUMVIS HAERETICORUM BAPTISMA RESPUEBANT.
[Col. 1265C]

24. Vincentio Lirinensi nullus occurit Agrippino Carthaginensi episcopo antiquior, cui haereticos ad Ecclesiam redeuntes baptizandi consuetudo tribui possit. Sic porro loquitur: »Quondam igitur venerabilis memoriae Agrippinus, Cathaginensis episcopus, primus omnium mortalium contra divinum canonem, contra universalis Ecclesiae regulam, contra sensum omnium consacerdotum, contra morem et instituta majorum, rebaptizandum esse censebat. Quae praesumptio tantum mali invexit, ut non solum haereticis omnibus formam sacrilegii, sed etiam quibusdam [Col. 1265D] Catholicis occasionem praeberet erroris. Cum ergo undique ad novitatem rei cuncti reclamarent, atque omnes quaquaversum sacerdotes pro suo quisque studio reniterentur; tunc beatae memoriae Stephanus, apostolicae Sedis antistes, cum caeteris quidem collegis suis, sed tamen prae caeteris restitit; dignum ut opinor existimans, si reliquos omnes tantum fidei devotione vinceret, quantum loci auctoritate superabat.« Cyprianus ipse non diffitetur usum illum, quem propugnabat, ab Agrippino primum in Africam invectum esse; nec antiquam esse negat consuetudinem, quam Stephanus constanter tuebatur. Ita enim eam veritate destitui contendit his verbis, »Nec consuetudo, quae apud quosdam obrepserat, impedire debet quominus [Col. 1266A] veritas praevaleat, nam consuetudo sine veritate vetustas erroris est;« ut saltem ejus vetustatem fateri cogatur. Ejusdem antiquitatem pariter confiteri, veritatis vi suadente atque convincente, compulsi sunt et alii episcopi qui cum Cypriano in Carthaginensi concilio considebant. Et horum quidem sententias Augustinus, lib. III. de Bapt. cont. Don. cap. 5, 6, etc., consulto collegit, ut id eos inficiari non potuisse comprobaret.

25. Ipse etiam Firmilianus, quamvis apud suos antiquum esse obtendat haereticos baptizandi morem, eumdem tamen apud Afros novum ultro agnoscit his verbis: »Adversus Stephanum vos dicere Afri potestis, cognita veritate, errorem vos consuetudinis reliquisse.« Quibus deinde in gratiam provinciae suae [Col. 1266B] addit: »Caeterum nos veritati et consuetudinem jungimus, et consuetudini Romanorum consuetudinem, sed veritatis opponimus; ab initio hoc tenentes, quod a Christo et ab Apostolo traditum est.« In hac porro sententiarum pugna, dum hinc Stephanus haereticorum Baptisma recipiens dicit, »Quod ab Apostolis accepimus, sequimur,« illinc Firmilianus idem respuens tenere se affirmat, »quod a Christo et ab Apostolo traditum est;« utri credendum? Si tam oppositas tamque contrarias assertiones ad Augustini exigamus regulam, qua id ab Apostolis traditum judicat, quod cum nusquam scriptum sit, universa tamen frequentat Ecclesia; Stephanum potiori jure quam Firmilianum, apostolicae traditionis auctoritatem sibi vindicare concedemus. Forte etiam in ipso [Col. 1266C] Oriente haereticos baptizandi consuetudo ab Iconiensis consilii definitione, quam Firmilianus laudat, initium sumpsit. Et vero definitioni huic, Firmiliano teste, occasionem dedit nonnullorum de Montanistarum Baptismo, an recipiendus esset, dubitatio. Quamvis enim eorum in confessione Patris et Filii nullus esset error, circa fidem tamen Spiritus sancti peccare videbantur. Quapropter, inquit idem Firmilianus, »plurimi simul convenientes in Iconio diligentissime tractavimus, et confirmavimus repudiandum esse omnino Baptisma, quod sit extra Ecclesiam constitutum.« (Apud Cypr. epist. LXXV pag. 198 et 202) Si autem in Oriente tamquam res a Christo et ab Apostolo tradita tenebatur, haereticorum Baptisma repudiandum esse; unde illa nonnullorum dubitatio [Col. 1266D] circa Baptismum Montanistarum, qui jam longe antea audiebant ut haeretici, et eo nomine damnati fuerant? Certe Firmilianus cum nequaquam meminisse se dicat, haereticorum Baptisma in Oriente repudiari aliquando coepisse; illud nullo exemplo, nullove auctore probare potuit, antea reipsa fuisse repudiatum. Neque etiam ulla pervenerunt ad nos vetorum scripta, quae traditionis ab ipso vinditatae veritatem testarentur. Tantum Dionysius Alexandrinus, ubi Ecclesiae suae de recipiendo haereticorum Baptismo traditionem explicuit, istud in Afrorum gratiam adjicit: »Didici non ab Afris solis hunc morem nunc primum invectum fuisse, sed et multo antea, superiorum episcoporum temporibus, in ecclesiis [Col. 1267A] populosissimis, et in conciliis apud Iconium et Synnada, et apud alios plurimos idem sancitum fuisse.« Quibus in verbis cum nihil omittat vir prudens ac pacis studiosus, ut moris ab Afris inducti antiquitatem exageret, nihil tamen profert Iconiensi concilio, quod Synnadense subsecutum est, vetustius. Hic mirari subit quo pacto Eusebius, cum haec Dionysii verba Historiae suae libro VII, c. 7, inseruerit, dixerit nihilominus cap. 3. »Primus omnium Cyprianus, qui tunc temporis Carthaginensem regebat ecclesiam, haereticos nonnisi per Baptismum ab errore mundatos, admittendos esse censuit:« nisi Cyprianum ab Eusebio dici intelligamus, non consuetudinis inductae, sed controversiae inde natae primum auctorem; quatenus concilii sui decretum ad Stephanum papam [Col. 1267B] mittens, illud ab eo reprobari iniquo animo tulit.

26. Illi tamen restitit Stephanus, nulla contradicendi libidine, sed uno traditionis servandae studio: non decretum opposuit decreto, sed quod ab Apostolis traditum acceperat, innovari ac mutari prohibuit. Ubi vero de traditionum veritate comperienda sermo est, quis ei fidem neget Ecclesiae, quae Apostolorum primum parentem habuit, atque in traditionibus servandis omnium semper religiosior fuit? Ipsa est quae Ambrosio aliisque episcopis cum eo congregatis testibus, »Apostolorum Symbolum intemeratum semper custodit et servat.« (Apud Siric. epist. 8. n. 4). Id ipsum quoque Rufinus Tract. in Symb. asseverat. Sed et traditionis a Stephano propugnatae antiquitatem ne adversarii quidem ejus inficiari valent. [Col. 1267C] Illi adstipulatur episcoporum cum illo consentientium multitudo. Ipse illam probat vel exemplo haereticorum, qui undique ad se venientium Baptisma suscipiunt. Hoc et antiquus scriptor Tractatus de Baptismo haereticorum »vetustissima consuetudine ac traditione ecclesiastica receptum testatur, (Lab. tom. 1. conc. p. 770) ut eorum, qui extra Ecclesiam, in nomine Domini Jesu baptizati essent, Baptismus admitteretur. Eusebius quoque traditionem, quam Stephanus vindicabat, ab initio Ecclesiae obtinuisse , diserte asserit (Eus. lib. c. 3). Hinc non immerito Augustinus, lib. V. de Bapt. cont. Donat. c. 23, ait: Apostoli nihil quidem exinde praeceperunt; sed consuetudo illa, quae opponebatur Cypriano, ab eorum traditione exordium [Col. 1267D] sumpsisse credenda est: sicut sunt multa, quae universa tenet Ecclesia, et ob hoc ab Apostolis praecepta bene creduntur, quamquam scripta non reperiantur.« Vincentii Lirinensis verba non repeto, quibus novitatem ab Agrippino inductam esse notat »contra divinum canonem, contra universalis Ecclesiae regulam, contra sensum omnium consacerdotum, contra morem et instituta majorum. Tantum observo, exceptis iis qui haereticos baptizandos censebant, neminem reperiri, qui ullum in Stephani sententia reprehenderit, vel etiam suspicatus sit, errorem. Quis ergo, inquit Vincentius Lirin. tunc universi negotii exitus? Quis utique, nisi usitatus et solitus? Retenta est scilicet antiquitas, et explosa novitas.« [Col. 1268A] Et ut, Facundus lib. contra Mocian. loquitur. »Stephani potius, quam Cypriani, sententiam tenet Ecclesia, non solum de non rebaptizandis haereticis, sed etiam rebaptizatoribus non ferendis.« Jam vero ad novam quaestionem, qua tota Dissertatio nostra claudenda est, haec ultima Facundi verba nos perducunt.



VII. AN STEPHANUS EXCOMMUNICATIONE PERCUSSERIT REBAPTIZANTES. AN SEVERIUS CUM VIRIS SANCTIS SE GESSERIT.

27. Firmilianus Stephanum non modo »cum tot episcopis per totum mundum dissensisse« scribit, sed eum etiam inducit, veluti »pacem cum singulis vario discordiae genere rumpentem, modo cum Orientalibus, quod nec vos, inquit ad Cyprianum, latere [Col. 1268B] credimus, modo vobiscum, qui in meridie estis (Apud Cyp. epist. 75, sub fin.)« Et paulo ante oratione ad Stephanum conversa sic ipsum alloquitur: »Peccatum vero quam magnum exagerasti, quando te a tot gregibus scidisti! Excidisti enim te ipsum . . . . Dum enim putas omnes a te abstinere posse, solum te ab omnibus abstinuisti.« Quibus verbis moti nonnulli, eos omnes sive in Oriente, sive in Africa, qui haereticos rebaptizandos censebant, a Stephano excommunicatos fuisse existimant: maxime cum is, Firmiliano eodem teste, sic episcopos ab Afris legatos repulisse dicatur, »ut eos nec ad sermonem saltem colloquii communis admitteret, immo etiam praeciperet fraternitati universae, ne quis eos in domum suam reciperet; ut venientibus non solum pax, sed etiam [Col. 1268C] tectum et hospitium negaretur.«

28. Verum prius, quam hujusmodi opinioni assentiamus, salva sancto praesuli debita reverentia, observandum est, eum ita in hoc negotio se gessisse, ut suspicio in eum conveniat animi paulo vehementioris, qui nec modum tenere valeat, nec sermonem aequis accuratae veritatis legibus continere. Sic porro loquitur, quasi totus mundus cum ipso conspiret, ac minutissima portio Stephano haereat. Nec eum ad primum Ecclesiae praesulem, qui cum totius orbis episcopis apostolicam traditionem vendicabat, dicere pudet: »Tu haereticis omnibus pejor es.« Qui autem in his modum excessisse convincitur, eum pariter ad excedendum in eo quod de Afrorum legatis narrat, eodem animi impetu abreptum esse merito suspiceris. [Col. 1268D] Homo exacerbatus facilis ac pronus est ad omnia, quae praeoccupatae menti faveant, vel ex uno rumore excipienda, quamvis rumorem saepius fallere, ac dum per multorum ora pervadit, res aliter quam actae sunt perferre experiamur. Sed Firmilianum in eo, quod de legatis Afrorum narrat, nihil a veritate alienum dixisse ponamus: nonne Stephano speciales quaedam et occultae accedere potuerunt rationes, quae ipsum cum legatis illis ita se gerere coegerint? Postea Hormisda inique cum Scythis monachis, qui unum de Trinitate crucifixum dici volebant, egisse nonnullis visus est, existimantibus eos, praedicationis hujus causa, ex urbe fuisse pulsos; cum non eam ob causam, sed ob seditiones, quas Romae excitabant, inde discedere jussi [Col. 1269A] sint. Ita et Stephano metuendum erat, ne quid Romae moverent Afri, ac Cypriani, cujus magnum erat in urbe nomen, conciliorumque ejus auctoritate, necnon ratione humana abuterentur, ut apostolicae traditionis veritatem labefactarent. Jam Novatiani, teste Jubaiano apud Cyprianum, Catholicos ad se venientes rebaptizabant. Neque istud Cyprianus Jubaiano rescribens inficiari valuit. Dionysius quoque Alexandrinus apud Eusebium lib. VII, c. 8, tantum nefas ab haereticis illis committi, seque illos, eam ob causam, justa indignatione aversari testatur. Dum igitur Stephano haereticorum eorumdem, qui in Urbe praesertim grassabantur, novus ille furor aequo horrori erat, mirum non est illum communicare nullo pacto cum legatis voluisse, qui similem errorem praefracte tuebantur. [Col. 1269B] Ipsi nimirum metuendum erat, ne si blandius cum eis ageret, errori eorum connivere atque inanes adversus illos minas jactasse videretur. Ita quidem cum illis egit, quomodo agi solet cum iis qui excommunicati censentur: sed interdum hujusmodi agendi ratio tantum est suspensae, non penitus sublatae communionis indicium. Nondum pro excommunicatis habebant Afri legatos Novatiani, quos Cyprianus Ep. I, ad Cornelium no 1, Carthaginem venisse scribit, et cum postularent audiri, negata audientia, »a communione, inquit idem Cyprianus, eos nostra statim cohibendos esse censuimus.« Sic et ex eo, quod Stephanus Afrorum legatos audire noluit, et a communione eos sua statim cohibuit, non sequitur ut adversus Afros excommunicationis sententiam jam [Col. 1269C] protulisse existimandus sit. Neque vero crediderim Cypriani ac sociorum nomina, si jam in sacris Ecclesiae Romanae diptychis obtinuissent, tunc temporis inde fuisse expuncta. Denique si veterum, qui vel Stephani aevo vel post vixerunt, testimoniis haereamus, Stephanus Afros aut Orientales non excommunicavit plane aut de Ecclesia ejecit, sed eos, si in sententia sua persisterent, excommunicaturum se tantum denuntiavit.

29. Nihil aliud per se sonat illud Cypriani ad Pompeianum de Stephano: »Haereticorum amicus, et inimicus Christianorum sacerdotes Dei veritatem Christi et unitatem Ecclesiae tuentes ABSTINENDOS putat (Epist. LXXIV).« Ibi quidem verbum abstinendos, de iis etiam qui abstenti fuissent, dici ac intelligi posse non inficior; [Col. 1269D] sed de solis excommunicationis minis reipsa intelligendum esse persuadet, quod Dionysius Alexandrinus ad Xystum Stephani successorem scribit: »Antea quidem litteras scripserat (Stephanus) de Heleno et de Firmiliano ac de omnibus per Ciliciam et Cappadociam cunctasque finitimas provincias constitutis, sese ob eamdem causam ab illorum communione discessurum ( ) quod haereticos rebaptizarent.« Tantum igitur interminatus erat Stephanus, ne Firmilianus ac socii haereticos rebaptizarent, alioquin se ab ipsorum communione discessurum; adeoque nondum ab illa discesserat. Haec autem scribebat Dionysius post mortem ejus: unde sequitur ut quod minatus erat Stephanus, re minime [Col. 1270A] peregerit, aut id certe Dionysio ignotum fuerit. Eidem loquendi modo insistens Augustinus ait, »Cum ergo Stephanus non solum non rebaptizaret haereticos, verum etiam hoc facientes, vel ut fieret decernentes, EXCOMMUNICANDOS esse censeret, sicut aliorum episcoporum et ipsius Cypriani litterae ostendunt; tamen cum eo Cyprianus in unitatis pace permansit (lib. de un. Bapt. cont. Petl. no 23).« Alter Afer, saeculi sexti scriptor celeberrimus, id quod ea de re traditum acceperat; memoriae mandavit his verbis: »Beatus quoque Stephanus praesul apostolicae Sedis, cum S. Cyprianum atque alios Afros episcopos de baptizandis omnibus haereticis decrevisse cognosceret, quamvis, ut dictum est, nullo interposito anathemate, neque adversus ulla concilii generalis antiquiora decreta, [Col. 1270B] aut conniventes haereticis talem sententiam protulissent, continuo ei denuntiavit, quod si qui hoc auderent, ab Ecclesia pellerentur (Facund. cont. Mocian.).« Ita loquens Facundus nihil, opinor, clarius afferre potuit, quo rebaptizantibus haereticos tantum a Stephano intentas esse doceret excommunicationis minas.

30. Neque minus aperte idem scriptor, quam aequa sibi videretur Stephani adversus Cyprianum censura declaravit, ubi ait: »Si nemo sapiens Ecclesiam credit haereticam, quia doctrinam B. Cypriani Carthaginensis episcopi et martyris laudat, cum ille non solum privatim, ut ei visum est, verum etiam congregato concilio definierit, ut omnis haereticus ad Ecclesiam veniens baptizetur, et propter hoc culpatus [Col. 1270C] ab Stephano antistite Romano restiterit, suamque sententiam scribens ad Pompeium quanta potuit humana argumentatione defenderit, injuriose tractans eumdem B. Stephanum, a quo fuerat JURE CULPATUS (lib. X, c. 3). Idem vero Cyprianus, qui jure a Stephano culpatus in eo fuit, quod ab opinione, quae traditioni adversabatur, sese divelli non sinebat, ob id Augustini meruit laudes, quod cum Stephano in unitatis pace permansit. Nempe in eo ipso, inquit ille Doctor, in quo aliter sapuit, collegas diversa sentientes nec judicandos, nec a jure communionis amovendos esse decrevit (Aug. epist. al. 48, nunc 93, no 36).« Haereticos ad Ecclesiam venientes baptizandos esse constituit quidem; sed, ut supra observavit Facundus, nullo interposito anathemate adversus eos qui [Col. 1270D] eosdem non baptizandos censebant. Quocirca Hieronymus Hilarii diaconi discipulos, qui Cypriani scriptis abutebantur, istud monet: »Sciant illum haec non cum anathemate eorum, qui se sequi noluerant, edidisse, siquidem in communione eorum permansit, qui sententiae suae contraierant (Sub fin. dial. cont. Lucif.).« Ipse Cyprianus constantissimum pro unitatis pace studium suum Epist. LXXIII, ad Jubaianum significat his verbis: »Haec tibi breviter pro nostra mediocritate rescripsimus, frater charissime, nemini praescribentes aut praejudicantes, quominus unusquisque episcoporum quod putat faciat, habens arbitrii sui libertatem. Nos, quantum in nobis est, propter haereticos cum collegis et coepiscopis nostris non [Col. 1271A] contendimus, cum quibus divinam concordiam et dominicam pacem tenemus.« Similia repetit et ad calcem Epistolae LXXVI, ad Magnum. Eumdem etiam in superiori Epistola II, quam de concilio cum caeteris collegis ad Stephanum conscripsit, id ipsum audivimus testantem. Denique et in celebri concilio Cartaginensi III, sic ad collegas praefatur: »Superest ut de hac ipsa re quid sentiamus proferamus, neminem judicantes aut a jure communionis aliquem, si diversum senserit, amoventes.« Cyprianus quippe, ut Augustinus observavit, »quaestionis ipsius difficultate permotus, et sanctis charitatis visceribus largissime praeditus, in unitate cum eis manendum, qui diversa sentirent constituerat. Nec dubium quin difficultatem illam pareret atque augeret consuetudinis, quam in [Col. 1271B] Ecclesia obtinuisse, et in plerisque provinciis adhuc obtinere noverat, apud suos non ita pridem mutata conscientia. Ne igitur majores suos ac totam pene Ecclesiam damnare videretur, episcoporum unicuique permisit sentire vel agere quod melius judicaret; adeoque istam quaestionem ad meram disciplinam pertinere existimavit.

31. Inde saltem consequens esse nonnullis videbitur, ut si merito laudatus est Cyprianus, quod unicuique liberum permittens sententiae suae arbitrium, neminem a communione sua removendum duxerit; jure culpandus sit Stephanus, quod omnes a se dissentientes ab Ecclesia pellendos esse definierit. Istud tamen minime sequitur, nisi de illa controversia par fuerit Cyprani Stephanique conditio, et utriusque [Col. 1271C] idem fuerit aut esse debuerit de illa judicium. At secus contigit. Durum videbatur Cypriano communionem eis negare, qui servarent quod in omnibus prope ecclesiis videbat servari, quodque a majoribus suis ante Agrippinum observatum esse non ignorabat. Stephanus vero aequitati consentaneum judicabat, ut qui mandatis Apostolorum traditione acceptis parere pessimo exemplo detrectarent, ab Ecclesia pellerentur. Cypriano in hac disceptatione, non quemadmodum olim Polycrati in controversia circa diem Paschae, traditioni Petri opponenda suppetebat Joannis traditio. Cum Stephano enim conspirabant omnes ecclesiae praeter africanas et paucas Orientis provincias. In Africa morem eumdem ad Agrippinum usque obtinuisse Cyprianus ac socii fatebantur, neque ullum [Col. 1271D] contrariae consuetudinis vestigium in Orientis ecclesiis ante deprehendebatur, quam dubitatio de Montanistarum Baptismo nata decretum Iconiense peperisset. Tanta autem Ecclesiarum totius orbis consensio cui tribuenda est, nisi apostolicae traditioni? Hanc tamen ab Apostolis prodiisse ideo nolebant Afri, quia humanae rationi repugnare ipsis videbatur. Sed quo veri videtur similior illa ratio, quam objiciebant, eo magis persuadet consuetudinem, quam illa respuit, in omnibus Ecclesiis recipi nisi divina traditione potuisse. Apposite igitur Vincentius Lirinensis dixit: »Intelligebat vir sanctus et prudens (Stephanus) nihil aliud ratione pietatis admittere, ut omnia qua fide a datribus accepta sunt, eadem fide filiis consignarentur; [Col. 1272A] nosque religionem non qua vellemus ducere, sed potius qua illa duceret, sequi oportere; idque esse proprium Christianae modestiae et gravitatis, non sua posteris tradere, sed a majoribus accepta servare.«

32. Neque etiam idem fuit Cypriani Stephanique de illa contraversia judicium. Cyprianus ab antiqua traditione discedens, de illa sic opinari coactus est, quasi ad meram disciplinam pertineret. At de eadem Stephanus longe aliter judicavit. Neque vero ea erat, qualis olim circa diem Paschae, in qua contendentium unicuique sententiam suam tueri ac tenere illaesa fide liceret. De praecipuo agebatur religionis nostrae capite, hoc est de virtute atque efficacia Sacramenti omnino necessarii, quo deficiente, nullus dici aut censeri potest Christianus. Ad haec, de Baptismi [Col. 1272B] tuenda unitate agebatur. Hunc enim, quem »unum« Scriptura conceptis verbis praedicat, iterandum non esse fides docet. Et ea quidem de re inter partes conveniebat: adeo ut Cyprianus metuens ne, si rebaptizari haereticos velle putaretur, hinc sibi conflaretur invidia, scripserit tum Epist. LXXI, ad Quintum, »Nos autem dicimus eos, qui inde veniunt, non REBAPTIZARI apud nos, sed BAPTIZARI:« tum Epist. LXXIII, ad Jubaianum, »Invidia quadam, quasi REBAPTIZANDI baptizare post hostes Dei nefas ducitur.« Quantum vero ab iterando Baptismo non sine Dei nutu abhorrerent Christiani, Augustinus luculenter testatur in hunc modum. »Sic homines, occulta nescio qua inspiratione Dei, detestantur si quis iterum Baptismum accipiat, quem ubicumque jam acceperat, ut iidem ipsi [Col. 1272C] haeretici (Donatistae) cum disputant, frontem confricent, et prope omnes eorum laici . . . . hoc solum illic (in secta sua, quod Baptismus iteretur) sibi displicere fateantur (lib. V de Bapt. cont. Donat. c. 5).« Vide et subnexa. Hoc autem Baptismi non iterandi dogma aut convellere aut convelli sinere nonne visus esset Stephanus, si haereticos rebaptizandi consuetudinem non ita pridem inductam roborari diutius permisisset? Quo majoris erant meriti qui eam tuebantur, eo gravius Ecclesiae periculum imminebat, nisi fidem apostolica traditione acceptam vindicasset acriter, qui praecipua auctoritate in Ecclesia pollebat. Tanti mali labes totam Africam, quae non infima erat Ecclesiae portio, necnon Ciliciam atque Cappadociam jam infecerat, et quae in finitimas pervadere non desistebat [Col. 1272D] provincias, brevi totum Orientem erat perditura, nisi prompto remedio cohibita et sanata esset.

33. Stephano igitur tota auctoritatis suae mole intercedendum fuit celebri decreto, quo Cyprianus cum concilio suo sanxerat, »Baptizandus et innovandus est qui ad Ecclesiam venit, ut intus per sanctos sanctificetur;« et iis, qui pertinacius illud defendebant, fortiter obnitendum. Si enim hac in causa se gessisset remissius: si per speciem pacis obtinere passus esset hanc opinionem, ut nonnisi per sanctos homines sanctificari quis possit, ut Spiritum sanctum per sacramenta dare non valeat qui non habet, ut quisquis Spiritum sanctum dare non possit, non possit baptizare, ac Baptisma, collatum ab eo irritum, omnino sit [Col. 1273A] atque nullum. Quid facerent, ut observat Augustinus (lib. V, de Bapt. cont. Donat. c. 21), qui etiam intus in Ecclesia hominem Dei quaerentes, in homicidam latentem, in ebriosum, in raptorem et invidum incurrissent? Quae exinde conscientiarum perturbatio, quae anxietas exoriretur? Etsi enim rebaptizantes non eo processere, ut Baptismum a malis Catholicis collatum innovandum esse dicerent, ex omnibus tamen momentis, quae Stephano opponebant, sequitur ut qui a Catholicis charitate atque gratia destitutis baptizatus videatur, baptizatus re ipsa non sit, adeoque sit innovandus. Quo semel admisso, quis se baptizatum confideret? quam multi ea de re merito dubitarent? Jam et hoc Firmilianus de iis, quos episcopi ob idololatriae crimen de sacerdotali [Col. 1273B] dignitate dimoti baptizarant, in ecclesia sua usu receptum tradit, »ut quicumque ab illis (episcopis) tincti ad nos veniunt, tamquam alieni et nihil consecuti, unico et vero Baptismo apud nos baptizentur.«

34. In hac tota disputatione, quam valde acrem ac vividam fuisse fatendum est, si viris sanctitate non vulgari praeditis, dum uno veritatis studio abripi sibi videntur, nonnulla exciderunt verba, quae communes christianae modestiae leges non probant; quid non ab illis disputationibus metuendum, quae temere ac levibus de causis suscipiuntur, ac saepe una gloriae cupiditate foventur ac nutriuntur? Sed si vitari non possunt, sic se gerant partes, ut et ei qui veritatem propugnat, exprobrari non possit quod schismaticum prae se ferat animum, et is qui aberrat a [Col. 1273C] vero, de catholica mente gloriari valeat. Stephanum imitentur atque Cyprianum, quorum animi semper fuerunt ita comparati, ut Ecclesiae pacem non secus [Col. 1274A] atque fidem illaesam sincere vellent; et de quibus Augustinus dicit: »Vicit pax in cordibus eorum, ut in tali disceptatione nullum inter eos malum schismatis oriretur (lib. V de Bapt. cont. Donat. c. 25).« Inde quoque discant novitatis amatores et ecclesiasticarum comtemptores traditionum, cui periculo se committant, cum speciosis quibusdam rationibus humanis, vel etiam iis prorsus destituti, a consuetudinibus in Ecclesia semper receptis et studiose observatis recedere non verentur. Si etiam aliquando a summae sanctitatis atque auctoritatis viris impugnari potuit constanti traditione accepta Ecclesiae fides, a nullo umquam potuit superari. Si aevo suo, cum nulla legerentur concilii generalis decreta, Cyprianus adversus Stephanum clamavit, »Nec quisquam [Col. 1274B] dicat: Quod accepimus ab Apostolis, hoc sequimur. Quanto, inquit Augustinus (Ibid. lib. IV, c. 6), robustius nunc dicimus: Quod Ecclesiae consuetudo semper tenuit, quod haec disputatio discindere non potuit, et quod plenarium concilium (seu Arelantense can. 8, seu Nicaenum item can. 8) confirmavit; huc accedit, quod perspectis ex utroque latere disputationis rationibus et Scripturarum testimoniis, potest etiam dici: Quod veritas declaravit, hoc sequimur.« Miratur alibi Augustinus, et hoc vere admiratione dignum est, quod Petilianus Donatista, cum Cypriani de Baptismo sententiam laudaret ac sequeretur, nihilominus Stephanum inter eos commemorarit Romanae Ecclesiae praesules, »quos illibatum episcopatum gessisse confessus est.« Ea nimirum est vis veritatis, ut interdum [Col. 1274C] etiam ab adversariis suis aequum testimonium extorqueat. Post hujusmodi autem testimonium quis ullam in Stephani fide labem suspicetur?




[Col. 1273]
AUCTORITAS PONTIFICIA, NOTISSIMO CYPRIANI FACTO A QUIBUSDAM NEOTERICIS ACRITER IMPUGNATA, SED A SAPIENTISSIMIS GALLIAE THEOLOGIS SOLIDE VINDICATA. DISSERTATIO HISTORICO-DOGMATICA. AVENAM, 1740.



PRAEFATIO.

[Col. 1273C] Varia inter argumenta quae ad novae opinionis patrocinium ex vetustiori etiam antiquitate extundere conati funt neoterici quidam, Romanae infallibilitatis [Col. 1274C] hostes, nullum, opinor, famosius apud ipsos ac frequentius quam quod, ex trito pervulgatoque S. Cyprianum inter et S. Stephanum Romanum Pontificem in [Col. 1275A] causa Baptismatis haereticorum dissidio eruere cogitarunt. En perpetuus illorum equus bellator, praecipuaque machina, qua in sacram Romanorum Pontificum auctoritatem arietant. Illud argumentum, quo maxime gloriantur, scriptorum suorum ubique versant, ostentant ac urgere non cessant. Tot illud modis exponunt, totque, opportune importune locis intrudunt, ut majorem saepe voluminis partem occupet. Diceres pontificiam auctoritatem cum hoc Cypriani dissidio adeo nexam, ut de ea sine isto loqui vel scribi non possit. At enim cur non ita sentirent, qui ex unico Cypriani facto evidenter ac necessario sequi contendunt non eam splendidissimo Ecclesiae Africanae lumini insedisse pontificiae inerrantiae sententiam, cui tot nuperos, ut aiunt, Romanae curiae adulatores [Col. 1275B] servire non pudet.

Mirum profecto quod tam validum, tam evidens, et quidem ex primaeva antiquitate depromptum argumentum, primos ac celebriores effugerit, qui supremam evertere Romani Pontificis auctoritatem aggressi sunt; Gersonem dico, Almainum, Richerium, Majorem, aliosque paucos istorum commilitones qui, ad saeculum usque proxime elapsum pontificiam inerrantiam scriptis impugnarunt, quorum nemini, quod sciam, umquam venit in mentem hoc Cypriani dissidium ad eam impetendam allegare vel proferre. Num illis ignota tam celebris, tam ubique nota contentio? Suos certe neoterici nostri magistros de tam supina ignorantia postulari non paterentur. Noverant Sorbonici doctores quod vix aliquem theologiae vel historiae [Col. 1275C] tyrunculum latebat; at quod ex illa Cyprianum inter et Stephanum contentione recentiores adversus Romanam infallibilitatem extundunt argumentum, nedum ipsis evidens ac necessarium visum fuerit, futile adeo ac imbecille judicarunt, ut nec inter levissima quae ipsi congessere argumenta locum obtinere permiserint; adeo verum est ea saepe tamquam firmissima et evidentia a discipulis haberi, quae magistris nec prolatu digna videbantur.

Et si tamen recens apud Catholicos sit ventilatum istud a neotericis argumentum, eoque nomine novitatum amatoribus haud ingratum, non propterea suam hisce theologis originem acceptam refert, antiquiores parentes habet, a quibus illud mutuati sunt hodierni Romanae inerrantiae osores. His nempe [Col. 1275D] praeiverunt Lutherus, Calvinus, centuriatores Magdeburgenses, Marcus Antonius de Dominis, quos, ut alios id ponderis scriptores taceam, secuti sunt Casaubonus, Herbertus Thorndicius, Joseph Henricus Ottius, Basnagius, Blondellus, Joannes Forbesius, Fridericus Spanhemius, qui omnes, ad profligandam supremam Romani Pontificis auctoritatem, Cypriani sensus ac in causa Baptismatis haereticorum agendi rationem urgere centies, ac Catholicis ad nauseam usque objectare non destiterunt. Tales porro adversariis praedecessores quis invideat? . . .

Nil igitur novi a neotericis nostris hac in re prolatum, nil quod a Lutheranis et Calvinianis jam pridem praeformatum, ac centies inculcatum non fuerit, [Col. 1276A] ut non semel observarunt eruditi Galliae theologi. Prae caeteris audiatur, qui elucidandae huic Cypriani cum Stephano Romano Pontifice contentioni data opera incubuit, D. Chiconot, doctor Sorbonicus, in dissertatione Gallica sur la célèbre dispute entre le Pape S. Etienne et S. Cyprien, évêque de Carthage, regia cum approbatione Parisiis edita an. 1725. »Lutherus, inquit, Calvinus, Antonius de Dominis et ac potissimum posterioris aevi novatores indigne abusi sunt modo quo S. martyr Cyprianus in causa Baptismi haereticorum erga S. Stephanum Rom. Pontificem sese gessit, ad labefactandam auctoritatis praestantiam quae Christi vicario competit.«

Contemptissima jam incedebat tota istius argumenti moles a Lutheranis et Calvinianis fabricata, cum [Col. 1276B] recentibus Romanae infallibilitatis osoribus placuit eamdem e tumulo quo sepulta jacebat, eruere, illamque novo restitutam apparatu, multis excultam laboribus obtinenti apud Catholicos omnes doctrinae objicere. Non disquisitionibus, non vigiliis, non oleo pepercerunt, ut argumenti jampridem profligati ruinas resarcirent, rudera colligerent, ex quibus novum machinamentum architectarentur. Verum optime conscii non posse illud consistere, nisi firmioribus quam antea fulcimentis communiretur, duo hactenus inusitata confinxerunt. Satis haud illis fuit quod Cyprianus Stephano restiterit, eumque erroris insimulaverit, quae quidem ab heterodoxis jam fuerant praeoccupata; ultra progressi palam asseruerunt decretum, cui reluctatus est Cyprianus solemne fuisse [Col. 1276C] Romani Pontificis judicium, omni qua poterat auctoritate praeditum, et illam tamen Cypriani intercessionem culpa omni vacasse contenderunt. Atque his quidem duobus recentis doctrinae capitibus omni qua valebant arte confirmandis toti deinceps allaboraverunt.

Quod autem ad primum attinet. Insonare coeperunt ac publice contestari Stephani judicium tota Cathedrae auctoritate fuisse prolatum [(1) 1Kb] ; omni robore quod a Romano Pontifice conferri queat fuisse munitum [(2) 1Kb] ; nil in eo defuisse quod in decretis ex Cathedra latis requiritur [(3) 1Kb] ; tam splendida, tam magnifica, tam fastosa sunt, quae pro describenda hujusce rescripti pontificii majestate profuderunt, ut quibus haec arrident, nil ultra desiderent aut desiderare queant.

[Col. 1276D] Cum tamen optime novissent neoterici nostri complures alios non tam magno, splendidoque verborum apparatu, quam solidis rerum probationibus delectari, [Col. 1277A] nec eo usque attigisse, conceptam de ipsis existimationem, ut nova quaeque praedicantibus plena fides haberetur; cum probe intelligerent non tantam esse suam ipsorum apud omnes auctoritatem, ut quam ipsi Romanis Pontificibus inerrantiam abjudicant, ipsismet illis adjudicetur, prudenter arbitrati sunt non rhetorices figuris tantum, sed et validis, ut possent, argumentis ostendendum esse quod de solemni Stephani rescripto jactitabant. Tanta vero fuit in iis seligendis mentis sagacitas, tanta ingenii vis et acies, ut affirmari non verear congruentiora rei probandae argumenta afferri non potuisse: quid enim magis consentaneum, quam, sicuti certis indubia, antiquis vetera probantur, sic figmentis commenta, novis recentia confirmare? Id porro viriliter, abundeque [Col. 1277B] praestiterunt neoterici nostri. Etenim quod a Stephano Romano Pontifice tantae solemnitatis decretum prodiisset, nova res erat et hactenus inaudita. Quid ergo neoterici? Nova pariter nec prius audita ad id probandum argumenta fabricarunt, ab iis enim scriptoribus christianus tandem didicit orbis Stephani decretum in concilio Romano editum fuisse, [(1) 1Kb] ad omnes ecclesias a Stephano fuisse directum ac missum [(2) 1Kb] , solemni illo decreto certissimam fuisse Stephani mentem, ut omnibus omnino fidelibus fide credendum proponeret non esse denuo tingendos homines ab haereticis baptizatos, cum intra Ecclesiae communionem sese recipiebant [(3) 1Kb] ; quae quidem omnia cum antea mortalium nemini in mentem venerint, adduci profecto debebantur ad illud probandum, [Col. 1277C] quod nullum in antiquitate tota vestigium habebat. Haec apposite neoterici nostri, ut petitum istud a Cypriano argumentum in Lutheranis jamdudum profligatum ex hac parte suffulcirent ac corroborarent.

Ad secundum vero quod spectat, quae non, bone Deus! illi dixerunt, quae non cumularunt ut Cypriani in Stephanum agendi rationem non solum ab omni reatu immunem, sed et charitatis et aequitatis plenam ac animo episcopali et apostolico vere dignam nobis ostenderent ac suaderent? Haec nisi legerentur, quis uspiam catholicus, quis sanus credere potuisset? Statim quo lectorem animos sibi conciliarent, nec non ad ea quae pro Cypriani defensione prolaturi erant [Col. 1278A] benigne excipienda redderent paratissimos, maxima Cypriani merita commendare, immensa de Cypriano celebrare praeconia adorti sunt. Quaesita undique labore immenso atque congesta quaecumque ad Cypriani commendationem aliquatenus conducerent, concilia tum aecumenica, tum particularia. Romani ipsi Pontifices, Ecclesiae Patres et Doctores, historici Graeci et Latini, quot quot esse poterant, apellati fuerunt. Adducta nova et vetera Martyrologia atque Calendaria, Missale Ambrosianum, priscae ac recentes diversarum ecclesiarum Missae, praefationes, et ipse Canon. Citata nova et vetera Breviaria Romana, Hispanica, Gallica, et immo relatae ipsius Breviarii rubricae, nec non variae, ecclesiarum Litaniae: laudatae quoque Cypriani reliquiarum translationes, ipsius [Col. 1278B] festi solemnitates ac plures sub illius nomine ecclesiarum dedicationes, nec omissum quod ab aliquibus in S. Cypriani vigilia jejunium actum fuerit [(4) 1Kb] , et quasi tanta monumenta Cypriani magnitudinem atque excellentiam totam, quanta fuit minime satis adumbrarent ac proderent, tot illum nominibus, encomiis, laudibus absque mensura et numero cumulant, onerantque ut vix hominem fuisse credas.

Absit ut maximis Cypriani meritis, ac singulari quam apud omnes jure obtinuit venerationi, quidquam detractum velimus. Nobis tamen constat non paucos rerum aequos aestimatores tot in Cyprianum effusas sine delectu laudes ferre non posse, non ea solum de causa quod nimiae laudes vexant modestos, sed quia laus omnis hyperbolica odium primo, deinde [Col. 1278C] contemptum parit. Est enim, inquiunt, in jure titulus de Pluris petitione, ut qui plus postulat, minus accipiat; nobisque a natura inditum est, ut cum aliquis plus justo extollitur, naturali quadam propensione conemur illum deprimere. Cyprianum maximum Ecclesiae africanae decus et ornamentum, splendidum sui saeculi lumen, gravissimum totius Ecclesiae doctorem, sanctissimum episcopum, ac martyrem gloriosissimum quis non predicet, quis non predicare cogitavit unquam? Quis pariter Cyprianum tamquam fidei propugnaculum, traditionum promptuarium, disciplinae ecclesiasticae palladium, moralis evangelicae firmamentum, ac christianae doctrinae mommentum non agnoscat aut non agnoverit? Haec porro quia certa sunt ac servandos veritatis limites minime [Col. 1278D] transcendunt, libenter et audiuntur, et a nemine non probantur. At quae de Cypriano saepius ostentantur, tamquam inter Ecclesiae doctores ac magistros primatum obtinente, qui ingenii sublimitate, judicii maturitate, dicendi elegantia, doctrinae puritate, eruditionis amplitudine, demum charitate, patientia, pietate, caeterisque animi dotibus ac virtutibus vix ulli comparari possit; qui nil nisi sancte gesserit, [Col. 1279A] nil nisi recte docuerit, adeo ut »ab illis etiam levissimis erroribus immunis extiterit, qui primis Ecclesiae Patribus communes fuerunt,« [(1) 1Kb] et alia id genus permulta, quae vix in hyperbolico panegyrico tolerarentur, quia nimia et redundantia stomachum movent, frigide excipiuntur, insulsa videntur, spernuntur et irridentur. Ita plurimi ratiocinantur, qui etsi bene sciant nulli facilius veniam concedi, quam illi qui de nimiis erga nos laudibus accusatur, in illis tamen rependendis modum a nemine excedendum esse putant.

Verum quidquid sit de hoc, quod neotericis nostris inuritur, vitio, fateri omnes debemus nil ab ipsis praetermissum, quo lectorum animos ad ea comprobanda disponerent et inclinarent, quae pro Cypriani [Col. 1279B] defensione etiam levissime suppeditarentur. Lectorum igitur animis sic erga Cyprianum dispositis et affectis, rem ipsam attingunt neoterici quos spectamus, atque Cypriani adversus Stephanum agendi rationem vindicare modis omnibus ac defendere aggrediuntur.

Videamus nunc tandem quid pro illius Cypriani defensione protulerint neoterici nostri. Fleuriacus, sicuti suum in describendo Stephani martyrio calamum ita moderatus est, ut tantum traditionis vindicem sine minima laude morientem dimiserit, ita seipsum adeo temperavit in hac Cypriani epistola referenda, ut satis superque habuerit asserere Cyprianum in hac epistola responsum refutandum assumpsisse [(2) 1Kb] . Et revera nihil in ea Cypriani epistola vel tantisper a charitate alienum se deprehendisse nobis [Col. 1279C] significat, quando tradit Cypriani sanctitati suum errorem nullatenus obfuisse, quia non solum Ecclesiae unitatem, sed et charitatem in hoc negotio semper conservaverat [(3) 1Kb] .

Fleuriaco concinit Launoius, qui Cypriani ad Pompeium epistolam celebrat ut nervosam et fortem; illa enim relata: »haec, inquit, [(4) 1Kb] nervose et fortiter Stephano opponit Cyprianus;« immo posterorum judicio memoriae dignissimam illam fuisse tradit aeque ac Firmiliani ad Cyprianum epistolam: »Posteri, inquit, Stephani epistolas memoriae minus dignas, Cypriani vero et Firmiliani epistolas memoriae dignissimas judicarunt [(5) 1Kb] .« Tillemontius qui Stephanum [Col. 1279D] etiam inhumanitatis accusare non haesitavit [(6) 1Kb] laesam tamen a Cypriano ad Pompeium scribente mansuetudinem ac fraternam charitatem minime fuisse fidenter affirmat [(7) 1Kb] .

Lombertus in sua praefatione praefixa operi gallice inscripto: les Oeuvres de S. Cyprien, évêque de Carthage [Col. 1280A] et Martyr traduites en français, hanc Cypriani epistolam magnanimitate ac libertate episcopali adeo dignam censuit, ut ab Augustino laudes promeruisse tradat: ea enim recitata erumpit in haec verba: »Sic libere S. Cyprianus ac generose suam circa Baptismum opinionem contra papam Stephanum defendit, de quo a S. Augustino laudatur,« unde nil mirum, si saepius inculcat Cyprianum in hac de Baptismo concertatione »maxime moderationis specimina semper dedisse.« Enumeratos hactenus Cypriani vindices superavit P. Gervasius. Etenim in vita S. Cypriani, quam gallico idiomate, supresso tamen nomine, edidit, excellentem, vocat quam ad Pompeium Cyprianus scripsit epistolam, in qua elucet »vigor vere apostolicus [(8) 1Kb] ; tantamque in illa unctionem ac [Col. 1280B] moderationem christianam, sive se ipsum defendat Cyprianus sive suum aggrediatur aut refutet adversarium, inveniri contendit, ut fateri omnes oporteat Ecclesiae juribus magis quam propriis illum intendisse [(9) 1Kb] ; recensitis enim iis omnibus quae, ut supra vidimus, in Stephanum Cyprianus, effutiit, exclamabundus ait: »En praeclarus profecto ardor ac valde spiritualis; in sanctis illis animi impetibus dignoscitur cor amoris divini flammis penitus accensum, ac nihil aliud spirans quam domus Domini gloriam ac pulchritudinem [(10) 1Kb] .«

Demum praetermissis aliis nonnullis id generis scriptoribus, Dupinus in sua Bibliotheca Eccles., nobis significat totidem fuisse veritates, quidquid in Stephanum Cyprianus congessit; immo veritates, quas [Col. 1280C] Stephano licet ingratas, ipsi tamen objicere teneretur Carthaginensis episcopus, et quantum potuit, consueta sua jucunditate, temperare curaverit. Ubi enim cum Tertulliano Cyprianum comparat, ab illo scribit adversarios injuriose tractari; »at S. Cyprianus, inquit, longe moderatior, si quando suis adversariis veritates quae ipsi displiceant dicere tenetur, eas, quantum potest, sua jucunditate temperat [(11) 1Kb] ; unde licet Stephanum in suo responso magnae duritatis insimulet [(12) 1Kb] , nihil tamen in Cypriani ad Pompeium epistola notavit, quod moderationi minus consonum videretur [(13) 1Kb] , in quo socium habet Adrianum Baillet in vitis Sanctorum [(14) 1Kb] .

[Col. 1280D] Haec et alia multa id genus, novaturienses theologi pro vindicanda Cypriani in Stephanum agendi ratione, quae quidem si cuipiam inflata et exagerata videantur, eo solum nomine sint vituperanda quod veritatem offendant, utcumque tamen toleranda, quod nullius famam, nullius dignitatem, nullius sanctitatem directa saltem fronte impetant. Verum hos intra limites contineri nequaquam valuit effrenis adversariorum in laudanda Cypriani agendi ratione labor et impetus.

[Col. 1281A] Mitto insulsam illam affectationem, qua saepius inculcant, ac fusiori etiam probare calamo nituntur, Cyprianum videlicet longe pluris quam Stephanum in Ecclesia fieri [(1) 1Kb] . Dudum est ex quo male olent, vixque ac ne vix quidem in panegyricis oratorum declamationibus sanctorum illae virorum quos suis fastis adscriptos Ecclesia veneratur, comparationes, et injuriosae utrisque de utrorumque meritis contentiones, eo collimantes, ut alterius sanctitas alterius attenuatione augeatur.

Negligo pariter tot neotericorum conatus in amplificanda eorum multitudinem quos Cypriano potius, quam Sthephano complausisse scribunt Tillemontius [(2) 1Kb] , Dupinus [(3) 1Kb] , Launoius [(4) 1Kb] , P. Gervasius [(5) 1Kb] , ex quorum calculo sequeretur Dionysium Alexand., Dionysium [Col. 1281B] et Philemonem, presbyteros Romanos, Hyeronimum, Athanasium, Optatum Milevit.; synodum Nicaenam, Basilium, Gregorium Naziazenum, Cyrillum Hierosol., Gregorium Nyssenum, Ambrosium, Augustinum, Theodoretum, Romanam sub Gelasio synodum, Fulgentium Ruspensem episcopum, Gregorium Magnum, synodum Quinisextam, Cypriano potius quam Stephano adhaesisse. Ecquis enim vero tot conatuum, tot laborum fructus? Quod sentio libere profero in congerendis tot in Stephanum adversariis manifestarunt neoterici, quo fuerint erga Stephanum sicuti erga tot Patrum memoriam, spretis historiae ac aequitatis legibus animo affecti.

Haec inquam aliaque similia praetermitto, quae cum sequentibus comparata leviora sunt, quam ut morari [Col. 1281C] nos debeant. Quid igitur de Stephano Pontifice maximo, traditionis apostolicae vindice ac martyre sanctissimo tradunt, qui Catholicos, qui humiles filios, qui moderatos scriptores se esse profitentur ac videri volunt?

Stephanus, inquiunt neoterici nostri, indigne penitus erga Cyprianum se gessit [(6) 1Kb] , ad Cyprianum scripsit Epistolam indignam prorsus quae a Romano Pontifice ad Carthaginensem scriberetur [(7) 1Kb] , superbam et injuriarum plenam [(8) 1Kb] , magnopere contumeliosam [(9) 1Kb] . Stephanus fastum tumide ac dominatum affectat [(10) 1Kb] , imperantem ac tyrannum agit [(11) 1Kb] , magna inhumanitate Cypriano respondet [(12) 1Kb] , inhumanum valde erga Cyprianum se praebet [(13) 1Kb] . Stephanus Cyprianum [Col. 1282A] inauditum judicat et damnat [(14) 1Kb] , ipsum vocat pseudochristum, pseudoapostolum, dolosum et perfidum [(15) 1Kb] , Cypriani legatos contumeliosissime tractat [(16) 1Kb] , ipsis pacem, communionem, hospitalitatem, victum non negavit solum, sed negari ab omnibus praecepit [(17) 1Kb] . Stephanus zelum praesefert quidem, sed ad omnia promiscue devastanda unice idoneum [(18) 1Kb] : hic Stephani zelus imperatorem movit ad Ecclesiam crudeliter persequendam [(19) 1Kb] . Stephanus quam plures ecclesias tyrannice opprimebat [(20) 1Kb] , nullam Ecclesiae unitatis rationem habet, quam scindere flocci facit [(21) 1Kb] . Stephanus non unum vel duos dumtaxat, sed tres errores fidei catholicae adversos docuit in suo rescripto ad Cyprianum [(22) 1Kb] .

Integerrimam Stephani vitam tot conviciis dilacerasse, [Col. 1282B] tot onerasse criminibus haud satis habuerunt neoterici, sanctam et ipsius mortem aggrediuntur, gloriosi martyrii palmam, immo sanctitatem ipsam Stephano eripere tentant; modo significant acta martyrii S. Stephani satis, authentica non esse, ut in historia fidem mereri debeant [(23) 1Kb] ; modo contendunt aliquem dubitandi locum esse, utrum Stephanus vere martyr extiterit [(24) 1Kb] ; hic subjiciunt S. Augustino ac Vincentio Lirinensi perspectum non fuisse, quod Stephanus martyr exstiterit [(25) 1Kb] ; illic tradunt jure credi posse Stephanum in carcere vel alio modo minus illustri obiisse, non vero per judicis sententiam ac persecutorum manu quod solum pro vero perfectoque martyrio tunc temporis habebatur [(26) 1Kb] At qualecumque tandem martyrium Stephanus pertulerit, illud [Col. 1282C] saltem pro Christi nominis confessione passus est? Nequaquam juxta Dupinium, illud, inquit, passus est, quia in coemeterio inventus est contra Valeriani Imperatoris jussum qui coemeteria a Christianis frequentari sub poena mortis edicto prohibuerat [(27) 1Kb] . At demum pro Christi nominis confessione Stephanus non interierit, vere martyr non exstiterit, indubia saltem erit illius sanctitas? Immo maxime dubia ac nullo nixa fundamento, si Lomberti valeant effata; quae [Col. 1283A] enim Stephanus contra Cyprianum gessit nec martyrio juxta Lombertum expiari poterant, nisi Stephanus ante mortem pacem cum Cypriano, aliisque episcopis fecisset, ac charitatis et unitatis nexus, quos ipse disruperat cum ipsis adstrinxisset [(1) 1Kb] . En igitur totum Stephani sanctitatis fundamentum in ipsius cum Cypriano reconciliatione constitutum, in hac inquam reconciliatione, cujus nec apud veteres nec apud recentes aliquod exstat vestigium ideoque maxime dubia, ne plus dicam et incerta; tam igitur suspecta, dubiaque nobis erit Stephani sanctitas, quam hujusmodi a Lomberto praeformata Stephani cum Cypriano caeterisque reconciliatio, a qua nimirum tota pendet Stephani sanctitas, et sine qua nec ipsum Sthepano profuisset martyrium.

[Col. 1283B] His mediis tam portentosis novam huic argumento vim, novumque splendorem indere susceperunt, quibus roboratum, invictum ac evidens illud asserere ac ubique praedicare non dubitant. Utris vero gloriosius extiterit, an Lutheranis et Calvinianis illud argumentum excogitasse, an neotericis nostris dirutum illud tam praeclare restaurasse, judex ille sit, qui neutrius gloriae invideat; quamquam fatendum ingenue sit S. Stephanum Romanum pontificem a Lutheranorum et Calvinistarum nemine tam male tractatum fuisse, quam a nonnullis et neotericis nostris scriptoribus.

Verum ultra metas progressi sunt, qui nobilissimo, et quidem primaevae antiquitatis Ecclesiae doctori, qualis fuit Cyprianus, ignotum penitus fuisse quod Petri successoribus asseritur fidei indeficientis privilegium [Col. 1283C] Catholicis suadere per fas etiam et nefas susceperant. Quid amplius igitur neoterici, ut nonnullos hac in re fallerent incautos? Probe conscii quanto apud Catholicos in pretio haberentur Gallorum theologorum ac Parisiensium doctorum opiniones, huc et illuc spargere coeperunt hujusmodi argumentum sapientissimis illis sacrae theologiae magistris validissimum ad impetendam Romani Pontificis inerrantiam visum fuisse. Sic quod rei deerat tanto nomine ac titulo compensandum esse judicarunt. Fatenda res est Neotericorum votis non parum successit artificium. Exteri quamplures, quibus saepe non vacat ac frequentius liberum non est tot Galliae doctorum volumina perlegere, aliorum ex suo candorem dimetientes, rem magna fidentia testantibus bona fide [Col. 1283D] crediderunt; atque exinde Galliae theologos tamquam hujusce argumenti patronos habentes obscuratam ac imminutam in recentioribus, quae veteres Galliae doctores commendabat judicii gravitatem ac maturitatem [Col. 1284A] dolere atque deplorare visi sunt, atque videntur. E Gallia etiam non pauci in Parisiensium doctorum scriptis non satis versati neotericis hac in re faciliores aures pariter accomodarunt, unde tanta magistrorum suorum, a quibus recedere nefas ducitur, auctoritate abrepti, istud argumentum ad impetendam inerrantiam Pontificiam efficacissimum et ipsi sine ulteriori inquisitione dixere, atque contendere saepius audiuntur.

Novissimus iste fuit caeterisque felicior neotericorum ausus, ut argumento praedilecto vires aliquas, quas per sese ipsum non habebat impertirentur. Temerarium adeo incoeptum ferre non potuimus, nempe quo germana celeberrimorum scriptorum doctrina adeo depravaretur, ut adversa penitus ipsis [Col. 1284B] affingeretur. Periniquo passus sum animo Parisienses doctores eo usque denigratum iri, ut vetulam Lutheranorum cantilenam a Catholicis omnibus irrisam ac contemptissimam placere ipsis, probari ac recantari diceretur. Dolebamus eam Galliae theologis invidiam conflari, quae ipsos tamquam filios a patribus degeneres, Patrum sapientia ac judicii maturitate destitutos exteris exhiberet, ac proinde querimonias exterorum et exprobrationes in ipsos concitaret. Permoleste cernebamus tot juniores Sorbonnae baccalaureos, ementita suorum magistrorum auctoritate deceptos, bona fide credere, Cyprianum Pontificiae infallibilitati repugnasse, quod avitum et innatum ad tuenda Sedis Apostolicae jura ipsorum ardorem minuebat non parum ac remittebat.

Ut itaque nostro pro asserendis ac magis magisque [Col. 1284C] firmandis sacris Apostolicae Sedis juribus ac divinis privilegiis studio nostraeque de Galliae theologis, quo meliori modo possumus, benemerendi voluntati faceremus satis, germanam Galliae theologorum hac in parte sententiam pendere atque a novissima impostura vindicare suscepimus. Quid ergo? An non Galliae doctores Cypriani factum ad impetendam Romani Pontificis inerrantiam idoneum aptumque dijudicant? Immo ineptissimum ac futilissimum illud esse demonstrant. Easdem doctissimi Galliae theologi, quas caeteri catholici doctores ad exsufflandum et profligandum, quo ex Cypriano Lutherani primum et Calviniani, deinde neoterici in supremam et immotam Romani Pontificis auctoritatem arietant argumentum, responsiones afferunt atque suppeditant: hae vero [Col. 1284D] tam solidae, tam decretoriae sunt ut magis esse non possint. Ita se habent gravissimi viri, quidquid in contrarium adducant ac fabulentur neoterici, atque illud est quod probandum aggredimur ac difficiliori cuicumque suadere confidimus.



COMPENDIOSA STEPHANI SANCTISSIMI MARTYRIS AC ROMANI PONTIFICIS VITA A VETERUM MONUMENTIS EXCERPTA.
[Col. 1283]

[Col. 1283D] Stephanus natione Romanus ex patre Julio [(2) 1Kb] antequam [Col. 1284D] ad supremum Ecclesiae verticem attolleretur [Col. 1285A] in clerum Romanum cooptatus Cornelii primo, deinde Lucii Romanorum Pontificum fuit archidiaconus [(1) 1Kb] , in quo officio talem se praebuit Cornelio, ut ipsum prae omnibus dignum censuerit, cui tutius »omnia Ecclesiae bona ante suam passionem traderentur [(2) 1Kb] .« Lucio vero ita se probavit, ut ipsum ex omnibus unum ad sustinendam difficillimis temporibus nutantis Ecclesiae molem deligeret: »hic enim, inquit Anastasius, potestatem dedit omnis Ecclesiae Stephano archidiacono suo dum ad passionem pergeret [(3) 1Kb] : vel juxta Eusebium [(4) 1Kb] , moriens episcopale officium Stephano dereliquit.«

Lucio, gloriosa morte defuncto, successit Stephanus [(5) 1Kb] . Ecclesia a persecutionibus respirante, ac pacem sub Valeriano ad tempus obtinente, majorem [Col. 1285B] sanctus Pastor agendi libertatem nactus ad remotissimas quoque per orbem Ecclesias sollicitudinem vertit: »omnibus Siriarum cum Arabia provinciis non semel, sed identidem necessaria suppeditans [(6) 1Kb] ;« quorum autem corporibus tanta charitate ac liberalitate sanctus Pontifex subveniebat, animos etiam benignis ac salubribus scriptis solari, et ad pietatem excitare studebat, teste Dionysio, citatis modo verbis haec subdente: »et quibus litteras nunc scripsistis.«

Marcianum Arelatensem in Gallia episcopum Novatiano plurimum studere non sine Ecclesiae detrimento Stephano significavit una cum caeteris provinciae episcopis Faustinus Lugdunensis antistes [(7) 1Kb] . Stephanum autem pro rei gravitate mature procedentem, [Col. 1285C] ac in excommunicandis et deponendis episcopis non festinantem per epistolam adit a Gallis incitatus Cyprianus, ipsum interpellans »ut in provinciam et ad plebem Arelate consistentem litteras dirigeret et quidem plenissimas, quibus abstento Marciano alium in locum ejus substitueret [(8) 1Kb] ;« quare autem vellet tam severa et gravi censura in Marcianum animadverti, disertius exponit sub epistolae finem; quod nimirum vindicandus esset Romanorum Pontificum honor, a quorum ille »de recipiendis lapsis« decretis pertinaciter dissentiebat: »Servandus est enim, inquit, Antecessorum nostrorum beatorum martyrum Cornelii et Lucii honor gloriosus, quorum memoriam cum nos honoremus, multo magis tu, frater charissime, honorificare et servare gravitate et [Col. 1285D] auctoritate tua debes, qui vicarius et successor eorum factus es. Illi enim pleni Spiritu Dei et in glorioso [Col. 1286A] martyrio constituti dandam esse lapsis pacem censuerunt.«

Cyprianus interea adeo non dubitabat, quin Stephanus, re ad tantam lucem jam provecta, ipsius consilio et hortatu litteras ad provinciam et plebem arelatensem mitteret, quibus et Marcianum abstineri, et alium episcopum in ejus locum substitui praeciperet, ut et quis fuerit substitutus sibi significari roget his verbis: »significa plane nobis quis in locum Marciani Arelate fuerit substitutus, ut sciamus ad quem fratres nostros dirigere, et cui scribere debeamus [(9) 1Kb] .« Dejectum autem e sede tunc Marcianum a Stephano fuisse tota silet antiquitas; at illud indicio esse potest, quod nomen ejus in antiquis Arelatensis ecclesiae diptychis a Mabillonio editis [(10) 1Kb] non legatur.

[Col. 1286B] Eodem circiter, ut creditur, tempore praeclarum auctoritatis ac suae clementiae specimen dedit piissimus Pontifex in causa Basilidis Legionis et Asturicae in Hispaniis episcopi. Hic cum ob varia crimina, quorum accusabatur, ab episcopatu a suis depulsus esset, ejusque loco Sabinus fuisset suffectus sese Romam ad Stephanum contulit, a quo ut in suam sedem restitueretur obtinuit [(11) 1Kb] . Cyprianus, cum Basilidem omnium, quorum accusabatur criminum reum existimaret, et aliunde Stephani aequitas adeo sibi nota esset, ut ipsum facinoroso patrocinari voluisse nullatenus suspicaretur, Stephanum a Basilide in hoc negotio fuisse deceptum censuit, quod Stephano accidere potuisse contendit, ut pote longe ab Hispania posito et gestae rei ac tacitae veritatis ignaro [(12) 1Kb] .

[Col. 1286C] Si revera Stephanus in hac re, ut putavit Cyprianus, circumveniri se passus est, non propterea gravis, aut etiam levis negligentiae illico culpandus, cum experientia constet vel diligentissimo nonnumquam cautissimoque obrepi solere; maxime si, ut Stephanus, ea plenus est charitate quae omnia credens nec cogitans malum, reis magis quam actoribus indulgere studet; sed nescio an Cyprianus potius, quam Stephanus in hoc negotio fuerit deceptus; quidquid enim Cyprianus in hac Epistola de Basilidis criminibus statuit, statuit parte altera inaudita, hoc est ex sola relatione legatorum qui erant episcopi depositis (Basilidi et Martiali) substituti, et ex litteris eorum, qui hos deposuerant, illos substituerant; at hi profecto in causa propria testes non erant idonei, et aeque imponere [Col. 1286D] Cypriano poterant, ac Stephano Basilides. Ab Hispania longe quidem positus erat Stephanus; at Hispanis non adeo propior Cyprianus, ut quae Romam inde penetrare poterat fallacia, non potuisset etiam Carthaginem; cum maxime tam rara Carthaginenses inter et Hispanos nullo jurisdictionis vinculo colligatos, quam frequentia Hispanorum cum Romanis, quibus et civili et ecclesiastica potestate suberant, haberentur commercia; crediderim potius quod in Hispania agebatur [Col. 1287A] multo melius Romae sciri ac examinari potuisse a Stephano, quam Carthagine a Cypriano.

At fuerint, si placet, Basilidis crimina Cypriano magis, quam Stephano probata, ideone deceptus, vel incautus Stephanus, quia illum sedi suae restituit? Nullo modo. Cum enim Basilidis depositio ab Hispanis facta fuisset, non consulta Sede Romana, ad quam hujusmodi causae referendae erant teste ipso Cypriano [(1) 1Kb] , idque ignorare non potuerit S. Stephanus, Hispanorum acta rescindere debuit, saltem quoad illi causam ordine legitimo, hoc est conscia et probante Sede Apostolica denuo instaurarent. Qui plura de hac re desiderat, consulat eminentissimum Aguirrium [(2) 1Kb] .

Hispanorum vix sedaverat, aut sedare tentaverat [Col. 1287B] turbas religiosus Pontifex, cum graviores Africanorum et Orientalium compescere cogitur, et pro sua, quae limites non agnoscebat, pastorali sollicitudine illos ab errore revocare nititur. Cum enim Cyprianus postposita antiqua et universali, quam ubique intuebatur Ecclesiae consuetudine [(3) 1Kb] , subintroductam ab Agrippino predecessore suo de rebaptizandis ab haereticis baptizatis novitatem sequi et amplecti maluisset [(4) 1Kb] , ad hanc stabiliendam ac dilatandam duas Carthagine coegit synodos, in quibus statuit una cum caeteris coepiscopis congregatis Baptismum extra Ecclesiam susceptum in ea repetendum esse [(5) 1Kb] . Res haec magni ponderis erat, et »ad sacerdotalem auctoritatem et ad Ecclesiae catholicae unitatem ac dignitatem, propius pertinebat,« quam ut inconsulto Rom. Pontifice [Col. 1287C] executioni demandaretur, ideoque de hoc negotio »Stephano maxime scribendum esse ac cum ipso conferendum« merito judicarunt episcopi Concilii Carthaginensis [(6) 1Kb] . Synodicam igitur ad Stephanum dirigunt epistolam, in qua ipsum rei gestae certiorem faciunt, et commendata Stephani »gravitate, sapientia nec non suae religionis ac fidei veritate« ipsi significant se nullatenus dubitare, sed »credere ipsi placitura quae et religiosa pariter et vera forent [(7) 1Kb] ;« qualia nempe esse putabant, quae in causa Baptismi haereticorum statuerant.

Sanctus Pontifex ubi tantos non solum in Oriente, quod jam resciverat, sed et in Africa, tamque citatos ad proscribendam apostolicam traditonem agitari motus cognovit, idque a praesulibus eximia sanctitatis [Col. 1287D] doctrinaeque fama pollentibus, perspexit continuo quo spectabiliores erant episcopi, qui Ecclesiae traditionem convellere nitebantur, eo gravius Ecclesiae imminere periculum, tantique mali labem, quae magnam Africae, nec non Ciliciae, atque Capadociae partem [Col. 1288A] jam infecerat, quaeve in finitimas pervadere non desistebat provincias, brevi Africam totam, totumque Orientem fore perdituram, ideoque necessarium esse providus intellexit non qualecumque, sed efficax juxta promptissimumque tanto malo remedium; qua itaque in Cyprianum, aliosque episcopos auctoritate pollebat opportune utitur nulla contradicendi libidine, sed uno traditionis servandae studio: »dignum nimirum existimans si reliquos omnes tantum fidei devotione vinceret, quantum loci auctoritate superabat [(8) 1Kb] , ipsique per Epistolam [(9) 1Kb] praecipit [(10) 1Kb] nil esse in hoc negotio innovandum, praecipit, inquam, ut bonus pater, qui nil filiis, ubi etiam oportet, praecipere vult, quin et praecepti aequitatem afferat, modesteque exponat. Cypriano enim significat suae opinioni contrariam [Col. 1288B] esse antiquam, quae vigebat, et quam Cyprianus ipse »ubique intuebatur« Ecclesiae traditionem seu consuetudinem [(11) 1Kb] : quo sane argumento »humanas« [(12) 1Kb] quibus Cyprianus, aliique nitebantur rationes solide evertebat. Quis enim nesciat rationem omnem humanam Ecclesiae traditioni concedere debere, ac suspectam, ut mitius loquar, habendam esse rationem, quae tantae auctoritati adversatur. Hanc insuper traditionem confirmat ipso haereticorum exemplo, qui ad se venientes non rebaptizabant [(13) 1Kb] . Absurdam quidem hanc Stephani rationem censebat Cyprianus; verum, ut observabat, non tam pridem vir eruditus, de illa longe aliter judicabunt, qui eam attentius expenderint; cum enim ab Ecclesia recesserint omnes haeretici, mirum non est eos de doctrina [Col. 1288C] illius non nihil retinere, immo nullus re ipsa est, qui non aliquid ex ea retineat; cum igitur quantumvis inter se dissidentes, in aliquo cum Ecclesia consentiunt, hoc ab Ecclesia sibi traditum retinuisse, merito affirmantur, ac proinde non immerito antiquam Ecclesiae, quam Stephanus asserit consuetudinem vel ipsa haereticorum praxi confirmat; en Stephani verba, quae sola nobis supersunt Cypriano ea referente in Epistola ad Pompeium LLXIV. »Si quis ergo a quacumque haeresi venerit ad nos, nihil innovetur nisi quod traditum est, ut manus illi imponantur in poenitentiam, cum ipsi haeretici proprie alterutrum ad se venientes non baptizent sed communicent tantum.«

Haec Cypriano scribit Stephanus stylo, qui praeter [Col. 1288D] »gravitatem sapientiam ac Religionis veritatem,« quam in ipso Cyprianus commendabat [(14) 1Kb] nil sapiat, nisi modestiam eo laudabiliorem, quo tunc temporis episcopi in hac questione dissidentes »praesumptionis, pertinaciae et perversitatis« se se invicem insimulabantur [(15) 1Kb] .

[Col. 1289A] Tandem ne quid omitteret vigilantissimus pontifex, quod Cyprianum, aliosque rebaptizantes ab exitiali errore latius in dies serpente revocare posset, ipsis »denuntiat sese ab illorum communione discessurum« [(1) 1Kb] , si in sua sententia persisterent; ut nimirum quos paterno praecepto, ac rationum, quas attulerat momentis minus permovisset, minis saltem, ad errorem deponendum excitaret. Haec pro vindicanda adversus Cyprianum, aliosque rebaptizantes antiqua et universali Ecclesiae traditione Stephanus Romanus pontifex, nec plura juxta probata veterum omnium monumenta [(2) 4Kb] .

[Col. 1290A] Tam laudabile Stephani pro avita religione servanda studium novitatem amantibus ac errantibus displicuit. Pastoris vox ab iis, qui de una agi disciplina male credebant non auditur, contemnitur; Romanus ipse Pontifex arguitur injuriis, contumelis afficitur [(1) 1Kb] verum Stephanus spretus, injuriose tractatus et lacessitus nescit irasci, nescit indignari, nescit conqueri, irritari non valet, omnia fert, omnia sustinet, omnia patitur »omnia bono pacis et unitatis tolerat [(2) 1Kb] .« Non judicem, non Pontificem maximum, non spretum, non offensum se cogitat, ut paternae ac christianae charitati unice intendat; filios errantes, inobtemperantes, ac contumeliosos non increpat, non objurgat, non punit, sed »vir ubique magnus ac magna charitate praeditus [(3) 1Kb] .« sollicita pietate tolerat [(4) 1Kb] , [Col. 1290B] mansuetus et humilis non studet injurias repellere, vel aesum honorem vindicare, sed »studet servare unitatem spiritus in vinculo pacis [(5) 1Kb] .« Senserat quam »perniciosae dissensionis periculum haberent, quae in ipsum irritati effuderant« adversarii [(6) 1Kb] ideoque omnia sub velo silentii, sub velo charitatis tegit: os suum nec aperit, ut suam defendat innocentiam, uni Deo suae justificationis curam reliquens; non propriis, sed Ecclesiae bonis, paci, non suae defensioni vigilat, et una »pax vicit in ipsius corde [(7) 1Kb] ,« non desperans sua tandem patientia ac longanimitate adversariorum corda movere, ipsosque ad meliorem frugem reducere, quod ut a Deo impetraret bonis operibus magis ac magis abundare nitebatur.

Interim enim, dum magni a rebaptizantibus motus [Col. 1290C] in Africa et Oriente excitantur, ipse domi »monitionibus sanctis et eruditione Scripturarum omnes imbuebat [(8) 1Kb] ,« caeterisque eo grandior, quo sibi vilior commissum gregem coelesti doctrina pascere non solebat, nisi praemissa suae indignitatis confessione: se audiri rogabat non ut pontificem, non ut magistrum, non ut pastorem, sed ut peccatorem; »Filioli mei« humilis inquiebat, »audit me peccatorem« [Col. 1291A] [(1) 1Kb] qui autem omnes Christo lucrifacere contendebat, non fidelibus tantum erudiendis ac sanctificandis, sed et gentilibus ad fidem convertendis totus allaborabat; quot vero, quantique fuerint apostolici tunc temporis sanctissimi pontificis labores, referunt acta Hippolyti, Eusebii et sociorum, in quibus etiam videre est Stephanum ipsum Ethnicis baptizandis ita occupatum, ac si vel nihil negotii haberet, vel presbyteri deessent, quibus eam curam committeret, dum vacaret ipse gravioribus. Irritos Deus noluit tot Stephani labores: optata Stephano concessa merces »crescente in dies Christianorum numero [(2) 1Kb] «

His deditum sollicitudinis pastoralis, ac zeli apostolici officiis Stephanum excepit epistola Dionysii magni Alexandrinae urbis episcopi. Cum enim ad [Col. 1291B] praeclarissimi hujus antistitis notitiam pervenissent hinc et inde in rebaptizantium negotio gesta, facile intellexit quam gravi dolore Romani pontificis animus affectus esse debuerat, justamque timendi causam invenit Stephanum a rebaptizantibus spretum, injurioseve tractatum tandem moveri posse ad poenas, quas illis minitatus fuerat infligendas; idcirco pro sua erga Stephanum singulari dilectione illius moerorem sublevare per litteras accelerat, ipsiusque clementiam pro rebaptizantibus implorat: quod enim tanto ecclesiarum pacis amatori pontifici pergratum maxime futurum non ambigebat, ipsi sollicite nuntiat »cunctas per Orientem et ulterius positas Ecclesias, quae prius« ob Novatiani pravitatem »erant discissae nunc tandem ad unitatem reversas esse, et [Col. 1291C] omnes ubicumque Ecclesiarum antistites unum idemque sentire et ob redditam insperato pacem incredibili gaudio exsultare [(3) 1Kb] ;« nec sine jucunditate in memoriam ipsi revocat quanta charitate ac liberalitate remotissimis Syriarum et Arabiae provinciis omnibus tum litteris, tum nummis saepius succurrerit, quas ob hanc concordiam ubique laetitia gestire ipsi significat [(4) 1Kb] . Denique omnia de pacifici pontificis bonitate sibi pollicitus, minarum, quas rebaptizantibus intentarat, executionem suis precibus avertere confidit »pro illis Stephanum rogans atque obtestans [(5) 1Kb] .« Hanc Dionysii spem non fefellit eventus, cum Stephanus »vir magna charitate praeditus, rebaptizantes in charitatis patientia sollicita pietate toleraverit [(6) 1Kb] «.

Immanis, quae saeviebat in dies adversus Christianos [Col. 1291D] Valeriani imperatoris persecutio Stephani zelum, curasque pastorales non minuit, sed auxit: eo fortior, quo majoribus premebatur angustiis, eo vigilantior, [Col. 1292A] quo graviora instabant pericula, illuxit tunc, calamitosissimis nimirum temporibus, quanta esset pontificii animi magnitudo, quantus pastoris in greges amor, quanta sollicitudo, quanta in ferendis laboribus constantia, quantus denique paternae erga omnes charitatis ardor. Quibus enim conatibus tyrannus dispergere, ille colligere dilectum gregem allaborabat, quaesitos ubique »Christianos in martyrum cryptis ac coemeteriis congregans, ut omnes de regno Dei et vita aeterna doceret [(1) 4Kb] ;« hic vero eos hortari non desinebat, [Col. 1293A] ut pro Christo martyrii coronam alacriter susciperent: »fratres, inquiebat, et commilitones mei, respuite facultates terrenas, ut regnum coeleste percipiatis; nolite timere principes saeculi, sed orate Dominum Deum Coeli, et Jesum Christum Filium ejus qui potens est nos omnes eripere a manibus inimicorum et diaboli saevitia et suae gratiae sociare;« tanta vero Stephanus in docendo et in exhortando gratia ac sapientia pollebat, ut »ex paganis ipsis multi concurrerent ut audirent verbum ejus.« Quae vero fuerit Stephani sermonum efficacia, probat numerosa illa paganorum multitudo, quae Stephano audito religioni christianae sine mora nomen dabat, quosque omnes indefessus pontifex non alienis, sed propriis manibus »sacri Baptismatis mysteriis consecrabat;« probant et illae Christianorum generosae voces, quibus Stephano [Col. 1293B] fidei necessitatem, aliasque virtutes commendanti succinebant »Nos desideramus et facultates terrenas derelinquere, etiam et sanguinem propter nomen Domini nostri Jesu Christi fundere, si tamen ejus meremur gratiam adipisci.«

Ut autem fortes ac constantes redderet S. Pontifex illos pietatis sensus, quos crebris exhortationibus in fidelium corda excitabat, ac ingerebat, saepius »pro illis sacrificium Deo offerebat« curabatque ut »omnes corpore et sanguine Christi participarent.« Tantaque ipsis virtutum omnium exempla praebebat, ut Romanis, oculatis nempe testibus »Spiritus sancti gratia repletus,« veluti alter Stephanus protomartyr videretur, ac diceretur. Sic verbo, opere et exemplo gentiles [Col. 1293C] ad fidem convertere, fideles in fide corroborare, ac ad martyrium fortiter obeundum disponere Stephanus R. pontifex enitebatur. Tot ornatum virtutibus pontificem, et miraculis clarescere Deus voluit; quam enim suis exhortationibus Christo per Baptismum generat Lucillam Nemesii Tribuni »filiam vi suarum orationum a nativitate caecam« etiam »illuminat.« Non mirum igitur si sub tanto pontifice tot viderit Roma, tot celebret Ecclesia generosos Christi atletas, qui ad agonem usque pro Christo certaverint, qui spretis minis sicut promissis, blanditiis, honoribus, divitiis aeque ac tormentis superatis, martyrii palmam tunc fuerint consecuti, quorum »corpora« sicut ubique »requiri curabat,« ita »sepelire ipse« pontifex humilis ac religiosus »non dedignabatur.«

Tot pro servanda ac propaganda religione christiana [Col. 1293D] exantlatis laboribus, tot sustentis angustiis, pluribusque institutis episcopis, presbyteris ac diaconibus [(1) 1Kb] ; ac superato jam exilio, teste Anastasio [(2) 1Kb] Stephano jam nihil supererat, quam tandem illam pro ovibus animam ponere, quam perdere pro illis numquam timuerat, [Col. 1294A] cruentoque sacrificio sese victimam Deo placentem offerre, qui incruentis toties sese immolaverat: hoc unum Stephano restabat ardentissimae erga Deum et homines suae charitatis praebendum specimen: hoc unum pulcherrimum Deo, et hominibus dandum a pontifice maximo spectaculum; Stephano datur occasio, occasioni Stephanus non defuit; pro Christo, pro grege moritur qui pro Christo, pro grege semper vixerat; quemque tot sudoribus sibi creditum agrum irrigaverat, suo etiam sanguine foecundari non recusat, gloriosoque martyrio sanctissimae ac laboriosissimae vitae finem imponit.

Cum enim Valerianus imperator accepisset Stephanum »suis persuasionibus atque adhortationibus« populo ab idololatria revocando incumbere, missis militibus [Col. 1294B] illum comprehendit; comprehensum pastorem »Christianorum plurimi sequebantur a longe cum lacrymis;« ad tyranni tribunal adductus palam confitetur »Christum Jesum Filium Dei Deumes se cum Patre et Spiritu sancto;« Valeriano libere declarat »daemonia« esse quae a paganis »adorabantur idola,« seque Romanos »monere atque hortari, ut, illis derelictis ad Deum vivum et verum creatorem coeli et terrae redirent.« Auditum Stephanum jubet imperator in fanum Martis deduci, ubi, si illi sacrificare nollet, capitis sententia puniretur; sanctus Pontifex ibi »levatis, ad coelum oculis« orationem ad Deum coram omnibus effundit; ac repente de coelo tactum est delubrum et idolum, et magna ex parte corruit, quod cernentes milites pavefacti fugerunt; Stephanus vero, [Col. 1294C] suis comitatus ad sanctae Lucinae coemeterium se recipit, ibique fidelibus »ut bonus pastor multis consolationibus, atque exhortationibus« ad martyrium accensis »obtulit sacrificium Deo omnipotenti.« Haec audiens Valerianus milites rursus ad eum capiendum mittit, qui Stephanum inveniunt sacrificium Deo offerentem, qui »intrepidus et constans ante altaris solemnia et jugiter coepta perficiens eodem loco, sic in sua decollatus est sede [(1) 2Kb] sub die quarto nonarum augustarum. Factus est autem maximus Christianorum planctus, qui talem pastorem cum gloria martyrii praemiserunt ad coelestia regna.« Sepelierunt autem ejus [Col. 1295A] corpus cum ipsa sede »sanguine ejus conspersa« in eadem crypta, quae est in coemeterio Callixti, via Appia.

Haec S. Stephani Romani illo nomine primi pontificis vitae Coronides. Haec praecipua gesta inclyti illius fidei apostolicae defensoris, quem universa Ecclesia tamquam martyrem gloriosum jugiter coluit et colit, Latina quidem die 2 Augusti, Graeca vero eodem die, vel sequente, vel etiam 30 Augusti et 7 Septembris, ut videre est in diversis Graecorum fastis apud Bollandi continuatores ad diem secundam Augusti, huic porro Ecclesiae judicio de Stephani martyrio tota suffragatur antiquitas.

Stephanum enim martyrio fuisse coronatum, martyrem fuisse veterum nullus negavit umquam, aut dubitavit; testantur vero germana Stephani Acta, ut vidimus. [Col. 1295B] Martyrologium S. Hieronymi apud Florentinium, missale Ambrosianum, Liber pontificalis sub nomine Damasi papae apud Labbeum, S. Gregorii liber Sacramentorum, martyrologium Romanum vetus octavo circiter saeculo conscriptum; S. Paulus R. pontifex in suo diplomate pro translatione reliquiarum S. Stephani: Anastasius bibliothecarius, ubi de Stephano; venerabilis Bedae martyrologium, menologia et maenea Graecorum, menologium etiam Basilii imperatoris; martyrologia Adonis, Usuardi, Notkeri apud Canisium, Rabanus archiepiscopus, Moguntinus in suo martyrologio; Waldelbertus, Ordericus Vitalis in lib. Eccl. Histor., Metaphrastes apud Lypomanum, S. Petrus Damianus sermone 38 de S. Stephano; hodiernum [Col. 1296A] martyrologium Romanum, martyrologium Gallicanum, etc. Id pariter confirmant sacra et pervetusta plurium in Italia, Sicilia, Hispania, Germania, Lotharingia, Belgio ecclesiarum monumenta, in quibus fit mentio reliquiarum S. Stephani »papae et martyris quae ibidem cum magna veneratione asservantur.« Una tandem omnium de Stephani martyrio hactenus erat sententia, quando neotericos quosdam aetate nostra non puduit Stephani martyrium vetustissimis tot per Ecclesiam universam testimoniis assertum in dubium revocare, eo quod S. Augustinus et Vicentius Lirinensis nil de Stephani martyrio scripserint, et in uno antiquo privati cujusdam Kalendario Stephanus martyris titulo non decoretur, et tandem quia S. Pontius in vita S. Cypriani Xistum Stephani successorem vocaverit [Col. 1296B] »bonum et pacificum sacerdotem ac beatissimum martyrem, ex quo inferunt arguti Pontium his verbis voluisse Stephanum perstringere ac negare eum fuisse beatum martyrem, quae neotericorum pro abjudicando Stephani martyrio argumenta, seu potius misera perturbati animi ludibria exponere jam est refutare: qui plura ac magis testata et illustrata de Stephani martyrio desiderat, consulat inter alios Odoacrum Ilbachium in Actis sanctorum martyrum vindicatis, Romae an. 1723, excusis lib. V, cap. 6 et 7, ac praecipue eruditos Bollandi continuatores ad diem 2 Augusti, quorum laboriosis inquisitionibus non parum adjutos nos hic fuisse memores et grati, candide ac libenter agnoscimus et declaramus.



APPENDIX AD VITAM S. STEPHANI ROMANI PONTIFICIS ET MARTYRIS, IN QUA IPSIUS CONTRA S. CYPRIANUM ALIOSQUE REBAPTIZANTES AGENDI RATIO VETERUM TESTIMONIIS A QUORUMDAM NEOTERICORUM CALUMNIIS VINDICATUR.
[Col. 1295]

[Col. 1295C] S. Stephanus, ut vidimus, in causa Baptismatis haereticorum Cypriano, Firmiliano, aliisque rebaptizantibus praecepit, ne antequam haereticos sine iterato Baptismo recipiendi mutarent Ecclesiae traditionem, illisque denuntiavit sese ab illorum communione discessurum, si in sua sententia persisterent.

Qui caeco in Romanos pontifices odio abrepti illorum actis vituperandis ac diffamandis potissimum incumbere videntur, neoterici nimirum, quos impugnamus, hanc Stephani contra rebaptizantes agendi rationem vellicare, et quo possunt dente carpere non cessant: duram, intempestivam, praecipitem et iniquam esse vociferantur. Stephanum praecipiendo ac excommunicationis minas intentando et suae potestatis limites [Col. 1295D] praetergressum fuisse, et immoderatae ac iniquae severitas specimina dedisse contendunt, Stephani zelum damnant tamquam ad omnia devastanda unice conducibilem; verbo dicam, sanctissimum Pontificem impotentioris dominatus tumidique fastus, immo tyrannidis et ecclesiarum oppressionis insimulare non crubescunt.

Verum quam sane diversum SS. Patrum ac veterum omnium de Stephano judicium, quam validum ad vindicandum [Col. 1296C] ab iis calumniis aequam et sapientem Stephani contra rebaptizantes agendi rationem.

I. Enim perlegantur veterum omnium cum Graecorum, tum Latinorum, qui res pacata ac serena mente considerabant monumenta. Perlegatur strenuus ille Ecclesiae traditionum vindex episcopus Cypriano coaevus, cujus modestia et humilitas nomen nobis invidit, in suo qui incipit: »Non debere denuo baptizari, etc.« tractatu [(1) 2Kb] , consule Dionysium Alexandrinum, [Col. 1297A] Eusebium Caesariensem, Hieronymum, Augustinum, Vincentium Lirinensem, Facundum Hermianensem, V. Bedam, Nicephorum Callixtum, Georgium Syncellum; volvantur et ipsorum Donatistarum scripta, et si qui sunt alii, qui de agitata Stephanum inter et Cyprianum circa haereticorum Baptisma quaestione verba fecerint; hi profecto quid hinc et inde in hoc dissidio gestum fuerit non ignorabant, sicuti notum omnibus erat Stephanum in hac causa praecepisse ac minas excommunicationis rebaptizantibus intentasse, ita ex illis quamplures id passim testantur; attamen nemo Stephanum non dico inhumanitatis aut tyrannidis, sed vel minimae severitatis erga Cyprianum, et alios insimulat, nemo aliquid in Stephani agendi ratione deprehendere valuit, quod ulla censura vel [Col. 1297B] animadversione dignum sibi videretur. Et certe si tale aliquid observassent memorati scriptores, illud profecto minime suppressissent, nec Stephano magis quam Cypriano, cujus tanta agnoscebant et praedicabant merita, pepercissent, in quo tamen fuisse aliquid culpandum, aliquid corrigendum, manifestare veriti non sunt. Quanta apud veteres Cypriani existimatio! Quot Cypriani panegyristae! Quot Cypriani defensores! innumeros fere congessit Launoius [(1) 1Kb] ; illorum tamen nec unus Cypriano intempestivam et minus rectam pronuntianti Stephani agendi rationem suffragatur, nullus Cypriano hac in parte adstipulatur; nullus Cypriani sequitur judicium, nullus Cyprianum eam ob causam excusat, quod Stephanus in ipsum severius sese gesserit. Quantum Augustini in [Col. 1297C] elevandis ac minuendis Cypriani erratis studium! Quantus ardor! Quanta propensio! Nullibi tamen adoptat quae Cyprianus pro sui defensione contra Stephanum effuderat, nullibi intempestivum subindicat Stephani zelum, ut nimiae Cypriani in ipsum commotionis culpam imminuat. Uno verbo veterum nemo intempestivam aut severam, aut minus sapientem dixit Stephani adversus rebaptizantes agendi rationemn, ullus in Stephano aliquid reprehendendum invenit. Qui autem Stephani agendi rationem vellicassent aut improbassent illi qui ipsam, quando opus fuit, celebrare ac commendare non omiserunt, ut modo videbimus.

II. »Graviter revera Cypriano succensebat« Stephanus [(2) 1Kb] , quando ipsi praecepit ac denuntiavit se [Col. 1297D] ab illius communione discessurum si in sua sententia persisteret; at de hac gravi Stephani successione quid putarunt tot per orbem universum episcopi, qui pro sana Ecclesiae doctrina cum ipso contra rebaptizantes militabunt? Illamne credebant incongruam aut intempestivam? Numquid in eo tantum Stephano [Col. 1298A] suffragabantur, quod antiquam Ecclesiae traditionem teneret, non vero in eo quod gravius Cypriano aliisque rebaptizantibus succenseret? Id quidem excogitarunt recentiores nonnulli; at nemine antiquorum refragante testatur Augustinus totam illam episcoporum multitudinem cum Stephano non tantum Baptismum Christi in nullo iterandum esse censente, sed »et hoc facientibus graviter succensente sensisse«: libro enim de uno Baptismo contra Petilianum, cap. 14. »Stephanus, inquit, Baptismum Christi in nullo iterandum esse censebat et hoc facientibus graviter succensebat; Cyprianus autem in haeresi vel schismate baptizatos tamquam non habentes Baptismum Christi baptizandos in Ecclesia catholica existimabat: multi cum illo, quidam cum isto etiam sentiebant.« [Col. 1298B] Quot autem cum Stephano fuerint qui multi hic ab Augustino dicuntur, significat ipse scribens contra Cresconium, lib. III, cap. 3: »Proinde, inquit, si omnino jam credendum sit quinquaginta episcopis Orientalium id visum esse, quod septuaginta Afris vel aliquanto etiam pluribus contra tot millia episcoporum quibus hic error in toto orbe displicuit.

Ante Augustinum tradiderat S. Dionysius Alexandrinus. Stephani judicium, quo volebat rebaptizantes, qui in sua sententia persisterent excommunicandos esse, fuisse simul judicium et sententiam reliquorum episcoporum, teste Eusebio, lib. VII, histor., c. V, apud Valesium: »ad hunc (Xistum R. pontificem) Dionysius secundum de Baptismo scripsit epistolam, in qua Stephani simul et reliquorum episcoporum [Col. 1298C] sententiam ac judicium exponit;« quale autem fuerit Stephani, quod simul reliquorum erat episcoporum judicium, quae immediate sequuntur haec manifestant verba: »De Stephano ita scribens; ante quidem litteras scripserat de Heleno et Firmiliano, de omnibus denique sacerdotibus per Ciliciam, Cappadociam, cunctasque finitimas provincias constitutis sese ob eam causam: ab illorum communione discessurum quod haereticos baptizarent.«

Idem testatur et Nicephorus Callixtus his verbis: »Ad Xistum secundam de Baptismo epistolam Dionysius dedit Stephani et reliquorum judicium in ea ostendens, scripserat namque prius de Heleno et Firmiliano se cum illis non communicaturum eam ipsam ob causam quod haereticos rebaptizarent [(1) 1Kb] .«

[Col. 1298D] Vincentius etiam Lirinensis Stephanum Cypriano restitisse tradit, nec ignorabat quo pacto Stephanus restitisset, praecipiendo videlicet, ac minas excommunicationis intentando, quandoquidem Stephani ad Africanos epistolam refert [(2) 1Kb] ; attamen huic Stephani intercessioni caeteros undique complausisse Praesules affirmat his verbis: »Stephanus apostolicae Sedis antistes cum caeteris quidem collegis suis, sed tamen prae caeteris restitit [(3) 1Kb] .«

III. Censuit S. Stephanus rebaptizandos non esse haereticos, insuper arbitratus est Cyprianum aliosque [Col. 1299A] rebaptizantes non esse ferendos, ideoque sese ab illorum communione discessurum, si persisterent, scripsit. Quid Ecclesia? Stephani sententiam in utroque probavit et tenuit: »Beatus Stephanus,« inquit Facundus, Hermianensis episcopus, lib. contra Mocianum, »continuo Cypriano denuntiavit quod si hoc auderent (haereticos rebaptizare) ab Ecclesia pellerentur; et Stephani potius quam Cypriani sententiam tenet Ecclesia, non solum de non rebaptizandis haereticis, verum etiam de rebaptizantibus non ferendis.« Damnetur igitur Stephanus a neotericis, tyrannus et immanis ecclesiarum oppressor ab ipsis vocetur, qui rebaptizantes non esse ferendos censuit; graviori absolvetur judicio, ab ipsa Ecclesia vindicabitur, quae illius sententiam »etiam de rebaptizantibus non ferendis« [Col. 1299B] tenuit et probavit.

IV. Stephani ad Cyprianum rescriptum, in quo praecipiebat antiquam servari consuetudinem, superbum profecto, vel injuriarum plenum, aut Cypriani contumeliosum nec censuit omnium ecclesiarum mater et magistra Romana Ecclesia, quae illius rescripti memoriam tamquam S. Stephano gloriosissimam quot annis die 2 Augusti proponit in Breviario Romano his verbis: »Baptizatos ab haereticis iterum baptizari vetuit (S. Stephanus) rescribens S. Cypriano verbis illis: nihil innovetur nisi quod traditum est.«

V. De Stephani rescripto qui censuerit episcopus anonymus, qui Cypriani novitatem tunc temporis impugnavit, ipse nobis aperit his verbis: »In quo genere quaestionis (de Baptismo haereticorum) ut mihi [Col. 1299C] videtur, nulla omnino potuisset controversia aut disceptatio emergere, si unusquisque nostrum contentus venerabili ecclesiarum omnium auctoritate et necessaria humilitate nihil innovare gestivet [(1) 1Kb] .« Cedo, an non satis aperte hic laudat S. Stephani praeceptum illud: »Nihil innovetur?« Idque non ut suo tantum judicio justum, sed »et venerabili ecclesiarum omnium auctoritate« ita comprobatum, ut »unusquisque necessaria pollens humilitate« illi acquiscere »contentus« ac modestus debuisset? Sane (eruditi viri verbis utor) nihil in mandante carpit, qui solam in subditis »hnmilitatem« desiderat et quidem »necessariam;« immo tantum illius aequitatem extollit, quantum horum contumaciam carpit, dum istos »inanis gloriae audaciae, temeritatis,« etc. accusat, ut in ipso [Col. 1299D] tractatus aditu videri potest. Si ergo episcopo, quae suismet oculis obversabantur referenti fides adhibenda, vides Cypriano aliisque rebaptizationis novitatem introducentibus adversam tunc fuisse »venerabilem ecclesiarum omnium auctoritatem.« Quia nimirum Stephani praecipientis auctoritatem omnes illae ecclesiae assentiendo et approbando suam fecerant. Ex quo patet Stephani praeceptum justum, aequumque illis omnibus ecclesiis visum fuisse. Quare etiam Cypriano tanta juxta auctorem nostrum nil in causa Baptismatis haereticorum innovandi »humilitas [Col. 1300A] erat necessaria,« nisi quia Stephanus praeceperat, ne aliquid in ea quaestione innovaretur? Ex quo iterum apparet quanta fuerit apud citatum auctorem lati a Stephano praecepti vis ac aequitas.

VI. Nec Stephanum quod rebaptizantibus excommunicationem. comminatus fuerit improbabant nobiles duo Ecclesiae Romanae presbyteri Dionysius, et Philemon, qui teste Dionysio Alexandrino hoc idem cum Stephano sentiebant: »Antea quidem,« inquit Dionysius Alexand. apud Euseb., l. VII Hist., c. 5, »litteras scripserat (Stephanus) de Heleno et de Firmiliano« aliisque Orientalibus »sese ab illorum communione discessurum, quod haereticos rebaptizarent. At vide, quaeso, gravitatem negotii; revera enim in maximis, ut audio episcoporum conciliis, decretum [Col. 1300B] est, ut qui ab haereticis ad catholicam Ecclesiam accedunt primum catechumeni fierent ac deinde veteris et impuri fermenti sordibus per Baptismum purgarentur. De his omnibus ego ad illum epistolam misi rogans atque obtestans, sed et charissimis, inquit, fratribus compresbyteris nostris Dionysio et Philemoni qui prius idem cum Stephano sentiebant, deque iisdem rebus ad me scripserant, scripsi.« Dionysium et Philemonem Stephano rebaptizantibus excommunicationem minitanti »suffragatores« fuisse testimonio Dionysii Alexand. refert etiam Nicephorus Callixtus [(1) 1Kb] : quanti autem ponderis sit Philemonis et praesertim Dionysii Romani pro Stephano suffragium satis ostendunt, quae SS. Patres ac praecipue S. Basilius [(2) 1Kb] et Athanasius [(3) 1Kb] pro celebranda Dionysii Romani [Col. 1300C] »fidei integritate, doctrina, eruditione, sapientia aliisque virtutibus« cumularent elogia, satis ostendunt quae Eusebius post Dionysium Alexandrinum de illo nobis tradidit lib. VII, hist. cap. 7, his verbis: »Hunc ipsum Dionysium Romanum eruditissimum (adhuc presbyterum) planeque admirandum virum fuisse testimonio Dionysii Alexandrini licet cognoscere;« ac tandem ex eo dignosci etiam potest, quod Petri cathedram post Xistum II occupare meruerit.

VII. Dionysius Alexandrinus ad Stephanum per litteras sequester accessit quidem »rogans atque obtestans« ut a ferenda excommunicationis sententia abstineret, ideoque ne quod ipsis interminatus fuerat, »sese nimirum ab illorum communione discessurum, [Col. 1300D] executioni demandaret. Fusas a Dionysio preces Stephani voluntati consonas fuisse constat ex Augustino, qui saepius testatur Stephanum cum Cypriano pacem et charitatem conservasse, et consequenter intra solas excommunicationis minas stetisse nec ulterius progressum fuisse [(4) 1Kb] . At intempestivas fuisse has Stephani minas nullatenus asserit Dionysius, et profecto si tales illas existimasset eadem libertate, qua ipsi significabat executioni non esse demandandas, ipsi pariter aperuisset immaturas ac [Col. 1301A] minus aequas fuisse, idque eo magis, quod si adversariis nostris credimus, rebaptizantibus ipse suffragabatur; immo justas aeque ac providas illas Stephani minas sibi visas esse satis indicat, cum solis precibus illarum executionem avertavere tentaverit.

VIII. Eusebius Caesariensis qui ex Dionysio perceperat et in sua Historia inseruerat Stephanum rebaptizantibus significasse »sese ab illorum communione discessurum,« recte scribit »gravissime ipsum tulisse,« aliquid a Cypriano, aliisque circa haereticorum Baptismum innovari. At nedum Stephanum aliquatenus reprehendat quod id »gravissime tulerit,« eam affert hujusce Stephani agendi rationis causam, quae illius aequitatem apprime demonstret. Stephanus enim juxta Eusebium id gravissime tulit, quia ratus fuerat [Col. 1301B] nil adversus antiquam Ecclesiae traditionem esse innovandum: »Cyprianus, inquit, l. VII Hist., c. 3, nonnisi per Baptismum ab errore prius emundatos admittendos esse censuit. Verum Stephanus nihil adversus traditionem quae jam inde ab ultimis temporibus obtinuerat innovandum ratus, gravissime id tulit.« Quid porro aequius ac sapientius novitatem antiquae Ecclesiae traditioni contrariam gravissime fere.

IX. Quid etiam de Stephano senserit S. Hieronymus percipitur ex suo adversus Luciferianos Dialogo, in quo non semel de exorta S. Stephanum inter et S. Cyprianum in causa Baptismi haereticorum concertatione meminit. Ibi ergo »Stephanum a Cypriano laceratum« fuisse scribit, at Cyprianum a Stephano minus bene habitum sicuti non censuit, ita [Col. 1301C] nec tradidit; immo Stephani constantiae ac zelo adscribit, quod irriti fuerint Cypriani pro mutanda antiqua Ecclesiae tradiditione conatus: Conatus est, inquit, beatus Cyprianus contritos lacus fugere ac bibere de aqua aliena, et idcirco haereticorum Baptisma reprobans ad Stephanum tunc Romanae urbis episcopum super hac re Africanam synodum direxit, sed conatus ejus frustra fuit.«

Atque adeo frustra rebaptizantes Stephanum rogarunt, ut juxta S. Doctorem suum errorem deposuerint et antiquato veteri novum emiserint decretum; pergit enim: »Denique illi episcopi (Africani) qui rebaptizandos haereticos cum eo (Cypriano) statuerant ad antiquam consuetudinem revoluti novum emisere decretum.« En quid lucrati sint Africani ad [Col. 1301D] Stephanum confugientes. An quaeso Stephani in Africanos agendi rationem vituperare potuisset Hieronymus, ex qua tantum Africani ac universa Ecclesia lucrum percepissent? Tandem concludit S. Doctor post verba modo citata »quid facimus? Ita et nobis majores nostri, et illis sui tradidere majores.« Ex quibus Hieronymi verbis, intelligis imitandum ab ipso Luciferianis proponi Stephani zelum ac studium in conservandis ac posteritati transmittendis, quae ipse a suis majoribus acceperat, ex quo rursus colligitur quam fuerit alienus S. Doctor ab illorum sententia, qui Stephani zelum traducunt, ut praecipitem, ac ad omnia devastanda unice idoneum.

X. Pro Cypriano defendendo ac excusando proniorem. [Col. 1302A] ac illustriorem Augustino neminem ostentat antiquitas, quot in eo fuerint Augustini conatus, qui zelus, qui ardor, quae facundia atque constantia, solus ignorat qui in ipsius scriptis hospes omnino sit; apprime noverat S. Doctor, qui ipse tradebat Stephanum Cypriano in causa Baptismatis haereticorum »praecepisse [(1) 1Kb] ac ipsum abstinendum putasse [(2) 1Kb] .« Legerat et Cypriani ad Pompeium epistolam, in qua Stephani praeceptum et excommunicationis minas acriter perstringebat, ac illud quidem seu intempestivum et incosideratum, istas vero seu minus aequas acrius exagitabat. Quare ergo Cypriano Stephani agendi rationem reprehendenti non assentitur. Quare Cypriani Stephano praecipienti inobsequentiam non excusat, quod intempestiva ac minus aequa in ipsum [Col. 1302B] fuerit Stephani agendi ratio? Totus minuendis ac elevandis Cypriani erratis vacabat Augustinus. Nihil novi dixisset hanc excusationem afferendo. Jam praeiverat ipse Cyprianus, qui eamdem attulerat. Quare ergo Cypriani judicium, quod tanti faciebat, hac in parte non sequitur? Si vera loqui et audire placet. Talem non censuit Augustinus, qualem existimabat Cyprianus Stephani agendi rationem, alioquin qui pro suscepta Cypriani defensione tot alia allegavit et excogitavit, illud profecto non omisisset, quod Cyprianus ipse pro suo resistendi jure non semel adduxerat.

Tantum abest ut Cypriani in Stephani agendi rationem quasi minus aequam ac moderatam querelis assentiri se posse crediderit Augustinus, ut eas non [Col. 1302C] posse nisi improbari significaverit, strenuissimus licet Cypriani defensor. Expendes enim Cypriani ad Pompeium epistolam, in qua et quidem sola Romani pontificis agendi rationem vellicabat Carthaginensis antistes, diserte pronuntiat ea omnia, quae Cyprianus eo loci contra Stephanum scripserat, non hominis pacati ac sereni, sed »irritati« fuisse verba, quae minus sui compos non sobrie ac graviter protulerit, sed »effuderit;« immo ita moderationi, aequitati ac charitati parum consona, ut talia fuerint, »quae non levis sed perniciosae dissensionis periculum habuerunt;« ideoque nullatenus ea excusare, nedum probare valens ea »praeterire melius esse« vir christiana charitate maxime praeditus pronuntiat: en Augustini verba: »Jam illa quae in Stephanum [Col. 1302D] irritatus effudit (Cyprianus) retractare nolo, quia et non opus est: eadem quippe ipsa dicuntur quae jam satis discussa sunt, et ea praeterire melius est, quae perniciosae dissensionis periculum habuerunt [(3) 1Kb] .« Hisce ne verbis Augustinus ostendit se Cypriano virilem Stephani agendi rationem carpenti suffragari? Ita ne significat S. Doctor illam sibi, sicuti Cypriano, intempestivam et minus aequam visam fuisse? quae autem Augustini verba exponimus, ea esse minime putes, quae ex aliis ejusdem S. Doctoris temperari possint. Id enim tantum loci, nec alibi, expendit expresse, [Col. 1303A] quae Cyprianus in Stephanum effutiit, ut ex eo Augustini mentem certo assequi possis et debeas. Qua vero fronte, ut obiter dicam, nuperi aliqui protulerint Augustinum praecipuam Cypriani sanctitatem in modo, quo adversus Stephanum sese gessit constituisse, viderint ipsi, nobisque patefaciant; quasi vero tot alia Cypriani praeclarissima gesta ad eximiam, quam apud Deum et homines obtinuit sanctitatem firmandam ac constituendam minime sufficerent. In expendendis sanctorum virtutibus, expendantur sanctorum testimonia; ad sanctos potissimum spectat sanctorum vera discernere merita, eorumque praeconia celebrare; sanctissimi igitur Cypriani merita ex sanctissimo pariter Augustino liceat dignoscere, nil aequius: at, quae in Cypriano non probavit, [Col. 1303B] sed potius velo charitatis et silentii obvolvenda censuit Augustinus, veridici dicamus ab ipso non adeo fuisse laudata, ut in illis praecipua Cypriani sanctitatis fundamina locaverit.

Ex Augustino rursus percipere lubet quae fuerit editi a Stephano praecepti aequitas, et an merito ipsi restiterit Cyprianus. Etsi Augustinus, ut modo videbamus, retractare se nolle ac praeterire melius esse profiteatur, quae Cyprianus in epistola ad Pompeium »irritatus« in Stephanum »effuderat,« quaedam tamen ex illa decerpere ac referre voluit, quae maxime apta erant ad probandam conditi a Stephano praecepti aequitatem, et culpandam Cypriani inobtemperantiam, in quo mirari satis non possumus Augustiniani vim ingenii ac mentis perspicaciam, [Col. 1303C] cui vel ipsa Cypriani documenta suffecerint ad demonstrandam ipsius resistentiae labem. Cum enim Cyprianus Stephani praeceptum aegre ferens in citata ad Pompeium epistola dixisset »Episcopum docibilem esse debere, et non tantum docere, sed et discere illum oportere,« haec Cypriani verba refert atque probat Augustinus [(1) 1Kb] , at alio sane quam Cyprianus spiritu et scopo, Cyprianus enim episcopum docibilem esse debere dicebat, ut ostenderet Stephanum praecipere tantum ac docere non debuisse, sed etiam discere ac aliorum rationibus docibilem sese praebere; Augustinus econtra illa Cypriani sententia utitur, ut ostendat non Stephanum Cypriani argumentis, sed Cyprianum Stephani praecepto docibilem esse debuisse, »quia, inquit, recitato illo Cypriani effato, [Col. 1303D] sicut multa erant quae doctus Cyprianus doceret, sic erat et aliquid quod Cyprianus docibilis disceret.« Quo ergo in negotio Cyprianus Stephanum, Augustinus Cyprianum docibilem voluit. Quid hoc significat nisi Cyprianum juxta Augustinum Stephano docenti et praecipienti docibilem esse debuisse, ex quo patet Stephani praeceptum aequissimum Augustino visum fuisse.

Cum autem Augustino potissimum insistant adversarii nostri, vitio nobis non dabitur si in ipsius mente exponenda paululum immoramur. Quot fuerint in excusando Cypriano S. Doctoris ambages, quot angustiae, [Col. 1304A] ostendunt diversae illae ac perplexae, quas pro ejus defensione adduxit rationes. Modo enim contendit dubitari posse an Cyprianus rebaptizandos haereticos esse senserit, ac saepius conatur etiam aliorum testimonio ipsius errorem dubium reddere [(1) 1Kb] . Modo contendit ipsum, si ita sensit, hunc errorem correxisse [(2) 1Kb] . Modo tradit Cyprianum si revera noluit Baptismum apud haereticos, ut Stephanus docebat agnoscere, id suae charitatis ubertate ac suae passionis falce purgasse [(3) 1Kb] : haec omnia quid aliud manifestant quam pontificii praecepti aequitatem? Si enim Stephanus praecipiendo aequitatis ac potestatis suae limites excessit, nec illi cedere debuisset Cyprianus, ut quid pro istius defensione indagandum Augustino fuisset, utrum correxisset suam sententiam nec ne? cum [Col. 1304B] illam revocare ac corrigere non teneretur? Praeterea Cyprianus in eo, juxta Augustinum, peccavit, quod »noluit agnoscere Baptismum apud haereticos:« peccatum enim fuisse quod charitatis ubertate ac falce passionis purgandum erat, nemo dubitat; at profecto in eo non peccasset Cyprianus, si Stephano praecipienti agnocendum esse Baptismum apud haereticos obtemperare non tenebatur; quam in rem quasdam recentiorum hallucinationes aperire non piget, nec inutile videtur. Alii contendunt nihil Cypriano in hac cum Stephano concertatione excidisse, quod aliqua reprehensione dignum Augustino visum fuerit, immo affirmant Cyprianum in modo quo sese gessit adversus Stephanum maxime ab Augustino commendari, quorum sententiam vel referre jam est refutare. Consultiores [Col. 1304C] alii duo in Cypriani agendi ratione distinguunt, quod nempe Stephano restiterit, et quod nonnulla in Stephanum effuderit, quae moderationem ac mansuetudinem christianam minus saperent. Id ultimum ab Augustino reprehendi asserunt, non vero primum. Pace istorum dixerim Augustini scripta vel satis non voluerunt, vel ipsa satis non attendere; inscite vel te profecto hallucinantur.

Enim vero S. Augustinus in Cypriano non solum ea reprehendit quae minus temperanter in Stephanum effudit, sed etiam quod ipse aliter ac Stephanus in hac quaestione senserit, quod noluerit, ut Stephanus praeceperat, Baptismum apud haereticos agnoscere, id etiam praeter ea, quae in Stephanum »irritatus effudit,« charitate et martyrio a Cypriano purgatum [Col. 1304D] affirmat Hipponensis episcopus. Attentae jam Augustino praebeantur aures: »Cyprianus, inquit in Ep. ad Vincentium Rogat. c. 10, aut non sensit omnino quod eum sensisse recitatis (apud haereticos non esse Baptismum) aut hoc postea correxit in regula veritatis, aut hunc quasi noevum sui candidissimi [Col. 1305A] pectoris cooperuit ubere charitatis.« Hic juxta Augustinum non quae in Stephanum »irritatus effudit,« sed quod aliter ac Stephanus circa haereticorum Baptisma sensit Cyprianus, illud est quod »ubere charitatis cooperuit.« Et lib. I de Bapt. cap. 18, »quod ergo, inquit, ille vir sanctus (Cyprianus) de Baptismo aliter sentiens quam se res habebat, quae postea pertractata et diligentissima consideratione firmata est, in catholica unitate permansit, et charitatis ubertate compensatum est et passionis falce purgatum:« Hoc juxta Augustinum charitatis ubertate compensavit. Hoc passionis falce purgavit Cyprianus, nimirum »quod aliter, quam se res,« ut Stephanus docebat; »haberet,« circa haereticorum Baptisma »sentiebat.« Praeterea cum Petilianus Donatista Cypriani [Col. 1305B] auctoritatem urgeret, qui haereticos ad Ecclesiam redeuntes sine Baptismo non esse recipiendos statuerat: »O quam, exclamabundus respondet Augustinus, detestandus est error hominum qui clarorum virorum quaedam non recte facta laudabiliter se imitari putant, a quorum virtutibus alieni sunt, sic enim et nonnulli Petro apostolo comparari se volunt, si Christum negaverint, si vero etiam Gentes judaizare coegerint vocitari germani ejus affectant: haec in illo tanto reprehensibilia fuerunt, sed tanta eminuit apostolica gratia ut continuo delerentur . . . . sic et in Martyre gloriosissimo Cypriano: Si apud haereticos, vel schismaticos datum Christi Baptismum nolebat agnoscere, tanta ejus merita usque ad triumphum martyrii consecuta sunt, ut et charitatis qua excellebat [Col. 1305C] luce, illa obumbratio fugaretur [(1) 1Kb] .« Vides ex Augustino in Cypriano hoc fuisse »reprehensibile,« quod »noluerit« quemadmodum ipsi praeceperat Stephanus »agnoscere« Baptismum Christi apud haereticos et schismaticos datum; haec juxta Augustinum ipsa fuit Cypriani quaedam »obumbratio« quae sub charitatis luce »fugari« debuit.

Tandem ne morosiores simus in percurrendis omnibus quae his respondent Augustini locis [(2) 1Kb] , unum et solum, jam citatis adhuc subnectimus petitum ex lib. II cont. Gaudentium donat. cap. 8: »Absit autem, inquit, ut quoniam beatissimus Cyprianus de Baptismo aliter sensit, quam veritas et antea consuetudine, et postea perspecta diligentius ratione monstravit, propterea quisquam nostrum qui hoc quod ille, non [Col. 1305D] sapimus ei se audeat anteponere. Caetera enim multa et magna ejus merita et animus praecipua charitate plenissimus, per quem cum collegis diversa sentientibus pacatissimus mansit, et in unitate Ecclesiae passio gloriosa, satis ostenderunt eum fuisse sarmentum in Christi radicem fructuosam, quod Pater etiam ab ista reprehensione purgaret . . . . ostendens etiam in ipsis fructuosis agricolam qui est in coelis aliquid invenire quod purget.« Quid clarius? Quid luculentius? Cyprianus, juxta Augustinum, de Baptismo [Col. 1306A] aliter sensit, quam veritas per os nempe Stephani consuetudine tunc monstrabat, at Pater coelestis propter ipsius praecipuam charitatem et passionem gloriosam ab »ista reprehensione« etiam purgavit. Reprehensibilis ergo etiam erat Cyprianus quod de Baptismo aliter sentiret ac Stephanus, non ergo tantum reprehensibilis erat Cyprianus juxta Augustinum quod quaedam in Stephanum minus moderata ac modesta effuderit, sed etiam quod aliter ab ipso de Baptismo sentiret, ac Stephano contra sentiente et praecipiente, censuerit nullum esse apud haereticos Baptisma.

Haec si pacati et attenti perpendissent isti recentiores illam numquam excogitassent, quae solos incautos vel inscitos decipere possit distinctionem, [Col. 1306B] qua nimirum volunt Cyprianum in eo quidem ab Augustino reprehendi, quod in Stephanum aliqua charitati ac moderationi Christianae minus consona effuderit, non autem in eo quod Stephano refragante ac contra praecipiente suam pertinaciter defenderit sententiam. Centies obtrudunt, inculcant urgentque Cyprianum suam constanter et immote sententiam propugnasse, licet Stephanus R. pontifex contra scripsisset et praecepisset, nec in eo ab Augustino umquam fuisse culpatum, quia Stephanus moderationis ac suae potestatis limites excessit, quia soli Ecclesiae judicio Cyprianus cedere tenebatur. Quid his ego? Sine clamore, sine strepitu, sine ostentatione, sed vere, simpliciter et breviter dico Cyprianum ad genuinam Augustini mentem in eo fuisse [Col. 1306C] »reprehensibilem« quod »aliter ac Stephanus sensit.« Quod »noluerit agnoscere« illud, quod Stephanus agnosci volebat; »Baptismum nimirum Christi etiam esse apud haereticos et schismaticos.« Id, inquam, in Cypriano reprehendit Augustinus, id »charitate« et quidem »uberi« compensatum ab ipso autumavit, id »falce martyrii purgatum« ab ipso pronuntiavit. Tale ergo non erat ad mentem Augustini Stephani R. pontificis praeceptum, cui Cyprianus sine culpa resistere potuerit. Suam ergo sententiam Cyprianus deponere ac aliter sentire debebat, ut culpandus non esset; non ergo tandem Stephanus juxta S. Augustinum vituperandus, quasi praecipiendo moderationis ac suae potestatis limites praetergressus fuerit, sed e contra arguendus Cyprianus, [Col. 1306D] qui aliter ab ipso sentire voluerit, illique resistere.

XI. Quam apposita, quam religiosa, quam aequa Vincentio Lirinensi optimo et antiquissimo Gallo visa fuerint Stephani in Cyprianum gesta, vel ex eo abunde dignoscitur, quod illa Stephani gesta referat, et adducat gravissimus auctor [(1) 1Kb] ad probandam hanc thesim initio capitis propositam: »Mos iste semper in Ecclesia viguit ut quo quis foret religiosior, eo promptius novellis adinventionibus contrairet.« Vorum disertius, ac luculentius ostendit his verbis. »In Epistola quae tunc ad Africam missa est, his verbis sanxit (Stephanus) nihil innovandum nisi quod [Col. 1307A] traditum est. Intelligebat etenim vir sanctus et prudens nihil aliud rationem pietatis admittere, nisi ut omnia quae fide a Patribus suscepta forent, eadem fide filiis consignarentur, nosque religionem non qua vellemus ducere, sed potius qua illa duceret sequi oportere; idque esse proprium Christianae modestiae et gravitatis non sua posteris tradere, sed a majoribus accepta servare . . . tunc beatae memoriae papa Stephanus, apostolicae Sedis antistes, cum caeteris quidem collegis suis, sed tamen prae caeteris restitit (rebaptizantibus) dignum, ut opinor, existimans, si reliquos omnes tantum fidei devotione vinceret, quantum loci auctoritate superabat: [(1) 1Kb] « Haec de Stephano toti Galliae insonabat piissimus ille ac eruditissimus Gallus Vincentius. Haec licet [Col. 1307B] Stephano in Cyprianum agenti perhonorifica Francorum nemini tunc nimia vel redundantia videbantur; immo quia veritati non minus, quam suae erga Petri successores innatae pietati consona libenter audiebat ac posteris tradebat universa Gallia, atque utinam haec etiam Launoio placuissent, tot profecto erroribus Vincentium Stephani gesta scribentem non onerasset, ipsique totam in hac re fidem minime detraxisset [(2) 1Kb] . Verum Stephano gloriosa nimis erant, quae Vincentius memorabat, hujusque in exponendis R. pontificum gestis stylus a Launoii stylo nimis diversus, ut apud Launoium expectatus ac gratiosus ille fore deberet, qui modestus, pacatus, Augustino covus Stephani praeceptum non zelo praecipiti, intempestivo ac impotenti, sed ipsius [Col. 1307C] »sanctitati prudentiae« nec non »laudabili« posteris eadem tradendi, quae a majoribus acceperat »studio,« ac demum Stephani »fidei« qua caeteros, ut et loci dignitate, superabat, ac »devotioni« adscribebat.

XII. Prodeat jam nunc insignis et percelebris saeculi sexti episcopus, qui suspectus videri non possit: sive contra Cyprianum pronuntiet, ut pote Afer, et Cypriani amantissimus, sive pro S. Stephano pontifice Romano, quippe qui schismaticus, Facundus nempe Hermianensis. Hic autem Cyprianum a Stephano fuisse culpatum, et quidem intentata excommunicatione sciebat et tradebat [(3) 1Kb] . Stephano pariter Cyprianum restitisse ac calamum in epistola ad Pompeium in illum strinxisse refert [(4) 1Kb] ; a Facundo igitur totius [Col. 1307D] rei gestae perito discamus, an jure vel injuria Cyprianus ita fuerit a Stephano culpatus, et consequenter an merito ipsi restiterit. Ab ipso perdiscamus etiam, num Cyprianum Stephanus, vel Stephanum Cyprianus injuriose tractaverit: »Cyprianus,« inquit breviter, sed aperte »injuriose tractans beatum Stephanum, a quo fuerat jure culpatus.« Haec in defensione trium capitulorum lib. X, cap. 3, versus medium Africanus antistes, qui libro contra Mocianum, [Col. 1308A] ut supra vidimus [(1) 1Kb] , affirmabat Stephani sententiam etiam »de rebaptizantibus non ferendis« Ecclesiae universae fuisse probatam a quo profecto Ecclesiae judicio, cui tota suffragatur antiquitas cordatus recedere noluit, ne Christianorum omnium indignationem et offensionem incurreret, quod unus inter veteres et omnium primus Stephani agendi rationem improbare ac in Stephanum insurgere non erubuisset.

XIII. Quae Cypriano in causa Baptismatis contigere, obiter commemorandi nonnulla fuit viro litteris et sanctitate clarissimo venerabili Bedae occasio; pauca vero, quae de hac concertatione nobis etiam tradit eruditus scriptor, sicuti Stephani zelo ac prudentiae nullatenus officiunt, ita etiam illius agendi rationis [Col. 1308B] aequitatem non obscure significant. Scribit enim Cyprianum et suum errorem »correxisse et ad universalem sanctae Ecclesiae normam reductum fuisse.« Qua vero ope, quove praesidio Cyprianus ad universalem Ecclesiae normam reductus fuerit, explicat vir eruditus, »spiritualium« nempe »virorum institutione;« sub nomine autem illorum »spiritualium virorum,« quorum »institutione« Cyprianus illud sit assecutus Stephanum aliosque Cypriani adversarios a Beda designari perspicuum est. Quid amplius ad ostendendam Stephani in Cyprianum agendi rationis prudentiam ac aequitatem? Prudentem, aequamve quis neget illam agendi rationem, cui tam utilis tam gloriosus debeatur fructus ac exitus? quae Cyprianum ad universalem Ecclesiae normam reducere [Col. 1308C] valuerit. En pii scriptoris verba ex libro variarum quaestionum quaest. 5, decerpta: »Si bona quae nostis per charitatem operamini, tribuet vobis divina gratia, ut si quid aliter quam decet sapitis et hoc aliquando intelligatis, sicut B. Cypriano contigisse perspicuum est, qui cum suis coepiscopis qui erant in Africa rebaptizandos esse haereticos contra morem Ecclesiae statuit, sed quia in suo sensu, qui sibi rectus videbatur bonis abundare operibus studuit, mox corrigi meruit; atque ad universalem sanctae Ecclesiae normam spiritualium virorum institutione reduci.«

XIV. Quid dicam de Georgio Tarasii Patriarchae Constantinop. Syncello? Quid de Nicephoro Callixto? Referunt ambo Stephanum Cypriano restitisse; nec ignorabant modum quo restitit, praecipiendo scilicet [Col. 1308D] atque gravissimas poenas intentando, id etiam expresse tradit Nicephorus [(2) 1Kb] ; at neuter Stephanum carpit, neuter ullatenus reprehendit, sed ambo Eusebium Caesariensem secuti eam Stephani agendi rationis causam adducunt, quae illam non nisi aequam efficiant ac exhibere valeant. Ita enim erga Cyprianum se gessit Sanctus Pontifex juxta laudatos scriptores, quia nil »novi,« nil quod »antiquae Ecclesiae conconsuetudini adversaretur in eam introduci volebat« et curabat [(3) 1Kb] .

[Col. 1309A] XV. Apposita, aequa ac opportuna Stephani in rebaptizantes gesta adeo judicarunt veteres, ut vel ipsis rebaptizantibus, si non illico, animis ardore disputationis abreptis, saltem non multo post, sedatis jam ac serenis probata fuisse nobis significent, et quidem sic probata, ut suum errorem etiam revocaverint. De S. Cypriano id credi vult S. Augustinus, licet id litteris mandatum se non invenisse fateatur. »Cyprianus« inquit in epist. ad Vincent. Rogat. 93, cap, 10, »autem sensisse aliter de Baptismo, quam forma et consuetudo habebat Ecclesiae non in canonicis, sed in suis et concilii litteris invenitur; correxisse autem istam sententiam non invenitur, non incongruenter tamen de tali viro existimandum est, quod correxerit et fortasse supressum sit ab eis qui [Col. 1309B] hoc errore nimium delectati sunt, et tanto velut patrocinio carere noluerunt.« Augustinus hoc quidem in loco dicit tantummodo »non incongruenter« de Cypriano existimandum esse, quod suam correxerit sententiam; at lib. II de Baptismo contra Donatist. cap. 5, tam certum asserit Cyprianum suam revocasse sententiam, quam certum est tanti meriti fuisse virum; hinc enim considerans S. Doctor Cyprianum Stephano restitisse, illinc magna contemplatus Cypriani merita, quibus non parum offecisset ipsius in errore pertinacia; cum in Cypriani litteris hujusce opinionis correctionem ac emendationem non invenisset, asseveranter pronuntiat, quod si hanc correctionem litterae tacerent, ipsius tamen merita testarentur, ac dubiam esse non sinerent: »quomodo, [Col. 1309C] inquit, accipere potuerit Cyprianus veritatem contra id quod sentiebat inventam, et si litterae tacent, merita clamant, si Epistola non invenitur, corona testatur,«

Augustino concinit S. Hieronymus, qui expressis verbis affirmat Africanos episcopos suam de rebaptizandis Haereticis sententiam novo decreto revocasse. »Illi ipsi episcopi, inquit, qui rebaptizandos haereticos cum Cypriano statuerant ad antiquam consuetudinem revoluti novum emisere decretum.« [(1) 1Kb] Orientales pariter rebaptizationi faventes suum rescidisse judicium, tradit Augustinus, et vel ipsi agnoscebant Donatistae: »Majores autem vestri« inquit S. Doctor lib. III contra Cresconium, cap. 2. »quibus tale testimonium perhibuisti, quod ab Orientalibus propterea communione discreti sunt, quia illi suum [Col. 1309D] judicium resciderunt, quo eis placuerat de illa Baptismi quaetione Cyprianus atque illi Africano concilio consentire oportere,« et paulo post, ipsum alloquens Cresconium donati tam: »Vestri majores qui se ab Orientalium communione, quod de hac re (Baptismo haereticorum) diversa senserint diviserunt« Et cap. 3: »Cur non potius etiam ipsos paucos Orientales suum judicium correxisse dicamus, non ut tu loqueris rescidisse; sicut enim laudabile est a vera sententia non moveri, ita culpabile persistere in falsa.« Cyprianum a sua sententia discessisse aperte tradebat octavo saeculo v. Beda his verbis: »Cyprianus qui cum [Col. 1310A] suis coepiscopis qui erant in Africa rebaptizandos esse haeretieos contra morem Ecclesiae statuit mox corrigi meruit, atque ad universalem sanctae Ecclesiae normam spiritualium virorum institutione reduci.« De rebaptizantium recipiscentia ita veteres laudati, quibus nullum refragari in antiquitate tota reperies: jam vero si Stephanus Rom. pontifex suam in hoc negotio auctoritatem non interposuisset, si tantum non prae se tulisset vigorem apostolicum, nisi se tamquam murum aereum rebaptizantibus opposuisset, adeone facile suam, quam tanto ardore propugnabant sententiam revocassent Africani simul et Orientales antistites? Quis hic digitum Dei non agnoscat, qui Stephani aliorumque ipsi adhaerentium episcoporum zelum ac constantiam tam uberi fructu cumulare [Col. 1310B] voluerit? Illudne credes intempestivum, quod tam fuerit efficax studium? Iniquo ac intempestivo zelo itane dociles se praebuissent, qui eo gravabantur? Vel hinc Stephani actorum dignosce aequitatem.

XVI. At tandem quod unum infrunita recentiorum illorum, qui sanctissimi pontificis memoriam dilacerare non desinunt, ora penitus contundere, ac iniquam audaciam reprimere sufficeret; ipsi auscultentur infensissimi S. Stephani hostes, ipsos dico Donatistas. De aequa vel iniqua Stephani vel Cypriani agendi ratione sint judices. Nemo nescit Donatistis nil fuisse charius quam Cyprianum, nihil familiarius, quam opera Cypriani, ac potissimum ea quae pro sua de rebaptizandis haereticis opinione firmanda elucubraverat. Haec assidue Catholicis occinebant; [Col. 1310C] in Catholicos urgebant, Legerat haec, ac triverat illorum coriphaeus Petilianus, haec inquam Cypriani opera perlegerat, in quibus Stephano praecipienti ac rebaptizantibus excommunicationem minitanti vitia non pauca Cyprianus exprobrabat. Neque tamen his omnibus ita moveri potuit Petilianus, quin ultro ac palam, contra rem suam, contra ipsam S. Cypriani, cujus in Stephanum dicta, ut meras proinde calumnias arguebat, auctoritatem, Stephanum »episcopatum illibatum gessisse« absolute profiteretur. Haec Petiliani Cirtensis in Numidia Donatistarum Episcopi tam Stephano gloriosa confessio eruitur ex his S. Augustini verbis lib. de unico Baptismo contra Petilianum, c. 14: »Sed volo mihi solvat iste (Petilianus) quaestionem, quandoquidem cum Romanae [Col. 1310D] Ecclesiae per ordinem commemorat episcopos, inter eos commemoravit et Stephanum, quos episcopatum illibatum gessisse confessus est.« Quid ad Stephani gloriam tum in aliis quae fecit omnibus, tum in hoc praecipue negotio commendandam excellentius, quam ipsorum de ejus integritate Donatistarum testimonium. Enimvero veritatem hanc non modo apertam sed et violentam fuisse oportet, quando eam nec hostes quidem infensissimi dissimulare potuerunt. Et hodie non pudet scriptores quosdam, qui se Catholicos haberi volunt Cypriani Firmilianique litteris ad sanctissimi hujus pontificis memoriam, vel ipsis olim Donatistis undequaque illibatam commaculandam prorsus a proscindendam abuti.

[Col. 1311A] XVII. Plures Stephani vindices non suppeditat antiquitas, quia plures non exhibet, qui de famosa illa Cyprianum inter et Stephanum exorta contentione vel ex professo disseruerint, vel per transennam meminerint; at fallor, nisi laudati hactenus scriptores abunde sufficiant ad propositam Stephani causam non solum a calumniis vindicandam, sed insignibus etiam decorandam elogiis. Ecquis enim dubitet sanae mentis id a Stephano contra Cyprianum aliosque rebaptizantes recte factum fuisse, quod, sicuti veterum nemo improbavit, tot SS. Patres, nobilesque tam doctrina quam antiquitate scriptores, immo vel ipsi infensissimi Stephani hostes in eo commendarunt? Quis judicio tam gravi, tam valido non acquiescat, ac in tantae auctoritatis lectulo quasi fessus non [Col. 1311B] accumbat?

Post haec veterum testimonia anne adhuc inquirendum, an examinandum, utrum recta vel iniqua, opportuna vel intempestiva, prudens vel inconsulta fuerit Stephani contra rebaptizantes agendi ratio? At si minus recta nobis appareant Stephani acta, nostrum hoc qualecumque examen ac judicium numquid veterum omnium judicio et examine accuratius ac gravius existimabitur? Numquid tot SS. Patres, totque venerandi Scriptores praejudiciis abrepti vel decepti vel minus veridici credentur, nos vero oculatiores, aequiores, atque his omnibus mentis, vel cordis infirmitatibus ita liberi ac immunes, ut quam ipsi assequi non valuerunt veritatem, pandere ac ostendere nobis tandem fuerit reservatum? Id ne, [Col. 1311C] quaeso, cordatis suadebitur? Quam vana, quam stulta nostra esset fiducia, si praeposteris inquisitionibus efficere tandem speraremus, ut posthabito veterum judicio, nobis assentiatur nostraque amplectatur aequus rerum aestimator? Scio quidem ac quotidiana docet experientia hesternis quibusdam hominibus suos magis arridere foetus, suaque inventa, quam trita et pervulgata veterum testimonia, suisque potius quam illorum placitis indulgere.

Quid ergo? Stephani gesta suo illi subjiciant examini per me licet, illorumque aequitatem vel injustitiam non ex veterum judicio, sed ex suis animadversionibus stabiliant, nil veterum omnium, qui de Cypriani et Stephani dissidio scripsere testimoniis, totum suis dent disquisitionibus, non intercedo; at quaeso, non illibenter ferant me, cui tanta in excogitando mentis perspicacia concessa non fuit, sicuti nec tanta in judiciis ferendis ingenii maturitas, ex veterum testimoniis vetera dignoscere, veterumque judiciis mea componere. Mihi concedant tenuitatis meae conscio, nec veterum judicia reformare, aut saniora proferre valenti, pro Religione ducere, ubi de veterum gestis agitur, probatis me stare veterum [Col. 1312A] monumentis, illorumque a me indui sensus; dicam nude quod sentio, Haec via ad recte dignoscenda et aestimanda veterum gesta tutior graviorque mihi semper visa fuit.

Post longum itaque laboriosumque Stephani gestorum a Neotericis nostris habitum examen, prodeat Stephanus ac ab ipsis divulgetur, superbus, contumeliosus, scatens injuriis, fastum tumide ac dominatum affectans, immanis, tyrannus, quietis perturbator, ac ecclesiarum opressor, uno verbo iis omnibus oneratus flagitiis ac criminibus quae Stephano ab ipsis impacta referebamus. [(1) 1Kb] Mihi, cui recondita tot arcana degetere datum non est, plusque sapere, quam veteres nolenti, ac quod illi retulere, pandere gestienti, aliter ab istis censoribus de Stephano, si [Col. 1312B] non cogitare (illorum enim corda rimari non valeo) certe loqui necesse est. Novis igitur istis, sed non a charitate suppeditatis indumentis Stephano detractis, sub veteranis, sed suis, utpote si non aliunde, tot retro saeculorum praescriptione acquisitis, per me appareat vestibus, quae ipsum exhibeant religiosum et prudentem [(2) 1Kb] in causa Baptismatis haereticorum Ecclesiae traditionis assertorem et vindicem, [(3) 1Kb] qui pro singulari filiis ea consignandi quae a Patribus acceperat studio [(4) 1Kb] gravissime tulerit aliquid contra antiquam Ecclesiae traditionem innovari; [(5) 1Kb] ac nova inventa sectantibus, [(6) 1Kb] qua pollebat Christiana modestia et gravitate restiterit [(7) 1Kb] , ipsoque jure culpaverit [(8) 1Kb] , reliquos omnes tantum fidei devotione in eo vincens quantum loci auctoritate superabat [(9) 1Kb] , [Col. 1312C] qui ab errantibus injuriose tractatus [(10) 1Kb] ac laceratus [(11) 1Kb] omnia bono pacis, quae vicit in ipsius corde [(12) 1Kb] , omnia bono unitatis, quam servare studebat [(13) 1Kb] vir magnus et Pater magna charitate praeditus [(14) 1Kb] sollicita pietate toleraverit [(15) 1Kb] , et haec sufficiant pro vindicanda S. Stephani Rom. Pontificis contra rebaptizantes agendi ratione.



DISSERTATIONIS PARS PRIMA.
[Col. 1313]

[Col. 1313A] ARGUMENTUM.---Quod ex S. Cypriani facto, adversus supremam et irreformabilem in definiendis fidei controversiis Romani pontificis auctoritatem extunditur et urgetur argumentum, vacuum a sapientissimis Galliae theologis et inane conficitur, ac penitus evertitur.

Quaecumque fuerit ac jactitetur S. Cypriani in causa Baptismatis haereticorum in Stephanum disserendi et agendi ratio, nil inde contra supremam et infallibilem Romani pontificis in definiendis fidei controversis auctoritatem colligi potest, si agitatam tunc temporis de rebaptizandis haereticis quaestionem non fidei, sed merae disciplinae rem esse censuit Carthaginensis antistes. Id constat apud omnes atque evidentissimum est, qui enim praescriptum a Romano [Col. 1313B] pontifice aliquod disciplinae caput amplecti recusat, non propterea Romanum pontificem in definiendis fidei controversiis errori obnoxium esse putat, sic plura disciplinae capita in Tridentino concilio sancita Gallia minime recepit, quae tamen infallibilem in fidei causis auctoritatem Tridentinae synodo adimere numquam profecto cogitavit. Porro sapientissimi Galliae theologi caeterorum pontificiae inerrantiae vindicum semitam ingressi palam agnoscunt et unanimi concentu tradunt totam illam de rebaptizandis haereticis controversiam S. Cypriano visam fuisse rem non fidei, sed merae disciplinae, qua sane doctrina nil validius ad subvertendum quod ex Cypriani facto neoterici adversus pontificiam inerrantiam intorquent argumentum.

[Col. 1313C] Praeterea tam decretoria responsione nondum contenti, ut suo tuendae veritatis et pontificiae auctoritatis studio magis ac magis facerent satis, ulterius progrediuntur sapientissimi Galliae doctores, atque ostendunt istud Cypriani exemplum non magis urgeri posse ad inficiandam Romani pontificis, quam Ecclesiae universalis inerrantiam. Enim vero pro certo tenent ac docent S. Cyprianum probe novisse quam Stephanus Romanus pontifex vindicabat consuetudinem, universalis Ecclesiae fuisse consuetudinem ex quo manifestissime sequitur quod si Cyprianus Stephanum illam haereticos absque novo Baptismo recipiendi consuetudinem asserentem in fide errare, vel errori obnoxium judicavit, ut volunt Neoterici, in fide pariter errare, vel errori obnoxiam censuit Ecclesiam [Col. 1313D] universam, quam sciebat pro eadem Stephani consuetudine militare; unde vides hoc Neotericorum argumento aeque impetitum iri Romani pontificis et Ecclesiae universalis infallibilitatem. Haud me latet caeterarum nationum theologos pontificiae [Col. 1314A] inerrantiae cultores misero huic Neotericorum argumento omni ex parte nutanti ac vacillanti, pluribus et quidem solidis responsionibus occurrisse; at meo quidem judicio nemo potentius, nemo validius, quam Galliae doctores, dum haec duo apertissime docent, ut totidem capitibus probandum aggredimur, 1o nempe S. Cyprianum agitatam tunc temporis de rebaptizandis haereticis quaestionem, non ad fidei, sed ad merae disciplinae caput revocasse; 2o S. Cyprianum probe novisse, quam Stephanus Romanus pontifex vindicabat consuetudinem, universalis Ecclesiae fuisse consuetudinem.



CAPUT PRIMUM. JUXTA UNIVERSALEM GALLIAE THEOLOGORUM AC SCRIPTORUM DOCTRINAM S. CYPRIANUS AGITATAM AEVO SUO DE REBAPTIZANDIS HAERETICIS QUAESTIONEM, NON AD FIDEM, SED AD MERAM DISCIPLINAM PERTINERE JUDICABAT.
[Col. 1314B]

Eminentissimus cardinalis de Bissi, episcopus Meldensis, in suo documento pastorali an. 1728, haec habet part. II, »juxta sententiam plurium eruditorum theologorum quaestio de Baptismo haereticorum S. Cypriani tempore judicabatur ad disciplinam potius quam ad fidem pertinere. Enimvero, S. Cyprianus saepius asserit quemlibet episcopum plenam habere diversum in hoc negotio agendi facultatem; itane loqui potuisset de quaestione quam censuisset ad fidem pertinere? Quemadmodum autem certum est peculiarem disciplinam a qualibet ecclesia nationali ita retineri posse, [Col. 1314C] ut ad eam mutandam a Romano pontifice obligari non possit, S. Cyprianus et episcopi Africani poterant, salva obedientia Sedi apostolicae debita, illius decreto non obtemperare [(1) 1Kb] :« Et in docum. pastor. an. 1725. »Quotidie, inquit, propugnatur in scholis catholicis de una Cyprianum inter et Stephanum disciplina fuisse disputatum. [(2) 1Kb] «

Illustrissimus Languet, alias Suessionensis antistes, nunc Senonensis archiepiscopus in tertia ad episcop. Bononiensem epistola, data die 25 maii an. 1722 »S. Cyprianus suam de Baptismo haereticorum cum Romana Sede concertationem ut punctum merae disciplinae habebat, quod fidem nullatenus spectabat; de hoc conveniunt eruditi post divum Hieronymum.« Idem repetit in altera epistola ad episcopum Antissiodor., [Col. 1314D] scripta die 25 decembris 1722, num. 27. Item [Col. 1315A] in pastor documento varias circa Emin. de Noailles Instructionem observationes continente, an 1719, p. 95 et 96.

Illustrissimus de Saleon, episcopus Ruthenensis. in docum. pastor. super auctoritate decisionum Ecclesiae: »S. Cyprianus, inquit, hanc de Baptismo haereticorum controversiam ad fidem pertinere non censuit.« Thesim hanc variis deinde firmat argumentis; »non modo S. Cyprianus,« pergit eruditus antistes,« atque Firmilianus, sed etiam Arelatense concilium illam de rebaptizandis haereticis controversiam ut punctum disciplinae habuerunt.«

Ludovicus Thomassinus . . . (ejus habes dissert. sup. col.).

Ludovicus Dupin. in sua Biblioth. ecclesiast. »Cyprianus, [Col. 1315B] inquit, Stephanum in sua epistola hortabatur, ut hanc (de rebaptis. haeretic.) disciplinam amplecteretur.« Et pag. 469: »Firmilianus confirmat disciplinam quam S. Cyprianus propugnabat . . .«

Launoius in sua ad Bevilaquam epistola, num. 15: »Becanus,« inquit, pag. 827, »post Bellarminum, ut adulatrici curiae faveat, opinionis novae subsidio dicit; Cyprianus non est habitus haereticus, quasi quae ad variam tradendi Baptismatis rationem pertinent, haereseos materia foret;« et p. 828: »Interim ego tantum pronuntio rem istam (rebaptizationis quaestionem) non esse fidei, sed disciplinae quae suas in Ecclesia vices habuit.«

Antonius Pagius, doctor Sorbonicus, in sua Critica [Col. 1315C] Baron. »Dogma,« inquit tom. I, pag. 200, »de rebaptizandis haereticis, quod episcopi Africani tuebantur, habebatur ab illis tamquam ad oeconomiam dumtaxat et disciplinam, non vero ad fidem pertineret, quod patet ex epistola Cypriani et Synodi Africanae ad Stephanum Romanum pontificem . . . Controversiam itaque de haereticorum Baptismate ad fidem non spectare Cyprianus ejusque collegae censebant.«

Gaspar Juenin, Oratorii Gallicani presbyter in suo historico et dogmat. de Sacramentis commentario sic loquitur: »Africani et Orientales causam de Baptismate ad meram disciplinam, non autem ad fidem aut ad mores pertinere judicarunt . . . Quod autem laudati episcopi tum in Africa tum in Oriente quaestionem de Baptismo ad meram disciplinam referrent, ex multis [Col. 1315D] capitibus evincitur. Firmilianus, salvo unitatis vinculo, ea in causa dissentiri posse perspicue affirmat . . . Cyprianus idem in Africa sensit« etc. [(1) 1Kb] .

Feu doctor et pastor Parisiensis in suo de Legibus tractatu: »Respondeo, inquit, de variis consuetudinibus non esse disceptandum, saltem acriter et cum pacis catholicae periculo, ut docet August. Epist. 118, ad Januarium,« quod neque contra fidem neque contra bonos mores injungitur, est indifferenter habendum; »in eadem versati fuerant sententia SS. Cyprianus [Col. 1316A] et Firmilianus in epist. LXXI et LXXII; tradit quippe S. Cyprianus cuilibet liberum esse sentire quod Deus suaserit, nec quemquam, ob sententiam diversam, abscindendum esse a communione ecclesiastica, ideoque tractatum de Poenitentiae (legendum Patientiae) bono composuit, ut a fratribus qui dissiderent secedendum non esse ostenderet. Sanctus quoque Firmilianus eadem ad S. Cyprianum scribit et usu tunc temporis recepto confirmat: Multa, inquit, pro locorum et nominum diversitate variantur, neque propter hoc ab Ecclesiae catholicae pace atque unitate aliquando discessum est . . . «

Theologicae institutiones, jussu illustriss. episcopi Gietaviensis editae, haec habent in tractatu de Sacramentis: »Nota nec S. Cyprianum nec episcopos ipsi [Col. 1316B] adhaerentes haereticis annumerandos, quia ejusmodi quaestio de haereticorum Baptismo censebatur tunc ad disciplinam, non autem ad fidem pertinere« [(1) 1Kb] .

Natalis Alexander in Ecclesiast. saecul. III, Historiam, hanc ex professo probat propositionem: »S. Cyprianus et Africani episcopi non existimaverunt dogma de rebaptizandis haereticis quod tuebantur ad fidem pertinere« [(2) 1Kb] ; allatisque pluribus ad hujus probationem momentis sic concludit: »Si rebaptizationem haereticorum fidei rem esse existimasset S. Cyprianus, anathema dixisset eis qui contrariam sententiam tuebantur, neque cum eis communicasset; nefas enim censebat communione jungi cum haereticis. Quaestionem igitur illam ad finem pertinere non existimavit, sed ad Aeconomiam dumtaxat et disciplinam ecclesiasticam.«

[Col. 1316C] Auctor tractatus gallice inscripti: Traité du Schisme, sic loquitur pag. 45: »In dissidio S. Cypriani et S. Stephani unice agebatur de puncto aliquo disciplinae, non vero fidei.«

Auctor operis cui titulus: Traité sur l'obéissance due aux bulles dogmatiques émanées du saint-siége, »Omnes,« inquit, pag. 91, fatentur auctores negotium de rebaptis. haeret. ut punctum disciplinae dumtaxat Cypriani tempore habitum fuisse.«

Ignatius Amat de Graveson, doctor Sorbonicus, in sua Historia ecclesiastica: »Excusari possunt,« inquit, »Cyprianus, Firmilianus aliique Orientales, qui morem rebaptizandi haereticos post Stephani decretum [Col. 1316D] sectati sunt, quia existimarunt morem istum ad fidem minime pertinere, sed ad aeconomiam dumtaxat et disciplinam ecclesiasticam [(3) 1Kb] .

Auctor operis gallice inscripti: Théorie et pratique des Sacrements, in trac. de Baptismo, c. 4, § 2: »Quaeris,« inquit, »utrum qui antiqui Patres Baptismum ab haereticis collatum invalidum esse censuerunt, id spectaverint tamquam punctum quod fidem spectaret; respondemus veteres illos Patres rem illam ad meram disciplinam revocasse, quae pro temporum et locorum [Col. 1317A] varietate diversa esse poterat; ita Firmilianus, qui, etc.: ita S. Cyprianus.

Auctor dissertationis gallicae contra appellationem a constitutione Unigenitus ad futurum concilium sic loquitur: »SS. Stephanus et Cyprianus hanc de Baptismo haereticorum quaestionem ad meram disciplinam revocabant.« Et paulo post: »Cypriani adversus Stephanum resistentia aliter excusari non potest, quam quia causa de Baptismo haereticorum utrinque agitabatur ut quaestio praxis ac purae disciplinae.«

Petitdidier, abbas Sancti Petri Senonensis, in suo de Infallibilitate pontificia, gallico tractatu, cap. 6: »Hoc itaque,« inquit, »constanter et certissime tenendum est, quaestionem de Baptismate haereticorum Cypriano visam fuisse punctum merae disciplinae.«

[Col. 1317B] Petrus Constant, monachus Benedit. congreg. S. Mauri, in suo de Epistolis Romanorum pontificum opere haec habet: »Ne igitur majores suos ac totam pene Ecclesiam damnare Cyprianus videretur, episcoporum unicuique permisit sentire vel agere quod melius judicaret; ideoque istam quaestionem (de baptis. haeret.) ad meram disciplinam pertinere existimavit« [(1) 1Kb] .

De Reveroni, licenciatus Sorbonicus, in sua dissertatione dogmatica de Dissidio inter SS. Stephanum et Cyprianum haec habet cap. 1: »Cyprianus rebaptizationem adscripsit disciplinae nudae, haec sententia pro qua stamus probatur multis.«

Turnellius doctor et professor Sorbonicus, in suo de Sacramentis tractatu, sic loquitur: »Hanc de Baptismo [Col. 1317C] haereticorum causam Stephano quidem ad dogma fidei pertinere visam fuisse, ut mox ostendemus, non vero Cypriano, Firmiliano et aliis.« Et pag. 435: »Stephano igitur reluctatus est Cyprianus, quare? Quia, Africanae libertatis plus aequo amans ac studiosus, aliunde vero propter intentatam a Stephano excommunicationis poenam subinfensus, negabat Romanum pontificem jus habere in rebus disciplinae, qualem putabat esse quaestionem de Baptismo ab haereticis collato, caeteras Ecclesias ad suam sententiam et praxim adigendi? longius profecto quam par sit progressus S. Martyr, omnes subordinationis ac juridictionis ecclesiasticae leges subvertere videtur, neque aliter excusari potest, quam si verba ipsius ad unam de disciplina quaestionem restringantur . . . «

[Col. 1317D] Antonius Boucat, Parisiensis theologus, in suo de Sacramentis tractatu: »Hanc,« inquit pag. 371, »de rebaptizandis haereticis controversiam tertio saeculo et quarto etiam inchoante, de mera exstitisse disciplina non uno probatur argumento: 1. Quidem eo quod SS. Cyprianus et Firmilianus unitatem cum S. pontifice semper servaverint,« etc. Et sic concludit pag. 373. »Sequitur ex his nec Cyprianum et Firmilianum peccasse, cum in hoc tantummodo disciplinam quam putabant genuinam defenderent« . . .

Qui vulgo apud Gallos appellatur Petit Tournelli, seu latine Turnellius contractus, in tractatu de Sacramentis: [Col. 1318A] »Totam hanc, inquit, controversiam (de bapt. haeret.) pertinere ad disciplinam, in qua cuique liberum est sentire ac facere quod vellet, existimabat Cyprianus;« idque [(1) 1Kb] multis probat argumentis pag. 137 et seqq.

Jacobus Hyacintus Serri, doctor Sorbonicus in sua de Romano Pontifice falli et fallere nescio dissertatione, edita an. 1734, cap. 8, pag. 52: »Reponimus,« inquit, »divum Cyprianum caeterosque episcopos Africanos existimasse quaestionem de rebaptis. haereticis ad meram disciplinam spectare, nequa quam ad fidem; ideoque nil mirum si decreto Stephani primi R. P. obstiterint Africani, quod nempe putarint Ecclesias toto orbe diffusas non omnino teneri ad Ecclesiae Romanae disciplinam in omnibus amplectendam, [Col. 1318B] etsi ad ejus fidem communiter amplectendam tenerentur.«

His adstipulari merito censendi sunt qui nitide testantur Cyprianum suae opinionis originem non a Christo, non ab Apostolis, sed ab Agrippino praedecessore suo repetiisse, ex hoc enim necessario sequitur Cyprianum non fidei, sed merae disciplinae suam opinionem retulisse, nisi velint (quod de scriptoribus mox citandis nemo suspicabitur) tanta Cyprianum ignorantia laborasse, ut ad fidem aliquatenus pertinere crediderit, quod ab Aggrippino ortum habere censebat ii vero sunt.

Isambertus, doctor et professor Sorbonicus, ad quaestionem 64, ubi de sacramentis [(2) 1Kb] : »Agrippinus,« inquit, »praedecessor S. Cypriani in episcopatu [Col. 1318C] primus censuit Baptismum collatum ab haereticis esse nullum: sic S. Augustinus refert lib. II, cont. Donat. cap. 7, ex ipsomet S. Cypriano ep. ad Quintum et epist. ad Jubaian . . . . . Cyprianus in epistola citata ad Jubaian. dicit se rem non quidem ita repentinam, sed tamen ab Agrippino uno ex suis praedecessoribus institutam facere . . . . deinde tam in illa epistola quam in concilio LXXXVII episcoporum ait rationem et veritatem esse praeponendam consuetudini; ergo supponit traditionem fuisse contrariam suae opipinioni.«

Claudius Frassen, doctor Sorbonicus, in tractatu de Sacramentis [(3) 1Kb] : »Agrippinus,« inquit, »primus omnium censuit ac definiit nullum esse Baptismum haereticorum . . . . si enim alius antiquior dogma istud [Col. 1318D] tradidisset, baud dubie laudaretur a S. Cypriano.«

Tillemontius Hist. Eccl.: »S. Cyprianus,« inquit, »satis aperte fatetur se antiquam non sequi consuetudinem in recipiendis ab haereticis baptizatis [(4) 1Kb] . Et infra: »S. Cyprianus et Augustinus Agrippino tribuunt rebaptizationis originem.«

Fleuriacus in sua Historia Ecclesiastica: »S. Cyprianus,« inquit, »ostendit in suo de Unitate Ecclesiae tractatu ab Agrippino, qui primus antiquam mutaverat [Col. 1319A] consuetudinem, suam de rebapt. haereticis opinionem accepisse.«

Baillet, de Vitis sanctorum, ad diem 16, decembris pag. 188: »S. Cyprianus,« inquit, »suae opinionis adinventor non fuit, sed, ut ipse fatetur in suo de Ecclesiae Unitate tractatu, eam accepit ab Agrippino, qui antiquam in Africa mutaverat consuetudinem.«

Auctor operis cui titulus: Remarques sur la bibliot. des Auteurs ecclésiastiques de M. Dupin, sic loquitur. »Observari potest quod Cyprianus in quaestione Baptismatis haeretic. fatebatur traditionem Ecclesiae non tantum Romanae, sed etiam Africanae suae opinioni esse contrariam; agnoscebat Cyprianus Agrippinum primum fuisse qui in Africa coeperat haereticos rebaptizare [(1) 1Kb] .

[Col. 1319B] L'Herminier, doctor Sorbonicus, in tractatu de Sacramentis. »Primus,« inquit, »hanc consuetudinem iterum baptizandi ab haereticis baptizatos introduxit Agrippinus Carthaginen. episcopus, teste S. Cypriano.« Et pag. 133. »Cyprianus tacite fatebatur sibi adversari antiquam Ecclesiae Occidentalis consuetudinem.«

Eruditus P. Maran, Benedictinus, in praefatione quam Balusianae Cypriani operum editioni praefixit, haec habet [(2) 1Kb] : »Cyprianus opinionis suae de tingendis in haeresi baptizatis fontem et caput Agrippinum agnoscit:« Id nec ipse diffiteri potuit Vitae Cyprianicae auctor: »S. Augustinus,« inquit, »et S. Cyprianus hujusce rebaptizandi praxis originem ad Agrippinum referunt [(3) 1Kb] .«

[Col. 1319C] Tandem Cyprianum non fidei, sed merae devovisse disciplinae controversiam de rebaptis. haereticis docet aetate nostra schola Sorbonica pariter ac Navarica. Danesius doctor ac professor Sorbonicus in suis Theologicis de Ecclesia praelectionibus in Sorbona habitis an. 1717. »Polycrates,« inquit disput. II, quaest. I, art. 3, conclus. 4, in responsione ad. III, instantiam primae objectionis: »Et Cyprianus existimabant, licet immerito, agi inter se et Romanum Pontificem de eo genere disciplinae circa quam unicuique Ecclesiae concessum est quod expedire sibi magis visum fuerit sequi . . . . unde Cyprianus disertis verbis dicit in epist. ad Jubaian. agi ea de re inter ipsum et Romanum pontificem, de qua unusquisque episcopus liberum habet arbitrium judicandi, rationem [Col. 1319D] soli Deo redditurus. Siccine locutus fuisset S. Martyr de quaestione quam putaret pertinere ad fidem? Aut in qua ab universali Ecclesia decretum edi posse existimaret, cui obedire omnes et singuli episcopi adstricti essent?«

Sovestre, doctor et professor Navarricus, in suis Theologicis de Sacramentis praelectionibus, Navarrae habitis, an. 1738: »Paulo durioribus,« inquit art. IV, § 2. »Verbis conquesti sunt Cyprianus et Firmilianus de Stephani agendi ratione: quid ita? quia [Col. 1320A] Cyprianus et Firmilianus quaestionem hanc tanquam merae disciplinae spectabant; »ibique multis probat Cyprianum existimasse hanc de Baptismo haereticorum quaestionem« pertinere ad disciplinam tantum.

Brillon, doctor et professor Sorbonicus, Beuret doctor et professor navarricus in suis Theologicis de Sacramentis praelectionibus in Sorbona habitis, an. 1730, Navarrae autem an. 1742, docent S. Cyprianum rebaptisationis haereticorum originem ad Agrippinum tamquam ad primum ejus parentem revocasse.

Quid amplius? testantur ipsimet Sorbonici professores communem aetate nostra Theologorum esse sententiam quod S. Cyprianus non ad fidem, sed ad [Col. 1320B] meram disciplinam pertinere censuerit causam de Baptismate haereticorum.

Ex his omnibus manifestissime liquet universalem esse Galliae theologorum sententiam, quod S. Cyprianus hanc de rebaptizandis haereticis controversiam non fidei sed merae disciplinae adscribebat. Haud quidem me latet ex Jansenianis et Quesnelistis plures, ut viam sibi sternant ad inficiandam Ecclesiae, ut vulgo dicitur dispersae, inerrantiam, contendere ac vociferari S. Cyprianum in hac quaestione agi de dogmate censuisse; verum ubi a communi catholicorum Galliae theologorum doctrina recedunt, neminem fore puto Gallis adeo infensum ac iniquum, ut a Jansenianis et Quesnelistis potius quam a Catholicis genuinos ipsorum sensus depromendos esse velit.



CAPUT II. JUXTA UNIVERSALEM GALLIAE THEOLOGORUM AC SCRIPTORUM DOCTRINAM S. CYPRIANUS PROBE NOVERAT QUAM S. STEPHANUS ASSEREBAT CONSUETUDINEM, NON PECULIAREM ROMANO PONTIFICI, SED UNIVERSALEM FUISSE TUNC TEMPORIS ECCLESIAE CONSUETUDINEM, AC AB OMNIBUS EPISCOPIS ANTIQUITUS SERVATAM FUISSE.
[Col. 1320C]

Eminentissimus card. du Perron in sua Replicatione ad Magnae Britanniae regis responsionem haec habet, pag. 839: »Objiciunt heterodoxi Cyprianum in causa Baptismatis haereticorum opponentibus consuetudinem seu traditionem non aliquibus peculiarem, sed universalem Ecclesiae respondisse Christum Dominum [Col. 1320D] non dixisse: Ego sum consuetudo; sed ego sum veritas; sed addere etiam debebant Cyprianum tunc temporis contra veram Ecclesiae doctrinam disputasse.«

Illustrissimus Languetius Senonensis archipraesul in documento pastorali contenant les remarques sur l'instruction de M. le card. de Noailles, edito an. 1719. »Cyprianus inquit, pag. 95, et Africani praesules meritone Summo pontifici et orbi universo restiterunt? Et pag. 96: Felicior et sanctior Cyprianus fuisset, si resistentiae docilitatem praetulisset, si fateri voluisset Sedem apostolicam cum majori episcoporum numero conjunctam victricem semper extitisse.«

Illustrissimus de Saleon, Ruthenensis episcopus [Col. 1321A] in documento pastorali sur l'Autorité des décisions de l'Eglise, edito an. 1738, part. I, pag. 235: »Culpa, inquit, S. Cypriani eo minus excusanda erat, quod non solum Stephani decreto sed etiam universalis Ecclesiae consuetudini renitebatur;« et paulo post: »S. Cyprianus ipse Ecclesiae consuetudinem suae opinioni contrariam esse fatetur,« quod deinde ex S. Augustino aliisque confirmat.

Eminentissimus card. de Noailles, parisiensis archiepiscopus in docum. pastorali dato die 14 januarii 1719, palam agnoscit S. Cyprianum non modo Stephani, Romani Pontificis, sed et pluralitatis episcoporum auctoritati restitisse ac cedere noluisse: »Restitit quidem, inquit pag. 73, S. Cyprianus auctoritati Stephani Rom. Pontificis et pluralitatis episcoporum, [Col. 1321B] cessisset tamen, juxta Augustinum plenarii concilii judicio.« Eminentissimo praesuli plane concinunt episcopi Apamiensis, Senensis, Monspessulanus, Bononiensis, Antissiodorensis et Maconensis in ipsorum responsione ad pastorale documentum emin. de Bissi, edita an. 1723, pag. 87, atque in aliis elucubrationibus quas vulgarunt.

Isambertus, doctor et professor sorbonicus, ad quaestionem 64, ubi de Sacramentis, disputat. IV, artic. I, pag. 121. »S. Cyprianus, inquit, tam in illa Epistola (ad Jubaianum) quam in concilio 87 episcoporum, ait rationem et veritatem esse praeponendam consuetudini, ergo supponit traditionem fuisse contrariam suae opinioni, (et paulo infra) non negat Cyprianus hanc (haereticos non rebaptizandi) esse communem [Col. 1321C] traditionem Ecclesiae, ut Augustinus recte notat lib. III de Baptismo, cap. 12.«

P. Frassen, doctor sorbonicus in tractatu de Sacramentis, art. III, quaest. III, pag. 95. »Tam Cyprianus ipse quam ejus collegae in concilio aperte agnoverunt consuetudinem et traditionem ecclesiasticam sibi adversari, si quidem pluries inculcant consuetudinem debere cedere veritati.«

Auctor Defensionis declarat. Cleri Gallic. an., 1682, sub nomine Bossuetii, Meldensis olim episcopi, extra Galliam vulgatae, part. III, lib. IV, cap. 7. »Neque vero, inquit, aliud Stephanus praedicabat et quidem urgebat, sed universalem, consuetudinem, sed ab Apostolis constantissimo tenore ad nos usque deductam, quam liber anonymus apud Rigaltium Stephani tempore [Col. 1321D] adversus Cyprianum Cyprianique asseclas conscriptus appellat vetustissimam consuetudinem Ecclesiae . . . quin, ipsa flagrante discordia, Cyprianus ejusque collegae Africani consuetudinem sibi adversari ultro fatebantur: id saepe Augustinus notat.«

Fleuriacus, Histor. Eccl. tom. II, lib. VII, cap. 26. »Veterem Ecclesiae consuetudinem Cypriano opponebant episcopi non rebaptizantes, illam fatetur quidem S. Cyprianus; at rationi subjiciendam esse contendit.« Fleuriacum excribit D. Cellier Benedictinus Histor. Sacror. Auctorum tom. III, pag. 131.

Tillemontius, Histor. Eccl. tom. IV, artic. XLIII, de Cypriano, pag. 139: »S. Cyprianus, inquit, satis aperte fatetur se antiquam non sequi Ecclesiae consuetudinem; [Col. 1322A] et pag. 144: Plerique episcopi concilii Carthaginensis III (in causa nimirum Baptismi haereticorum) ideo, juxta Augustinum, asserunt veritatem consuetudini esse praeponendam, quia tunc etiam temporis eorum praxis consuetudini pluralitatis Ecclesiarum erat contraria.«

Auctor operis gallice inscripti Remarques sur la Bibliothèque des Auteurs Ecclesiast. de M. Dupin, sic loquitur tom. I, pag. 275: »Observari potest quod in quaestione Baptismatis haereticorum S. Cyprianus fatebatur traditionem non modo Ecclesiae Romanae, sed etiam ecclesiarum Africanarum suae opinioni esse contrariam.«

Natalis Alexander, Hist. Eccles. tertii saeculi dissert. XII, art. I, pag. 686: »justissima, inquit, fuisset [Col. 1322B] excommunicatio a Stephano papa in Cyprianum ipsique consentientes in dogmate de rebaptizandis haereticis episcopos. Quis enim juste excommunicari neget eos qui errorem tuentur ab Apostolica Sede, et aliis ecclesiis damnatum, et in errore manent pertinaces? Cum itaque hic esset Cypriani status non fuisset injuste in eos lata excommunicatio a Stephano.« Citata Natalis Alexandri verba refert probatque D. Chiconot in dissertatione gallica sur la célèbre dispute entre le pape S. Etienne et S. Cyprien, Parisiis edita an. 1725, pag. 198, qui et addit doceri comuniter a theologis, S. Cyprianum suam opinionem adversus Stephani Romani Pontificis et aliarum ecclesiarum judicium pertinaciter propugnasse.

Duhamel, doctor sorbonicus, in sua Theologia: »Erravit, [Col. 1322C] inquit, hac in re Cyprianus; sed non deseruit unitatem Ecclesiae, neque adeo in schisma aut haeresim incurrit, licet non acquieverit huic Ecclesiae traditioni.«

Juenin in suo commentario de Sacramentis, quaest. V, art. III, § 6, pag. 100: de antiqua, inquit, Ecclesiae traditione, haereticos non rebaptizandi (Cyprianus ipse conveniebat)« Et paulo post ex S. Augustino probat S. Cyprianum universalem hanc Ecclesiae consuetudinem ubique intuitum fuisse his verbis: »Sic de Cypriano loquitur Augustinus: ubique intuens universalem robustamque consuetudinem, . . idem S. Doctor asserit Cyprianum egisse adversus totius orbis morem.«

Du Saussoi in libello cui gallice titulus la Vérité [Col. 1322D] rendue sensible, tom. II, pag. 59: »S. Cyprianus non putavit se teneri ad amplectendam Stephani papae sententiam, quamvis huic pontifici major sine dubio episcoporum numerus adhaereret.« Auctor libelli inscripti: Réponse au premier avertissement de Mgr. l'évêque de Soissons, editi an. 1722, haec habet, p. 212: »S. Cyprianus, Firmilianus aliique plures episcopi ipsis addicti numero longe inferiores erant caeteris, qui Stephano adhaerebant episcopis; attamen Cyprianus merito juxta S. Augustinum his auctoritatibus, quantumlibet magnae essent, cedere noluit.«

P. Coustant Benedictinus in suo de Epistolis Rom. Pontificum opere, tom. I, pag. 253. »Ne igitur, inquit, majores suos ac totam pene Ecclesiam damnare [Col. 1323A] Cyprianus videretur episcoporum unicuique permisit sentire vel agere quid melius judicaret.« Et paulo infra sic pergit: »Durum videbatur Cypriano communionem eis negare qui servarent quod in omnibus prope Ecclesiis videbat servari, quodque a majoribus suis ante Agrippinum observatum esse non ignorabat; cum Stephano enim conspirabant omnes Ecclesiae, praeter Africanas et paucas Orientis, provincias, Africa morem eumdem ad Agrippinum usque obtinuisse Cyprianus et socii fatebantur.«

Turnelius doctor ac professor Sorbonicus, in tract. de Sacramentis, quaest. VII, art. II, concl. I, pag. 377. »Ex constanti, inquit, porro Ecclesiae traditione longe firmius deducitur argumentum (pro rejicienda nimirum haereticorum rebaptizatione) quod certe subodoratus [Col. 1323B] Cyprianus, ac causae suae veluti diffidens si ad traditionem provocaret, non consuetudine seu traditione pugnandum hic esse contendebat, sed ratione.«

D. Marand, jam supra laudatus in praefatione quam Baluzianae operum S. Cypriani editioni praemisit: »Cyprianus« inquit pag. 17 »humanam appellat traditionem, quod nullius concilii autoritate constitutum in maximis quibusque ecclesiis summo consensu observabatur.«

Brillon, doctor et professor sorbonicus in suis theologicis de Sacramentis praelectionibus in Sorbona habitis, an. 1730. »Tum Cyprianus«, inquit quaest. 3, »tum Africani praesules agnoverunt in Africanis conciliis consuetudinem et traditionem apostolicam [Col. 1323C] sibi adversari, identidem in his conciliis inculcant consuetudinem debere cedere veritati.«

Vogan, doctor et professor sorbonicus, in suis theologicis de Sacramentis praelectionibus in Sorbona habitis, an. 1737. »S. Augustinus, inquit cap. 8, art. 1, qui variis in locis hanc consuetudinem appellat universalem, robustam, saluberrimam quam quidem S. Cyprianus eodem teste ubique intuebatur, et egit tamen adversus totius orbis morem.«

Delahaye, doctor et professor sorbonicus, in suis theologicis de Baptismo praelectionibus in Sorbona habitis, an. 1738. »Justa, inquit cap. 5, art. 2, omnino fuisset excommunicatio S. Stephani, si lata fuisset in rebaptizantes, ea enim excommunicatio fuisset justissima, quae in eos cecidisset qui errorem ab [Col. 1324A] Apostolica Sede et caeteris Ecclesiis proscriptum tuerentur, et in quo pertinaces forent. Porro talis erat error S. Cypriani et S. Firmiliani, ergo juste excommunicati fuissent,« et art. 3, »ex his quae huc usque retulimus constat majorem episcoporum partem adhaesisse S. Stephano, unde sequitur ipsius sententiam fuisse Ecclesiae sententiam . . . . fatendum est infallibilitatem activam residere in majori parte episcoporum, ideoque S. Stephanum independenter a subsequenti Ecclesiae judicio, quae rem ex fide explicita credendam declaravit, tenuisse veritatem, siquidem non una tantum fuit Stephani sententia, sed etiam majoris partis episcoporum, unde S. Cyprianus vim argumenti ex Ecclesiae consuetudine et majori episcoporum numero conatur elidere, opponendo [Col. 1324B] veritatem, quam falso praetendebat.«

Quod autem Cyprianus juxta communem etiam theologorum modo laudatorum doctrinam noverit, Stephani consuetudinem ab omnibus episcopis antiquitus servatam fuisse sic demonstramus. Qui Agrippinum existimat primum rebaptizationis parentem, necessario agnoscit neminem episcoporum ante Agrippinum haereticos rebaptizasse, et consequenter Stephani Romani Pontificis consuetudinem ante Agrippinum ab omnibus episcopis observatam fuisse, atqui juxta communem Galliae scriptorum ac theologorum opinionem, S. Cyprianus Agrippinum censebat primum rebaptizationis parentem, id enim affirmant Isambertus, Frassen, defensor Declar. Cleri Gallicani, vulgo Bossuetius, Meldensis episcopus, [Col. 1324C] Tillemontius, Fleuriacus, Baillet, auctor operis cui titulus: Remarques sur la Biblioth. des Auteurs Eccl. de M. Dupin, l'Herminier, Habert. P. Marand benedictinus, P. Gervasius, D. Brillon et D. Beuret, professores sorbonici, quorum omnium verba supra retulimus.

Hoc insuper docent Juenin, Natalis Alexander, nec non de Reveroni in sua dissertatione dogmatica de dissidio inter S. Stephan. et S. Cyprianum, et caeteri fere omnes qui de rebaptizationis origine tractarunt. Jure ergo concludimus Cyprianum juxta communem Gallorum doctrinam etiam novisse Stephani consuetudinem ab omnibus episcopis antiquitus servatam fuisse.



DISSERTATIONIS PARS SECUNDA
[Col. 1323]

[Col. 1323D] ARGUMENTUM.---Solida et invicta sunt quae ad profligandum ac evertendum ex S. Cypriano petitum adversus pontificiam inerrantiam Neotericorum argumentum, a sapientissimis Galliae theologis adducuntur.

Vidimus quo pacto sapientissimi Galliae theologi [Col. 1324D] istud Neotericorum argumentum vacuum et inane conficiant ac penitus evertant, propugnando nimirum, sicuti caeteri pontificiae inerrantiae vindices, S. Cyprianum exortam de haereticorum Baptismo contentionem non fidei sed merae disciplinae retulisse, atque ipsum probe novisse quam Stephanus Romanus [Col. 1325A] Pontifex asserebat consuetudinem universalis Ecclesiae tunc temporis fuisse consuetudinem, ac ab omnibus episcopis antiquitus servatam fuisse. Restat ut haec duo Gallorum doctrinae capita solidis et invictis niti momentis ostendamus. Id totidem capitibus assequemur.



CAPUT PRIMUM. EXPONUNTUR MOMENTA QUIBUS EVINCITUR CAUSAM DE BAPTISMATE HAERETICORUM CYPRIANO VISAM FUISSE REM NON FIDEI, SED MERAE DISCIPLINAE.

I. Illam opinionem seu praxim ad fidem pertinere nullatenus judicavit Cyprianus, cujus originem non a Christo vel ab Apostolis, sed ab Agrippino, praedecessore suo, repetit; atqui Cyprianus suae opinionis [Col. 1325B] originem ab Agrippino repetit, non vero a Christo, vel ab Apostolis: »Apud nos, inquit, S. Doctor in epist. ad Jubaian. LXXIII, non nova aut repentina res est, ut baptizandos censeamus eos qui ab haereticis ad Ecclesiam veniunt; quando multi jam anni sint et longa aetas, ex quo sub Agrippino bonae memoriae viro convenientes in unum episcopi plurimi hoc statuerint, atque exinde in hodiernum tot millia haereticorum in provinciis nostris ad Ecclesiam conversi non aspernati sint neque cunctati; immo et rationabiliter et libenter amplexi sint, ut lavacri vitalis ac salutaris Baptismi gratiam consequerentur.« Vides hic Cyprianum suae opinionis antiquitatem ostentantem, qui tamen altius eam non repetit, quam ab Agrippini temporibus; siluisset ne Agrippino antiquiorem [Col. 1325C] si aliquem sibi faventem agnovisset? Plures enumerat haereticos jam diu in provinciis Africanis rebaptizatos; at non ante, sed post Agrippinum: »atque exinde, inquit, in hodiernum tot millia haereticorum, etc.« Agrippino ergo vetustiorem non agnoscebat S. Doctor rebaptizationis auctorem.

Audire juvat Augustinum, qui iterum atque iterum affirmat Cyprianum rebaptizationis initium ab Agrippino duxisse: »Ideo autem,« inquit, lib. III de Bap. cont. Donat. cap. 12, »non se rem novam aut repentinam beatus Cyprianus ostendit, quia sub Agrippino fieri jam coeperat. Anni sunt« inquit, »multi, et longa aetas, ex quo sub Agrippino bonae memoriae viro convenientes episcopi plurimi hoc statuerunt proinde ab ipso Agrippino res nova facta est.« Et lib. II, cap. 7. »Hanc ergo (Ecclesiae) saluberrimam consuetudinem [Col. 1325D] per Agrippinum praedecessorem suum dicit sanctus Cyprianus coepisse corrigi, sed sicut diligentius inquisita veritas docuit, verius creditur per Agrippinum corrumpi coepisse, non corrigi.« Teste igitur Augustino S. Cyprianus inde probabat se in rebaptizandis haereticis rem novam non facere, quia jam sub Agrippino id fieri »coeperat«; rebaptizationem ergo sub Agrippino coepisse putabat antistes Carthaginensis. Praeterea vides Augustinum ex Cypriani verbis colligere »rem novam ab Agrippino factam fuisse.« Tandem juxta expressissimam Augustini sententiam, S. Cyprianus dicit saluberrimam, consuetudinem haereticos non rebaptizandi per Agrippinum [Col. 1326A] praedecessorem suum coepisse corrigi, Agrippinus ergo juxta Cyprianum rebaptizationi dederat exordium.

Audiamus iterum Augustinum »Quam tamen,« inquit, lib. II de Bapt. cap. 8, »consuetudinem (non rebaptizandi) nisi prior ante Agrippinus, et nonnulli per Africam coepiscopi ejus etiam per concilii sententias deserere tentavissent, non auderet Cyprianus saltem ratiocinari adversus eam.« Et lib. IV, cap. 6: »Istam consuetudinem tam robustam et antea idem Cyprianus invenit, ut cum ejus mutandae auctoritatem, quam sequeretur vir tanta scientia praeditus quaereret, non nisi in Africa sola factum paucis ante se annis Agrippini concilium reperiret.« Vides ex Augustino Cyprianum sola Agrippini, et nonnullorum [Col. 1326B] episcoporum cum ipso sentientium auctoritate motum fuisse ad Ecclesiae consuetudinem mutandam, solam Agrippini concilii in totis retroactis temporibus auctoritatem sibi faventem reperiisse, et consequenter ea antiquiorem non invenisse nec agnovisse.

Rursus Angustinus, lib. II de Bapt., cap. 8: »Sed cum,« inquit, »fatigatum (Cyprianum) praecedentis concilii, quod per Agrippinum factum est, excepisset auctoritas, maluit praedecessorum suorum tamquam inventum defendere, quam inquirendo amplius laborare; nam in fine epistolae ad Quintum ita ostendit in quo tamquam lectulo auctoritatis quasi fessus acquieverit, quod quidem inquit et Agrippinus bonae memoriae vir statuit, etc.« Cyprianus, ut ex Augustino percipis, voluit opinionem suam defendere, non [Col. 1326C] tamquam aliquid a Christo, vel ab Apostolis traditum, sed »tamquam a praedecessoribus suis« (ab Agrippino scilicet et episcopis ipsius concilio subscribentibus) inventum; in hujus Agrippini, non vero Christi, vel Apostolorum auctoritate veluti »fessus acquievit.«

Et vero quonam pacto Cyprianus rebaptizationis originem altius ab Agrippino repetere potuisset; Cyprianus, inquam, qui, ut infra demonstrabimus, bene noverat antiquam universae Ecclesiae consuetudinem sibi adversari?

II. Non propugnatur ut fidei dogma, quod tantum vindicatur ut »fidei congruum et magis pertinens ad sacerdotalem auctoritatem et Ecclesiae catholicae unitatem:« quod enim asseritur fidei congruum, supponitur de fide non esse; quod dicitur ad fidem magis accedere, magis pertinere, fidei veritas non [Col. 1326D] creditur; sic e. g. qui sententiam de Verbi divinitate fidei congruentem, ad fidem magis accedentem assereret, omnium judicio de Verbi divinitate minus catholice sentiret, cur tandem? Quia Verbi divinitatem ad fidei nostrae dogmata revocare minime censeretur; ecclesiastica vero merae disciplinae statuta merito vocantur fidei congruentia, sacerdotalem firmant auctoritatem, atque Ecclesiae catholicae roborant unitatem. Porro S. Cyprianus suam de haereticis rebaptizandis opinionem »fidei« quidem »congruentem« appellavit, non vero fidei veritatem. »Magis pertinentem asseruit ad sacerdotalem auctoritatem et Ecclesiae Catholicae unitatem«; non vero necessariam; [Col. 1327A] »quorum,« inquit in Epist. ad Quintum 71 (id est Agrippini et aliorum, qui cum ipso rebaptizationem statuerant) »sententiam et religiosam et legitimam et salutarem, fidei et Ecclesiae Catholicae congruentem nos etiam secuti sumus.« Et in Epist. ad Stephanum 72: »De eo,« inquit, »vel maxime tibi scribendum, et cum tua gravitate ac sapientia conferendum fuit, quod magis pertineat, et ad sacerdotalem auctoritatem, et ad Ecclesiae catholicae unitatem, pariter, ac dignitatem de divinae dispositionis ordinatione venientem, eos qui sint foris extra Ecclesiam tincti, et apud haereticos, et schismaticos profanae aquae labe maculati, quando ad nos atque ad Ecclesiam, quae una est, venerint baptizari oportere.« Aliter loquentem audires S. Doctorem in iis, quae tamquam fidei [Col. 1327B] dogmata vindicabat. Non fidei congruentem, sed »fide credendam« dicebat sentientiam de unitate Ecclesiae servanda: »hanc Ecclesiae unitatem«, inquit in tract. de Eccl. unitate, »qui non tenet, tenere se fidem credit? . . . . hanc unitatem qui non tenet, non tenet Patris et Filii fidem.« Non fidei congruentem, sed fide tenendam dicebat sententiam qua infantes etiam baptizari posse docebatur: »esse,« inquit in epist. ad Fidum 64, »apud omnes, sive infantes, sive majores natu unam, divini muneris (Baptismi) aequalitatem declarat nobis divinae Scripturae fides.« Verum urgetne aliqua merae disciplinae capita? Haec fidei congruentia appellare solet; nec fidei congruentes appellat litteras confessorum, in quibus lapsorum poenitentium nomina secundum ecclesiasticam consuetudinem [Col. 1327C] designabantur: »Et ideo,« inquit in epist. ad martyres et confessores 15, »peto ut eos (lapsos) quos ipsi videtis, quos nostis, quorum poenitentiam satisfactioni proximam conspicitis, designetis nominatim libello, et sic ad nos fidei congruentes litteras dirigatis.« Sic fidei congruentem vocat suam erga lapsos agendi rationem, scilicet quod lapsis pacem dederit imminente persecutione: »Nos,« inquit in epist. ad Cornelium S. Pontificem 57, »quod fidei et charitati et sollicitudini congruebat quae erant in conscientia nostra protulimus.« Ex quibus apertissime constat non modo in sensu obvio et naturali, sed etiam in phrasi cyprianica ad capita disciplinae, non autem ad fidei dogmata revocari, quae tantum dicuntur fidei congruentia, et ad eam magis pertinentia.

[Col. 1327D] III. Quod Deus alicui fidelium revelat, inspirat tamquam quid melius, quid utilius, tamquam efficacius ad haereticos excitandos ut ad Ecclesiae unitatem redeant, hoc meram sonat aeconomiam ac disciplinam, nullatenus vero fidei dogma. Porro S. Cyprianus suam de haereticis rebaptizandis opinionem et praxim antiquae Ecclesiae consuetudini praeponendam contendit tamquam aliquid a Deo quibusdam inspiratum ut melius et utilius, ut magis alliciens haereticos ad Ecclesiae unitatem amplectendam; en verba Cypriani in Epist. ad Quintum LXXI. »Non est autem de consuetudine praescribendum sed ratione vincendum; nam nec Petrus quem primum Dominus elegit et super quem aedificavit Ecclesiam suam, cum secus [Col. 1328A] Paulus de circumcisione postmodum disputaret, vindicavit sibi aliquid insolenter aut arroganter assumpsit, ut diceret se primatum tenere et obtemperari a novellis et posteris sibi potius oportere, nec despexit Paulum quod Ecclesiae prius persecutor fuisset, sed consilium veritatis admisit, et rationi legitimae quam Paulus vindicabat facile consensit, documentum scilicet nobis et concordiae et patientiae tribuens, ut non pertinaciter nostra amemus, sed quae aliquando a fratribus et collegis nostris utiliter et salubriter suggeruntur si sint vera et legitima, ipsa potius nostra ducamus; cui rei Paulus quoque prospiciens in Epistola sua posuit dicens, Prophetae autem duo aut tres loquantur et caeteri examinent, si autem alii revelatum fuerit sedenti, ille prior taceat: qua in parte [Col. 1328B] docuit et ostendit multa singulis in melius revelari, et debere unumquemque non pro eo quod semel imbiberat, et tenebat pertinaciter congredi, sed si quid melius et utilius exstiterit, libenter amplecti non enim vincimur, quando offeruntur nobis meliora:« et in Epist. ad Jubaian., 73. »Porro autem, inquit, cum haeretici cognoscunt Baptisma nullum foris esse, nec remissam peccatorum extra Ecclesiam dari posse, avidius ad nos et promptius properant et munera ac dona Ecclesiae matris implorant.« Quare ergo Cyprianus in causa Baptismatis haereticorum consuetudine praescribendum non esse contendit? Quia, inquit »nemo pertinaciter congredi debet pro eo quod semel imbiberat, quando aliquid melius et utilius offertur.« Suam vero de rebaptizandis haereticis opinionem et [Col. 1328C] praxim, tamquam quid melius et utilius esse recipiendam probat ex eo quod haeretici intelligentes Baptisma foris (id est extra Ecclesiam) nullum esse, promptius ac avidius ad Ecclesiae unitatem redibunt. An ergo fidem aliquatenus spectare censebat antistes Carthaginensis quod aliis offerrebat, ut quid melius et utilius? Quod ab aliis antiqua consuetudine post posita suscipiendum esse contendebat, ut haeretici promptius ac avidius ad unitatem Ecclesiae redirent? Itane urgeri solent a sanctis Patribus fidei capita? Suscipiendane dicuntur ut quid melius et utilius? In rebus fidei nullane illius quod in Ecclesia antiquitus servabatur habenda ratio? Quam haec aliena in rebus fidei, tam in rebus disciplinae ecclesiasticae esse consueta, apposita, ac congruentia, ut tantum decet [Col. 1328D] auctorem, nullo labore concipimus.

IV. Ad disciplinae capita, non ad fidei dogmata revocantur, quae certis provinciis sunt propria, quae ab illis merito retineri posse creduntur quando semel apud ipsas usurpata fuere; fides enim non uni vel alteri propria est provinciae, sed eadem ubique et omnibus provinciis catholicis communis esse debet: »regula fidei« inquit Tertul. lib. de Virgin. veland. »omnino una est, sola immobilis et irreformabilis.« Aliunde quod in provinciis quibusdam usurpatur, sonat praxim ac disciplinam, non vero fidem, quae »usurpari« non dicitur, tandem in rebus fidei falsum est hoc principium, quod aliquid merito retineri possit eo ipso, quod semel usurpatum fuit, alioquin [Col. 1329A] dicendum foret a quibusdam Germanis provinciis merito retineri Lutherana placita, quia semel apud eas usurpata fuerunt, quod tamen principium in rebus merae disciplinae jure merito saepius urgeri potest. Porro S. Cyprianus suam de rebaptizandis haereticis praxim inter ea recenset, quae certis quibusdam provinciis sunt propria, quaeve merito retineri possunt eo ipso quod apud eas semel fuerint usurpata, sic enim loquitur in Epist. ad Stephanum S. Pontificem 72: »Haec (gesta nempe in concilio Africano pro rebaptizandis haereticis) ad conscientiam tuam, frater charissime, et pro honore communi et pro simplici dilectione pertulimus. credentes etiam tibi pro religionis tuae et fidei veritate placere, quae religiosa pariter et vera sunt. Caeterum scimus [Col. 1329B] quosdam quod semel imbiberint nolle deponere, nec propositum suum facile mutare, sed salvo inter collegas pacis et concordiae vinculo quaedam propria quae apud se semel sint usurpata retinere, qua in re nec nos vim cuiquam facimus aut legem damus.« Nemo non videt Cyprianum hic Stephano significare se facile obtemperaturum non esse illius judicio improbanti Africanum de rebaptizandis haereticis statutum, non ea ratione, quod Rom. Pontificis judicia in rebus fidei infallibilia non existimaret, sed eo nixus principio, quod, etiam refragante Rom. Pontifice, merito in quibusdam provinciis retineri possunt, quae ipsis sunt propria, et quae ab ipsis semel usurpata fuerunt, qualis erat praxis de rebaptizandis haereticis.

V. Cyprianus aperte declarat de una Stephanum [Col. 1329C] inter et ipsum agi disciplina; cum enim S. Stephanus pro sua opinione attulisset exemplum ipsorummet haereticorum, qui ad se venientes non baptizabant, respondet S. Cyprianus »ad illud malorum devolutam non esse Dei Ecclesiam ut ab haereticis mutuetur disciplinam ad celebranda Sacramenta.« Hoc ergo Stephani crimen, juxta Cyprianum, quod ab haereticis mutaretur disciplinam ad celebranda Sacramenta, disciplinam ergo vocat Cyprianus quod Stephanus propugnabat. De aliqua ergo disciplina, judice Cypriano, Stephanum inter et ipsum disputabatur; en verba Cypriani in epist. ad Pompeium LXXIV: »Praeclara sane et legitima traditio Stephano fratre nostro docente proponitur, quae auctoritatem nobis idoneam praebeat; nam in eodem loco epistolae suae addidit et [Col. 1329D] adjecit, cum ipsi haeretici proprie alterutrum ad se venientes non baptizent, sed communicent tantum, ad hoc enim malorum devoluta est Ecclesia Dei et sponsa Christi ut haereticorum exempla sectetur, ut ad celebranda Sacramenta coelestia disciplinam lux de tenebris mutuetur et id faciant Christiani quod antichristi faciunt.«

VI. Si existimasset Cyprianus Stephani consuetudinem sine dispendio catholici dogmatis servari non posse, dicendum foret S. Cyprianum existimasse dogma catholicum tunc temporis a S. Stephano Romano pontifice et a longe majori episcoporum parte, antiquitus vero ab omnibus episcopis catholicis impetitum fuisse, noverat enim, ut infra probabimus, [Col. 1330A] quam Stephanus vindicabat consuetudinem a longe majori episcoporum parte tunc temporis esse receptam, antiquitus vero ab omnibus episcopis servatam fuisse. Verum quis Catholicorum haec impingat tanto Doctori? Fatearis ergo necesse est hanc Cypriano visam fuisse merae disciplinae controversiam.

VII. Si Cyprianus a Deo revelatum censuisset nullum esse Baptisma ab haereticis collatum, desperasset profecto de illorum infantium salute, qui in praeteritum cum solo Baptismo ab haereticis dato vita functi erant, non enim ignorabat validi Baptismi necessitatem ad salutem consequendam; atqui tamen ipse fatetur desperandum non esse de eorum omnium salute, qui praeteritis temporibus cum solo Baptismo ab haereticis dato obierant, dummodo in Ecclesiae sinu [Col. 1330B] dormierint; auscultes ipsi Jubaianum alloquenti »Quid ergo fiet,« inquit, »de iis qui in praeteritum de haeresi ad Ecclesiam venientes sine Baptismo mortui admissi sunt? Potens est Dominus misericordia sua indulgentiam dare et eos qui ad Ecclesiam simpliciter admissi in Ecclesia dormierunt ab Ecclesiae suae muneribus non separare.« Audi et Augustinum id saepius de Cypriano testantem; »Cum Cyprianus,« inquit, lib. II de Bapt. cap. 13, »arbitraretur eos qui extra Ecclesiae communionem baptizarentur Baptismum non habere, credidit eos tamen in Ecclesiam simpliciter admissos propter ipsius unitatis vinculum posse ad veniam pertinere;« et cap. 14: »Si ergo Cyprianus, quos esse sine Baptismo arbitrabatur tamen propter unitatis vinculum ad veniam pertinere [Col. 1330C] praesumebat;« et cap. 15: »Si enim non habebant Baptismum qui ab haereticis veniebant, sicut asserit Cyprianus, non recte admittebantur, et tamen eisdem ipse indulgentiam de Domini misericordia propter unitatem Ecclesiae non desperavit.« Eadem scribit lib. V cap. 2; lib. II cont. Crescon., cap. XXXIII, et aliis in locis. Non est igitur desperandum, judice Cypriano, de illorum salute, qui cum solo Baptismo ab haereticis collato obierunt; dummodo in Ecclesiae sinu dormierint, dummodo extra unitatem Ecclesiae non obierint. Propter enim hujus unitatis vinculum, teste Augustino, Cyprianus eos ad veniam pertinere praesumebat; non est ergo desperandum de salute infantium cum solo Baptismo ab haereticis collato vita functorum; ii enim nulla haereseos labe nondum maculati [Col. 1330D] in Ecclesiae sinu dormierunt, extra unitatem ecclesiae non obierunt. At numquid hanc Dei indulgentiam infantibus sine ullo Baptismo decedentibus tribuebat S. Doctor? non ita sane. Quare ergo eam infantibus sine Baptismo a Catholicis dato defunctis impertitur! Nisi quia traditam a Deo judicabat necessitatem Baptismi alicujus ad salutem consequendam, non item Baptismi a Catholico collati, et consequenter si Baptismum haereticorum rejiciendum esse contendebat, hoc, non quia a Deo revelatum crederet, sed ob alias rationes infra dicendas; non igitur fidei suam Cyprianus de rebaptizandis haereticis opinionem devovebat.

VIII. Constans est ac perspicua Cypriani doctrina [Col. 1331A] cuilibet episcopo liberum esse in hac quaestione diversum sentire, et varias in partes sese inclinare. »Rescripsi, fili charissime,« inquit in Epist. ad Magnum 69, »ad litteras tuas quantum parva nostra mediocritas valuit, et ostendi quid nos quantum in nobis est sentiamus (de haereticorum scilicet Baptismo); nemini praescribentes quominus statuat quod putat unusquisque praepositus actus sui rationem Domino redditurus: »et in Epist. ad Stephanum R. Pontificem 72:« Qua in re (in negotio Baptismatis haereticorum) nec nos vim cuiquam facimus, aut legem damus, cum habeat in Ecclesiae administratione voluntatis suae arbitrium liberum unusquisque praepositus rationem actus sui Domino redditurus: »et in Epist. ad Jubaian. 73.« Haec tibi breviter [Col. 1331B] pro nostra mediocritate rescripsimus, frater charissime, nemini praescribentes aut praejudicantes, quominus unusquisque episcoporum quod putat faciat, habens arbitrii sui liberam potestatem, nos quantum in nobis est propter haereticos cum collegis et coepiscopis nostris non contendimus, cum quibus divinam concordiam et dominicam pacem tenemus. »Et in exordio concilii Carthag. III, sic loquitur.« Superest ut de hac re singuli quid sentiamus profeferamus neminem judicantes aut a jure communionis aliquem si diversum senserit amoventes; neque enim quisquam nostrum episcopum se episcoporum constituit, aut tyrannico terrore ad obsequendi necessitatem collegas suos adigit, quandoquidem habeat omnis episcopus pro licentia libertatis et potestatis [Col. 1331C] suae arbitrium proprium.«

Haec porro sentiendi libertas, quam Cyprianus cuilibet episcopo in causa Baptismatis haereticorum concedebat, invicte demonstrat ipsum nullatenus fidei; sed uni, quae varia esse potest, hanc quaestionem retulisse disciplinae. Quis enim credat Cyprianum existimasse quod cuilibet episcopo liberum esset in rebus fidei sentire quid vellet? Censuisset igitur antistes Carthaginensis cuilibet episcopo liberum fuisse Verbi divinitatem, duas in Christo naturas, etc., quae tot fidei nostrae capita credebat admittere vel denegare? Inscite prorsus diceretur talem a Cypriano episcopis concessam fuisse libertatem in his, quae plenario nondum definita erant concilio; quis enim vel ex tirunculis nesciat nil Cypriani temporibus [Col. 1331D] a plenariis adhuc definitum fuisse conciliis? Regeres fortasse unam tunc temporis de divinitate Verbi in Ecclesia fuisse sententiam, non item de Baptismo haereticorum? Pluribus ergo Verbi divinitatem impetentibus existimasset Cyprianus cuilibet episcopo fuisse liberum de divinitate Verbi sentire quid vellet? Satis ergo erat Cypriano dogma aliquod a pluribus episcopis impugnari, ut liberum cuilibet episcopo jam foret illud credere, vel non credere? Talia de Cypriano somniantibus commiserandum potius quam respondendum.

Censuitne liberum cuilibet episcopo potestatem remittendi peccata omnia Ecclesiae concedere vel denegare? De hac re tamen nullum adhuc plenarii [Col. 1332A] concilii prodierat judicium, nec una apud omnes episcopos etiam erat sententia, talem enim potestatem Ecclesiae denegabat Novatianus, quem plures ex Africa, Numidia et Gallia sequebantur episcopi, teste Cypriano in Epistolis ad Antonianum 55, ad Cornelium S. pontificem 59, et ad Stephanum S. pontificem 68. Lege tamen, perlege scripta Cypriani, nullibi concessam ab ipso Novatianis invenies talem sentiendi libertatem; cum enim hanc Novatianorum opinionem Verbo Dei, seu, ut ipse loquitur, in citat. Epist. ad Antonian. »Fidei Scripturarum divinarum« adversam existimaret, Novatianos ut haereticos traducit in epist. ad Antonian. Illorum opinionem »haeresim appellat, haereticae praesumptionis durissimam pravitatem« gravioribus Ecclesiae poenis [Col. 1332B] puniendam in cit. epist. ad Antonian. et ad Steph. 68; adeo alienus erat a credendo ipsis fuisse liberum in hoc fidei negotio sentire quid vellent.

Censuitne liberum cuilibet episcopo uti vino vel aqua in calice Dominico offerendo? Audi Cyprianum in epist. ad Cecilium 63: »Viderit, frater charissime, si quis de antecessoribus nostris vel ignoranter vel simpliciter non hoc observavit et tenuit quod nos Dominus facere exemplo et magisterio suo docuit, potest simplicitati ejus de indulgentia veniam concedi, nobis vero non poterit ignosci qui nunc a Domino admoniti et instructi sumus, ut calicem Dominicum vino mixtum secundum quod Dominus obtulit offeramus, et de hoc quoque ad collegas nostros litteras dirigamus, ut ubique lex Evangelica [Col. 1332C] et traditio Dominica servetur et ab eo quod Christus et docuit et fecit non recedatur.« Frustra Cypriano opponebant episcopi aquarii se veterem ecclesiarum suarum consuetudinem sequi, atque suorum antecessorum vestigiis inhaerere, qui sine vino calicem Dominicum offerri posse judicaverant. His omnibus auditis, et viriliter refutatis Cyprianus aperte pronuntiat vinum in calice Dominico offerrendo ab omnibus »ubique« adhibendum esse; at quonam tandem motivo ducebatur S. Doctor ad rem aquariis episcopis denegandam, quae a nullo adhuc sancita erat Ecclesiae decreto? Ab ipso disce: »Christus,« inquit in Epist. citata, »docuit ut calicem Dominicum vino mixtum offeramus. Porro servetur ubique lex Evangelica, Dominica traditio; ab eo quod Christus [Col. 1332D] docuit non recedatur.« Non ergo existimabat Cyprianus in his, quae a Christo tradita vel praecepta asserebat, liberum cuilibet episcopo esse sentire vel agere quid vellet.

Haec igitur vera Cypriani doctrina, in rebus scilicet fidei unanimitatem in Ecclesia necessario ab omnibus esse servandam; haec addo apud ipsum constans ac perpetua: »Christus inquit, in lib. de Unitate Ecclesiae, in Ecclesia concordes atque unanimes esse praecepit . . . Docet Dominus et admonet a talibus (reprobis circa fidem) recedendum;« et in epist. ad Caldonium 25: »Ut apud omnes unus actus et una consensio secundum Domini praecepta teneatur:« et in epist. ead presbyteros Carthagin. [Col. 1333A] 32: »Ut in Ecclesiarum statu componendo servetur ab omnibus una et fida consensio:« et in epist. ad plebem universam 43: »Qui mandatum Dei rejiciunt et traditionem suam statuere conantur, fortiter a vobis et firmiter respuantur:« et in epist. ad Maximum et Nicostratum confessores 46: »Nam cum unanimitas et concordia nostra scindi omnino non debeat:« et in epist. ad Cornelium S. pontificem 59: »Nulla societas fidei et perfidiae esse potest:« et in epist. ad Magnum 69: »In Ecclesia Dei non nisi concordes atque unanimes habitant . . . . Apostolus Paulus docet et praecipit haereticum vitandum esse ut perversum et peccatorem.« Paria missa facio; at ex relatis sic ratiocinari licet, qui judicabat unanimitatem in fide ita esse necessariam [Col. 1333B] ut a reprobis circa fidem recedendum esset, qui unam ab omnibus consensionem servandam esse ex Christi mandato credebat, qui nullam fidei et perfidiae societatem esse posse censebat, ille profecto non existimabat cuilibet episcopo liberum esse in rebus fidei varie sentire; quid enim unanimitati magis contrarium quam haec sentiendi libertas. Atqui Cyprianus judicabat unanimitatem in fide ita esse necessariam ut a reprobis circa fidem recedendum esset, etc. ut patet ex textibus citatis; ergo.

Ex his omnibus duo constant: 1o In iis quae Cyprianus ad fidem referebat nemini varie sentiendi libertatem ipsum concedere. 2o Cyprianum cuilibet episcopo libertatem concessisse contra suam de Baptismo [Col. 1333C] haereticorum opinionem sentiendi: unde manifestissime patet S. Cyprianum non rem fidei sed merae disciplinae censuisse totam hanc de Baptismo haereticorum quaestionem.

At tandem ad occludenda omnia adversariorum effugia sit in exemplum haec ipsamet de Baptismo haereticorum controversia. Censuitne liberum cuilibet episcopo ab haereticis baptizatos iterato tingere vel non tingere Baptismo, in hypothesi quod in Scripturis vel in traditione Apostolica contineretur eos non esse rebaptizandos? Cum enim Stephanus Pontifex maximus Africanis mandasset, ut traditionem de non rebaptizandis haereticis observarent, respondet Cyprianus justum ac legitimum hoc Stephani esse mandatum, et revera ab Africanis servandam [Col. 1333D] esse hanc Stephani traditionem, in hypothesi quod haec traditio sit Evangelica vel Apostolica: en verba Cypriani scribentis ad Pompeium: »Nihil innovetur, inquit, Stephanus, nisi quod traditum est. Unde est ista traditio? Utrumne de Dominica et Evangelica auctoritate descendens? An de Apostolorum mandatis atque Epistolis veniens? Ea enim facienda esse quae scripta sunt Deus testatur et proponit ad Jesum Nave dicens, non recedet liber Legis hujus ex ore tuo, sed meditaberis in eo die ac nocte ut observes facere omnia quae scripta sunt; in eo item Dominus Apostolos suos mittens mandat baptizari Gentes et doceri ut observent omnia quaecumque ille praecepit; si ergo aut in Evangelio praecipitur [Col. 1334A] aut in Apostolorum Epistolis aut Actibus continentur, ut a quacumque haeresi venientes non baptizentur, sed tantum manus illis imponatur in poenitentiam, observetur divina haec et sancta traditio.« Observari ergo debebatur juxta S. Cyprianum quod a Christo vel ab Apostolis in hac de Baptismo haereticorum controversia determinatum erat; cum ergo libertatem cuilibet episcopo concesserit haereticos rebaptizandi, vel non rebaptizandi, profecto existimavit nil circa rebaptizationem a Christo, vel ab Apostolis determinatum fuisse; ad fidem ergo pertinere non judicavit hanc de Baptismo haereticorum controversiam.

IX. S. Cyprianus nullum in terris agnoscebat tribunal, cui in causa Baptismatis haereticorum cedere [Col. 1334B] deberet, uni et soli Christo potestatem de actu suo judicandi tribuebat: »Exspectemus,« inquit in exordio concil. Carthag. III, »universi judicium Domini nostri Jesu Christi, qui unus et solus habet potestatem de actu nostro judicandi.« Fere similia scribebat S. Doctor ad Magnum et ad Stpehanum R. Pontificem. At verumne esset in rebus fidei hoc Cypriani pronuntiatum? Numquid in rebus fidei quilibet episcopus; immo natio integra concilio generali morem gerere non debet? Numquid unus et solus Christus potestatem habet judicandi de alicujus episcopi vel concilii particularis actu, qui fidem aliquatenus spectaret? Restat igitur ut S. Cyprianus hanc de Baptismo haereticorum quaestionem iis merae retulerit disciplinae capitibus, quae certis in provinciis ita [Col. 1334C] mordicus retineri possunt, ut ad ea mutanda nec valeat S. Pontificis aut concilii generalis auctoritas. Hic vide, quaeso, candide lector, quantum haereticis patrocinentur, qui ex Catholicis ad pessumdandam Romani Pontificis auctoritatem clamitare non cessant, Cyprianum in hac controversia fidei dogma vindicare voluisse. Si hoc semel ipsis concedatur, concedendum erit et haereticis nec concilium generale, judice Cypriano, supremum in dirimendis fidei controversiis esse tribunal; huic enim aeque ac S. Pontifici denegat S. Doctor potestatem de actu suo judicandi, tam nitide, tam aperte uni, et soli Christo eam tribuens, »qui unus,« inquit, »et solus habet potestatem de actu nostro judicandi.« Profecto prosequitur Eminent. de Bissi in citato jam documento Pastorali, [Col. 1334D] an 1728, pag. 62: »Est-ce là déclarer qu'on s'en rapporte à la décision d'un concile plénier?«

X. S. Cyprianus cum iis qui a sua opinione recedebant pacem, concordiam ac communionem constantissime servavit: »Nos,« inquit, suam ad Jubaianum epistolam concludens, »quantum in nobis est propter haereticos cum collegis et coepiscopis nostris non contendimus, cum quibus divinam concordiam et dominicam pacem tenemus . . . servatur a nobis patienter et firmiter charitas animi, collegii honor, vinculum fidei, et concordia sacerdotii;« et in epist. ad Stephanum Rom. Pontificem 72. »Caeterum scimus quosdam quod semel imbiberint nolle deponere, nec propositum suum facile mutare; sed salvo inter collegas [Col. 1335A] pacis et concordiae vinculo, quaedam propria, quae apud se semel sint usurpata retinere. Qua in re nec nos vim cuiquam facimus aut legem damus;« et in exordio concilii Carthag. III: »Superest ut de hac ipsa re singuli quid sentiamus proferamus neminem judicantes aut a jure communionis aliquem, si diversum censerit, amoventes.« De Cypriano id expresse testatur S. Hieronymus in dialogo adversus Lucifer., c. 9; id centies affirmat S. Augustinus in suis de Baptismo adversus Donatistas libris. Et quod velim observes pacem hanc cum aliter sentientibus, tunc etiam se tenuisse profitetur antistes Carthaginensis, quando contrariam Rom. Pontificis judicium nondum expertus fuerat, ut patet ex verbis citatis, tum epist. ad Jubaian., tum epist. ad Stephanum. [Col. 1335B] Verum itane se gessisset S. Doctor cum adversariis a quibus fidem impugnari censuisset; Cyprianus, inquam, qui »a reprobis circa fidem recedendum esse et quidem ex praecepto divino« affirmat in lib. de Unitate Ecclesiae? Qui »firmiter respuendos eos esse docet qui traditiones suas Dei mandatis contrarias statuere conantur« in epist. ad plebem universam 43? Qui »nullam fidei et perfidiae societatem esse posse« tradit in epist. ad Cornelium 59? Qui tandem »ab iis discendum esse« pronuntiat »qui Christi doctrinae non acquiescunt« in epist. ad Pompeium? »Si quis,« inquit Tomassinus dissert. 2, de Bapt. haeret., p. 48, »de fide a collegis dissenserit contumax a pace ejiciendus est et communione.« Cum ergo S. Cyprianus, salvo inter collegas pacis et concordiae [Col. 1335C] vinculo de hac Baptismi controversia disputari posse crediderit, et cum diversum sentientibus communionem firmiter servaverit, manifestum est ipsum existimasse illaesam et intactam in toto hoc dissidio fidem remanere, ac nullatenus a suis adversariis impeti vel obscurari. Non ergo fidei, sed merae disciplinae hanc esse controversiam judicavit.

At, inquies, non ideo pacem cum aliter sentientibus servavit S. Cyprianus, quia de fide non agi in hac controversia putaret, sed quia censebat pacem cum iis non esse rumpendam, a quibus etiam fides impeterentur, quamdiu res ultimo Ecclesiae judicio nondum est definita, qualis tunc temporis erat quaestio de rebaptizandis haereticis. Pudenda commenta, quibus soli pascantur qui inventa quaeque deglutiunt; [Col. 1335D] si Cyprianus existimabat hostes fidei a conciliis particularibus damnandos non esse, nec communione privandos ante ultimam Ecclesiae definitionem, male ergo tam saepius, tam generice, dicebat »a reprobis circa fidem recedendum esse, firmiter respuendos eos esse qui traditiones suas Dei mandatis contrarias statuere conarentur, ab iis discedendum esse qui Christi doctrinae non acquiescerent;« dicere debuisset a talibus non nisi post Ecclesiae definitionem esse recedendum; et vero haecne veterum Patrum agendi ratio erga eos, a quibus fidem impugnari judicabant? Itane se gesserunt Antiocheni Patres erga Paulum Samosatenum ejusque asseclas! itane Patres Alexandrini erga Arium et episcopos ipsi faventes? Itane [Col. 1336A] Patres Mediolanenses erga Photinum? Itane Patres Alexandrini erga Origenem ejusque sectatores? Itane Patres Constantinopolitani erga Eutychetem? Itane Patres Caesaraugustani erga Priscilianos? Expectaruntne supremam Ecclesiae definitionem ad eos damnandos ac communione privandos? Absit ergo ut illud Cypriano tribuamus, quod cum nullum in ejus scriptis habeat fundamentum a veterum Patrum sensu et agendi ratione tam sit alienum.

Praeterea dicant nobis adversarii, an Cyprianus pro zelo ac studio tuendae fidei integritatis debuerit pacem et communionem cum iis tenere, a quibus, si adversariis credimus, praecipuum fidei nostrae dogma spreta conciliorum Africanorum auctoritate pessumdari putabat? Demum si ad mentem Cypriani ante [Col. 1336B] ultimam Ecclesiae definitionem a conciliis particularibus damnandi non erant nec communione privandi qui fidem impugnabant, profecto, jam nullo modo ab Ecclesia damnari potuissent ac communione privari. Non quidem ab Ecclesia in concilio generali congregata, talis enim congregatio tunc temporis moraliter impossibilis erat, non etiam ab Ecclesia, ut vulgo dicitur, dispersa, judicium enim Ecclesiae dispersae pendet a judiciis ecclesiarum particularium, quarum nulla in hypothesi juxta Cyprianum eos ante Ecclesiae definitionem damnare debebat, quomodo ergo ab Ecclesia ac dispersa damnati aliquando fuissent, quos nulla damnasset peculiaris Ecclesia? Hic haereant adversarii necesse est, aut alia excogitent. Immotum igitur maneat Cyprianum ab illis fidem impeti [Col. 1336C] non existimasse, quos a conciliis Carthaginensibus damnari noluit, et cum quibus pacem ac communionem constanter servavit.

Haec quibusdam aliis compendii causa praetermissis, luculenter evincunt momenta causam de Baptismate haereticorum Cypriano visam fuisse rem non fidei, sed merae disciplinae; sive enim res ipsa ad Cypriani mentem examinetur, sive ejus in hac controversia agendi ratio attendatur, utrumque assertionis nostrae veritatem ostendit.

A Cypriano disce originem, disce naturam, disce consectaria suae opinionis et praxis et ad fidem eam revoca si potes, illius enim originem non in Christo, non in Apostolis, sed in Agrippino constituit. Illam propugnat non ut fide credendam, non ut pertinentem [Col. 1336D] ad fidem, sed tantum ut fidei congruentem et ad eam magis accedentem, ut quid melius, ut quid utilius, ut aliquid proprium certis provinciis, et jure retinendum, quando semel ab ipsis est usurpatum, uno verbo de disciplina se contendere aperte profitetur.

Si de fide tenuisset nullum esse Baptisma ab haereticis collatum, nullam consequenter salutis infantium cum solo haereticorum Baptismo defunctorum spem habuisset, tamen affirmat de eorum salute desperandum non esse; si fidem ab adversariis pessumdari in hac questione censuisset, dicendum foret quod nemo dicet catholicus S. Pontificem scilicet, et cum ipso maximam episcoporum partem Cypriani judicio tunc temporis in fide errasse, immo [Col. 1337A] universas totius orbis Ecclesias ante Agrippinum.

Si Cypriani spectes agendi rationem, cuilibet episcopo libertatem concedit in hac quaestione sentiendi quid vult, cum aliter sentientibus pacem concordiam et communionem constantissime servat, uni et soli Christo tribuit potestatem de actu suo judicandi; porro in disciplinae negotio cum aliquo colore haec disseruntur in capite fidei catholicae alienissima essent omnia. Nunc ad dissolvenda quae objectantur procedamus.


SOLVUNTUR OBJECTIONES.

Objiciunt I. Cyprianus suam de haereticis rebaptizandis opinionem multis probat Scripturae textibus, ut videre est in epist. ad Magnum 69, ad episcopos Numidiae 70, ad Stephanum R. P. 72, ad Jubaian. [Col. 1337B] 73, et ad Pompeium 74. Ergo eam a Deo traditam censuit et consequenter fide credendam.

Respondeo. Dato antecedente, nego consequentiam; non enim in rebus fidei tantum, verum etiam in rebus merae disciplinae saepius afferuntur sacrae Scripturae loca, ad ostendendam scilicet congruentiam alicujus disciplinae cum iis quae a Deo sunt revelata, ut ex hac congruentia illius aequitas vindicetur. Sic S. Basilius epist. 199, juxta novam editionem ad Amphilochium, cap. 32, ex Scripturis probat episcopum, presbyterum, diaconum depositos propter aliquod crimen non debere propter idem crimen communione ecclesiastica privari. Sic D. Hieronymus epist. ad Theoph. adversus errorem Joannis Hierosolym. probat auctoritate tum veteris [Col. 1337C] et Novi Testamenti legitimam fuisse Pauliniani factam a S. Epiphanio ordinationem, Paulinianus tum temporibus triginta tantum annos esset natus. Sic S. Augustinus lib. de Fide et Operibus, c. 26, probat auctoritate S. Scripturae quaedam esse crimina excommunicatione plectenda, quaedam non publica poenitentia sed quibusdam correptionum medicamentis sananda; sic S. Leo Magnus epist. 92 ad Rusticum Narbon. episcopum c. 2, probat ex Scriptura presbyteros et diaconos non esse poenitentiae publicae subjiciendos, quae certe omnia nullatenus fidem sed unam spectant Ecclesiae disciplinam. Esto igitur probaverit S. Doctor suam opinionem multis Scripturae textibus non ideo censuit ad fidem eam pertinere.

Et vero nonne Cyprianus ipse plura Scripturae loca [Col. 1337D] retulit ad ea stabilienda quae omnium judicio meram spectabant disciplinam? Quis neget rem esse purae disciplinae lapsis concedere pacem, et communionem ecclesiasticam ante, vel post peractam poenitentiam canonicam? Lege tamen Cypriani tractatum de Lapsis, ejus Epistolas ad presbyteros Carthagin. 16, ad presbyteros Romanos 30, ad Lapsos 33, ad presbyteros Carthag. 34, plura Scripturae loca reperies a Cypriano citata ad suam in hoc negotio opinionem stabiliendam. Quis neget rem esse purae disciplinae merique praecepti ecclesiastici aquae vino mixtionem in Calice Dominico offerendo? Aquae tamen necessitatem ex divinis Scripturis probat S. Cyprianus in epist. ad Cecilium 63; hoc ergo probationis [Col. 1338A] genus in rebus merae disciplinae aeque ac fidei a Cypriano usurpabatur. Male igitur ex eo concluditur S. Cyprianum suam de rebaptizandis haereticis opinionem fidei adscripsisse.

Dixi dato antecedente: numquam enim S. Doctor suam opinionem ex Scripturis directe probavit ut ejus in hac quaestione scripta attente perlustranti patebit. Probat quidem ex Scripturis haereticos Christi esse adversarios in epist. ad Jubaian. et ad Pompeium; Ecclesiam unam esse in ep. ad Magnum et ad Pompeium. Unum Baptisma et unam esse fidem in epist. ad Episcopos Numidiae et ad Pompeium; illos solos Spiritum sanctum dare posse qui ipsum habent, in epist. ad Magnum; solis Ecclesiae praepositis licere baptizare in epist. ad Jubaian.; blasphemantes in Patrem [Col. 1338B] non posse consequi remissionem peccatorum in epist. ad Jubaian.; solam Ecclesiam Deo filios generare, in epist. ad Pompeium; et tandem Baptismi necessitatem in epist. ad Stephanum 72. Ex iis omnibus quae ex Scripturis confirmabat, aliquid concludere in favorem suae opinionis variis ratiociniis conabatur; at numquam ex Scripturis directe probavit invalidum esse Baptisma ab haereticis collatum, ab hereticis baptisatos ad Ecclesiam venientes iterato Baptismo esse tingendos.

Objic. II. Cyprianus asserit ex hac de haereticorum Baptismo quaestione pendere originem fidei et salutis aeternae: »Neque enim,« inquit in epist. ad Jubaian., »parva res et modica conceditur quando a nobis Baptisma eorum in acceptum refertur cum inde incipiat [Col. 1338C] omnis fidei origo et ad spem vitae aeternae salutaris ingressio.« Atqui ex controversia merae disciplinae non pendet fidei et salutis origo, ergo ut merae disciplinae quaestionem non inspexit.

Resp. Nego majorem non enim ex rebaptizationis lite, sed ex Baptismo pendere fidei et salutis aeternae originem pronuntiat in textu allato, quae duo, ni fallor, sunt plane diversa; immo si Cyprianum proprius attendas, contrarium ex ipso manifeste eruitur; cum enim asserat in eadem epistola de eorum salute non esse desperandum, qui cum solo haereticorum Baptismo obierunt, satis ostendit ex sua opinione non pendere fidei et salutis originem. Porro ex eo quod Cyprianus dixerit a Baptismo pendere fidei et salutis originem, colligi non potest ipsum dogmati suam de [Col. 1338D] rebaptizandis haereticis addixisse sententiam.

Objic. III. S. Cyprianus expresse docet a Deo revelatum esse, quod adversus Stephanum Rom. Pontificem tuebatur: »Proinde,« inquit in laudata epist. ad Jubaian., »frustra quidam qui ratione vincuntur, consuetudinem nobis opponunt quasi consuetudo major sit veritate, aut id non sit in spiritualibus sequendum quod in melius fuerit a Spiritu sancto revelatum, ignosci enim potest simpliciter erranti, post insperationem vero et revelationem factam qui in eo quod erraverat, perseverat prudens et sciens, sine venia ignorantiae peccat; praesumptione enim atque obstinatione quadam nititur cum ratione superetur.« Ergo illud fidei referebat.

[Col. 1339A] Resp. Distinguo antecedens. Cyprianus docet quod adversus Stephanum tuebatur a Deo esse revelatum quibusdam, tamquam quid melius, et utilius concedo antecedens, a Deo esse revelatum vera et proprie dicta revelatione in verbo Dei scripto vel tradito contenta, nego antecedens. Itaque revelatione fusiori significatu hic sumit S. Doctor, prout omnis veritas cujuscumque sit ordinis a Deo manifestatur, qui prima veritas est, et prout omne donum desursum est descendens a Patre luminum, prout inquam, omne quod vel ad fidem, vel ad Ecclesiae disciplinam et regimen spectat, revelat, inspirat Spiritus sanctus.

1o Enim Cyprianus in textu objectato non dicit simpliciter sed in melius revelatum quod adversus Stephanum tuebatur, non dicit Ecclesiae revelatum, [Col. 1339B] sed quibusdam inter fideles, quos inexcusabiles esse contendit post talem inspirationem ac revelationem; porro haec duo intelligi non possunt de vera revelatione quae dogma catholicum exhibeat, dogma enim fidei non revelatur, ut quid melius et quid utilius, nec ad fidem subito revocatur, quod quibusdam inter fideles a Deo inspiratur, ac revelatur.

2o Qui revelationi et inspirationi, de qua hic loquitur S. Cyprianus resistit, juxta ipsum rationi resistit, seu »a ratione superatur.« Revelatio ergo latiori sensu hic a S. Cypriano usurpatur, prout quaslibet veritates naturales complectitur quas Deus revelat et inspirat.

3o S. Cyprianus in epistola ad Quintum nitide ostendit quo sensu dixerit a Deo revelatum, quod [Col. 1339C] adversus Stephanum tuebatur his verbis: »Quae aliquando a fratribus et collegis nostris utiliter et salubriter suggeruntur, si sint vera et legitima, ipsa potius nostra ducamus, cui rei Paulus quoque prospiciens in epistola sua posuit dicens: Prophetae autem duo aut tres loquantur et caeteri examinent, si autem alii revelatum fuerit sedenti, ille prior taceat; qua in parte docuit et ostendit multa singulis in melius revelari et debere unumquemque non pro eo, quod semel imbiberat et tenebat pertinaciter congredi, sed si quid melius et utilius extiterit libenter amplecti; non enim vincimur quando nobis offeruntur meliora.« Quis non videat opinionem de rebaptizandis haereticis a Cypriano iis adscribi, quae Deus quibusdam inspirat et revelat ad majorem Ecclesiae utilitatem? [Col. 1339D] Quae profecto revelatio unam respicit Ecclesiae oeconomiam, ac disciplinam, unde nedum faveat adversariis, assertionem nostram confirmat, ut supra vidimus.

4o Totne fidei dogmata crediderit S. Cyprianus quae in tractatu de Bono Patientiae scripserat? Haec tamen a Deo inspirata esse pronuntiat: »Propter hoc,« inquit in epist. ad Jubaian. »etiam libellum de Bono Patientiae quantum valuit nostra mediocritas permittente Domino et inspirante conscripsimus;« non omnia ergo quae a Cypriano dicuntur inspirata sive revelata a Deo fidem respiciunt; revelatio igitur sive inspiratio divina aliquando a S. Cypriano fusiori sumitur significatu, non ergo tandem subtiliter inventa, sed a Cypriano ipso suppeditata nostra responsio.

[Col. 1340A] Objici. IV. De fide credebat S. Doctor eos baptizare non posse quibus a Christo concessa non erat baptizandi potestas; at haereticis talem a Christo datam fuisse potestatem negabat Cyprianus: »Manifestum est,« inquit in Epist. ad Jubaian., »ubi et per quos et remissa peccatorum dari possit quae in Baptismo scilicet datur; nam Petro primum Dominus super quem aedificavit Ecclesiam unde et unitatis originem instituit et ostendit, potestatem istam dedit, ut id solveretur in coelis quod ille solvisset in terris: et post resurrectionem quoque ad Apostolos loquitur dicens: Sicut misit me Pater, et ego mitto vos, hoc cum dixisset inspiravit et ait illis: Accipite Spiritum sanctum; si cujus remiseritis peccata remittuntur illi, si cujus tenueritis, tenebuntur; unde intelligimus [Col. 1340B] non nisi in Ecclesia praepositis et in Evangelica lege ac Dominica ordinatione fundatis licere baptizare et remissam peccatorum dare, foris autem nec ligari aliquid posse nec solvi ubi non sit qui aut ligare possit aliquid aut solvere.« Ergo

Respond. Distinguo minorem. Juxta Cyprianum haereticis data a Christo non erat baptizandi potestas; atque id variis ratiociniis utcumque ostendere conabatur concedo; et id tamquam de fide, tamquam certum tradebat, nego minor. Itaque ad probandam suam de haereticis rebaptizandis sententiam variis illationibus utcumque ostendere conatur S. Doctor haereticis concessam a Christo non esse baptizandi potestatem; in textu enim objectato, ex eo quod Christus Petro et Apostolis ligandi et solvendi potestatem dederit, [Col. 1340C] infert solis Ecclesiae praepositis potestatem remittendi peccata a Christo fuisse concessam. Inde colligit baptizandi facultatem haereticis minime competere, ex quo tandem concludit invalide quia illicite, ab haereticis baptizari.

Verum quod ex Scripturis judicatur aliquomodo deduci posse, crediturne ad fidem pertinere? Si ad fidem revocantur quae a Deo sunt immediate revelata, numquid et ea quae ex revelatis utcumque variis ratiociniis inferri posse arbitrantur? Quando Cyprianus plura Scripturae loca afferrebat ad ea probanda, quae omnium judicio versatilem spectabant disciplinam, ut supra vidimus, quod tuebatur ex iis quae citabat Scripturae locis inferri posse profecto existimabat, ideone illud fidei devovebat? Ergo licet S. Cyprianus [Col. 1340D] ex Scripturis inferri posse crediderit haereticis concessam a Christo non fuisse baptizandi potestatem, non ideo censuit de fide esse eos talem non habere potestatem.

Addo Cyprianum nec censuisse id certo et necessario ex Scripturis inferri posse; nam 1o Si existimasset ex Scripturis necessario inferri solis Ecclesiae praepositis datam esse a Christo baptizandi potestatem: hanc laicis Catholicis sicut et haereticis denegasset, illi enim, aeque ac isti non sunt Ecclesiae praepositi; attamen nullibi apud ipsum hanc potestatem laïcis Catholicis denegatam invenies, unde perverse admodum hic error Cypriano a Catholicis affingeretur.

[Col. 1341A] 2o Si existimasset ex Scripturis certo colligi nullum esse Baptisma ab haereticis collatum, pro certo habuisset infantes cum solo haereticorum Baptismo defunctos salutem adeptos non fuisse, eadem enim certitudine creditur hos infantes salutem fuisse adeptos, qua creditur eos valide fuisse baptizatos; attamen S. Cyprianus non desperat de illorum salute, qui in praeteritum cum solo haereticorum Baptismo obierant, inter quos plures exstitisse infantes nullus inficiabitur.

3o Si ex Scripturis certo inferri credebat eos qui ab haereticis tincti fuerant, reipsa minime fuisse baptizatos, quomodo zelus, quo pro salute hominum ardebat passus fuisset, ut cuilibet episcopo liberam eos non tingendi sineret facultatem? Credidissetne [Col. 1341B] in necessariis tutiorem partem eligendam esse? Probabilia ergo, non certa Cypriano ipsi visa sunt, quae ex Scripturis ad suam sententiam et praxim firmandam depromebat argumenta; unde contra propositam objectionem concludo S. Cyprianum ad fidem minime revocasse quod in Scripturis variis ratiociniis inferri posse, nec quidem certo et necessario putabat.

Objic. v. S. Cyprianus suam de haereticis rebaptizandis sententiam vocat Ecclesiae Catholicae fidem ac veritatem: »Quare,« inquit in Epist. ad Jubaian. »Ecclesiae Catholicae fidem ac veritatem, frater charissime, et tenere debemus firmiter et docere, et per omnia Evangelica et Apostolica praecepta rationem divinae dispensationis atque unitatis ostendere.« Ergo [Col. 1341C] eam merae disciplinae non adscripsit.

Resp. Nego antecedens: qui enim citata Cypriani verba ad ipsius de rebaptizandis haereticis sententiam referunt, vel Cypriani scripta nusquam legerunt ab uno vel altero auctore ea exscripsisse contenti, vel credulis imponere volunt: en Cypriani textus integer, prolixus quidem, at veritatem quaerentibus non onerosus: »Quam vanum est porro et perversum ut cum ipsi haeretici repudiato et relicto vel errore vel scelere in quo prius fuerant, agnoscant Ecclesiae veritatem, nos veritatis ejusdem jura et Sacramentum mutilemus, et venientibus ac poenitentibus dicamus eos remissionem peccatorum consecutos esse, quando illi se peccasse et propter hoc ad Ecclesiae indulgentiam venire fateantur? Quare Ecclesiae Catholicae fidem [Col. 1341D] ac veritatem, frater charissime, et tenere debemus firmiter et docere, et per omnia Evangelica et Apostolica praecepta rationem divinae dispensationis atque unitatis ostendere. Numquid potest vis Baptismi esse major aut potior, quam confessio, quam passio, ut quis coram hominibus Christum confiteatur et sanguine suo baptizetur? Et tamen neque hoc Baptisma haereticis prodest, quamvis Christum confessi et extra Ecclesiam fuerint occisi, nisi si haereticorum patroni et advocati haereticos in falsa confessione Christi interfectos martyres praedicant et contra Apostoli contestationem, qui nihil eos quamvis exustos et occisos dicit posse proficere, gloriam eis et coronam passionis assignant. Quod si haeretico nec [Col. 1342A] Baptisma publicae confessionis et sanguinis proficere ad salutem potest, quia salus extra Ecclesiam non est, quanto magis ei nihil proderit, si in latebra et in latronum spelunca adulterae contagione aquae tinctus non tantum peccata antiqua non exposuerit, sed adhuc potius nova et majora cumulaverit.« Vides quaenam sit juxta Cyprianum illa Ecclesiae Catholicae fides et veritas firmiter tenenda et docenda, haereticos scilicet peccatorum suorum remissionem in haeresi consequi non posse, nec illis Baptisma ad salutem prodesse, quod nullus inficiatur Catholicus, et in quo certe sita non erat erronea de rebaptizandis haereticis Cypriani sententia; pessime ergo de Cypriano merentur, qui ad ipsius errorem revocant, quod ipse fide certum merito dixit.

[Col. 1342B] Objic. VI. Cypriani Epistolam ad Pompeium, ex qua haec decerpunt testimonia, quae fidei et dogmatis quaestionem ore patulo clamare vociferantur: »Si in aliquo nutaverit et vacillaverit veritas, ad originem Dominicam et Evangelicam et Apostolicam traditionem revertamur, et inde surgat actus nostri ratio, unde et ordo et origo surrexit. Traditum est enim nobis quod sit unus Deus, et Christus unus, et una spes, et fides una, et una Ecclesia, et Baptisma unum, non nisi in una Ecclesia constitutum, a qua unitate quisquis discesserit cum haereticis necesse est inveniatur, quos dum contra Ecclesiam (Stephanus) vindicat, Sacramentum divinae traditionis impugnat . . . . quae ista obstinatio, quaeve praesumptio humanam traditionem divinae dispositioni anteponere, nec animadvertere [Col. 1342C] indignari et irasci Deum quoties divina praecepta solvit et praeterit humana traditio.«

Resp. Quorsum istae adversariorum tenebrae? Pulverem ab oculis excutiant et videant aliquando in Cypriani textibus, quod vident omnes, traditum scilicet a Cypriano dici, unum esse Baptisma non nisi in una Ecclesia constitutum, quod verum est, quod omnes tenent Catholici, qui ex hac traditione probant haereticis baptizare non licere; at hic traditumne asserit S. Doctor, Baptisma haereticorum validum non esse, vel quid simile? Hoc profecto nemo legit, nemo videt, nec videbunt ipsi adversarii res propius inspicientes. At, inquiunt, unum Baptisma in una Ecclesia ita constitutum asserebat S. Doctor, ut haereticos nec licite nec valide baptizare posse argueret. [Col. 1342D] Hoc fateor de quo nullatenus agitur; non enim hic quaeritur, an Cyprianus existimaverit haereticos non posse valide baptizare; nec quaeritur, an hoc ex pluribus Scripturae textibus eruere tentaverit, sed quaeritur utrum de fide crediderit, utrum a Deo traditum dixerit Baptisma ita unum in Ecclesia esse, ut haeretici nec licite nec valide baptizare potuerint. Hoc porro numquam probabitur; hoc nullibi apud Cyprianum legetur; immo contrarium vel ex hacmet Epistola objectata demonstratur.

Cum enim Stephanus dixisset quod ab Apostolis accepimus tenemus, quid Cyprianus ad hanc Apostolorum auctoritatem? »Apostoli, respondet, haereticos Antichristos nominarunt, eos esse vitandos pronuntiarunt, [Col. 1343A] nullibi apud Apostolos praeceptum invenitur ut haereticis tantum manus in poenitentiam imponantur;« eos nimirum intra limites se continet ut ostendat Stephanum absque titulo Apostolica traditione gloriari, et quid circa ejusmodi Baptismum Apostoli senserint latere. Porro si S. Cyprianus suam sententiam ab Apostolis traditam existimasset, hanc traditionem profecto hic appellasset, reponere certe non omisisset pessima omnino fide Apostolicam auctoritatem a Stephano laudari, cum sibi ipsi omnino faveret, oportunior ipsi nulla fuit occasio peremptoriam istam allegandi traditionem, qua adversarii penitus retunderentur. Id tamen non prestitit Cyprianus; non ergo censuit ab Apostolis traditum Baptisma haereticorum invalidum esse.

[Col. 1343B] Opponit quidem S. Doctor Stephani traditioni, quam humanam appellabat, evangelicam et divinam, quam anteponendam esse dicit dispositionem, non quasi in hac contineretur, aut manifestaretur sua de rebaptizandis haereticis sententia; contrarium enim vel ex hacmet Epistola modo evincebamus, sed quia ex hac humanis ratiociniis, sive ut loquitur Facundus Hermian. »humana argumentatione« suam sententiam eruere contendebat: Quid enim ostendit juxta Cyprianum evangelica haec, et divina dispositio, quam hic Stephano opponit? ostendit ne nullum esse haereticorum Baptisma? Haereticos valide baptizare non posse? Minime; hoc nec ibi, nec alibi a Cypriano asseritur, quid ergo? Ostendit »Haereticos esse [Col. 1343C] Antichristos, esse vitandos,« ostendit »Baptismi unitatem;« en illa divina dispositio, quam Cyprianus Stephano opponit, plures scilicet Evangelicas opponit veritates, ex quibus suam sententiam variis argumentis eruere laborabat. Porro ex eo, quod Cyprianus ex pluribus Scripturae textibus suam de rebaptizandis haereticis sententiam erui posse crediderit, concludendum non est ipsum agi de fide in hac quaestione censuisse, ut supra probavimus.

Non moror quod in hac Epistola S. Cyprianus S. Stephanum erroris accuset; non omnis enim error militat contra fidem, et revera Stephanus erroris quidem arguitur, numquam tamen erroris contra fidem; in eo autem errabat Stephanus in mente Cypriani, quod sententiam de rebaptizandis haereticis »meliorem [Col. 1343D] et utiliorem,« ut ait Cyprianus in epist. ad Quintum, non judicaret, ideoque eam rejiciendam vellet.

Haec de Cypriani ad Pompeium epistola sufficiant, »Illa enim,« verbis utor Augustini »quae in Stephanum irritatus effudit retractare nolo, quia et non opus, et ea praeterire melius est,« detestans, cum Vincentio Lirin. optimo Gallo »illorum nequitiam qui sancti viri (Cypriani) memoriam, tamquam sopitos jam cineres profana manu ventilant, et quae silentio sepeliri, oportebat rediviva opinione diffamant.«

Objic. tandem probabile non est S. Cyprianum merae devovisse disciplinae controversiam, in qua de validitate aut invaliditate Baptismi agebatur, nec potest concipi, quomodo ita sentire potuerit vir perspicacia [Col. 1344A] maxime praeditus, ac eruditione clarissimus.

Respond. Tot et tantis nititur assertio nostra argumentis, ut eam probilitate carere solus ille contendat, qui palpet in meridie. Enimvero ut jure meritoque dicatur Cyprianum existimasse hanc fuisse merae disciplinae controversiam, numquid necesse est modum investigare, detegere, vindicare, quo talem judicavit? Ignoretur modus, si placet, lateant nos principia quibus ad ita judicandum moveretur S. Doctor, dummodo hac in controversia ea protulerit quae non nisi merae disciplinae quaestionem exhibeant; dummodo taliter in hoc negotio se gesserit, qualiter in negotio fidei numquam se gessisset, certa et immota remanebit veritas assertionis nostrae.

Eruditum Cyprianum, immo fulgentissimum Ecclesiae [Col. 1344B] lumen, et doctorem conspicuum quis neget? At eruditum et puto Basilium, eruditum et Athanasium, iis tamen merae disciplinae controversiam hanc visam fuisse, et ipsi passim docent Galli scriptores ac theologi. [(1) 1Kb]

Caeterum non immerito conjicitur eam fuisse Cypriani sententiam, quod Baptismi haereticorum validitas penderet ab usibus, consuetudinibus et dispositionibus privatarum Ecclesiarum, quae haereticos ad baptizandum inhabiles reddere possent. Nam. 1o Cyprianus, ut vidimus, suis permisit collegis de rebaptizatione varie sentire, nec in alios quam in Sthephanum videtur insurgere, eo quod Africanam etiam Ecclesiam Romanae consuetudini mancipare [Col. 1344C] vellet; porro liberam istam rebaptizandi vel non rebaptizandi facultatem pro suo erga salutem animarum studio minime permisisset, si Baptismum ab haereticis collatum nullibi validum fuisse putasset. Illud ergo necesse est ut validum in quibusdam ecclesiis, irritum autem in aliis existimaverit: cujus quidem discriminis causa non aliunde repeti posse videtur, quam ex ratione mox allata.

2o Magno inquirenti de Clinicorum tinctione respondet S. Cyprianus validum esse Baptismum Clinicis collatum; attamem vult in hac ipsa epist. ad Magnum 69, Clinicos iterum baptizari apud eos qui hujus Baptismi validitatem denegabant; »Si aliquis, inquit, existimat eos Clinicos nihil consecutos, non decipiantur, ut si incommodum languoris evaserint [Col. 1344D] et convaluerint, baptizentur.« Nullum ergo censebat S. Doctor Baptisma Clinicis datum apud eos qui talis Baptismi validitatem denegabant, alioquin Clinicos ab illis rebaptizari non permisisset; noverat enim, immo saepius docuerat validum Baptisma iterari non posse, quod ergo validum penes se credebat Baptismum, invalidum apud alios existimabat.

Porro ita de Baptismo sentire non poterat, quin arbitraretur hanc privatis ecclesiis inesse potestatem, [Col. 1345A] ut apponere possent impedimenta, quibus nullum efficeretur Baptisma, ita ut valide administraretur, ubi talia apposita non essent impedimenta invalide autem ubi apposita fuissent.

3o Revera qui antiquitus rebaptizationi Haereticorum favebant a diversis ecclesiarum dispositionibus, seu consuetudinibus, nanciscebantur haereticos rebaptizandi necessitatem, et consequenter Baptismi, validitatem. »Quod igitur,« inquit S. Basilius in epist. canon. prima ad Amphilochium, »ad Catharos pertinet et prius dictum est et recte admonuisti uniuscujusque regionis morem sequi oportere, quod ii qui tunc de illis statuerunt in varias de ipsorum Baptismate sententias abierint. . . quoniam nonnullis Asiaticis omnino visum est eorum Baptisma [Col. 1345B] pluribus consulendi causa suscipiendum esse, suscipiatur. Et paulo post. »Existimo itaque quoniam nihil de illis (Encraticis haereticis) aperte dictum est, eorum Baptisma a nobis rejiciendum esse, ac si quis ab eis acceperit accedentem ad Ecclesiam baptizandum; quod si hoc generali oeconomiae impedimento erit, rursus consuetudine utendum est, et sequi oportet Patres, qui quae ad nos pertinet dispensaverunt.« Ibi perspicis S. Basilium a diversarum regionum moribus, et a diversis episcoporum statutis repetere necessitatem haereticos rebaptizandi vel non rebaptizandi.

Ita sentiebat et Amphilochius, qui in Catharorum Baptismo iterando vel non iterando diversis ecclesiarum moribus serviendum esse censebat, ut testatur Basilius [Col. 1345C] iis verbis modo citatis: »Quod igitur ad Catharos pertinet et prius dictum est, et recte admonuisti uniuscujusque regionis morem sequi oportere, quod ii qui tunc de ills statuerunt in varias de ipsorum Baptismate sententias abierunt.«

Ita Firmilianus, qui rebaptizationem iis assimilat quae a variis regionum consuetudinibus robur accipiunt: »Circa celebrandos« inquit in sua ad Cypr. Epistola, inter Cyprianicas 75, »dies Paschae et circa multa alia divinae rei sacramenta, videat quis esse apud illos (Romanos) aliquas diversitates, nec observari illic omnia aequaliter, quae Hierosolymis observantur secundum quod in caeteris quoque plurimis provinciis multa pro locorum et nominum diversitate variantur, nec tamen propter hoc ab Ecclesiae [Col. 1345D] Catholicae pace atque unitate aliquando discessum est, quod nunc Stephanus ausus est facere, rumpens adversus vos pacem, quam semper antecessores ejus vobiscum custodierunt.«

Haec nos ad cumulum de Cypriano investiganda doctis, et confirmanda, vel etiamsi placuerit oppugnanda proponimus. Utcumque sit, immotum semper maneat et inconcussum quod a Gallis universim asseritur, Cyprianum videlicet totam hanc de Baptismo haereticorum controversiam ad meram disciplinam revocasse.



CAPUT II. AFFERUNTUR MOMENTA, QUIBUS EVINCITUR S. CYPRIANUM PROBE NOVISSE QUAM S. STEPHANUS ROM. PONTIFEX VINDICABAT CONSUETUDINEM, UNIVERSALEM TUNC TEMPORIS FUISSE ECCLESIAE CONSUETUDINEM, AC AB OMNIBUS EPISCOPIS ANTIQUITUS SERVATAM FUISSE.
[Col. 1345D]

[Col. 1346A] 1. Rebaptizanti Cypriano opponebatur Ecclesiae consuetudo, qua haeretici ex S. Cypriano ad Ecclesiam venientes sine novo Baptismo recipiebantur; hanc porro Ecclesiae consuetudinem numquam diffitetur, semper agnoscit S. Doctor: id unum contendit eam rationi subjiciendam esse, eam praescribere minime debere, ac quasi vetustum errorem derelinquendam esse; non ignorabat ergo eam sibi adversari. »Frustra« aiebat Cyprianus Jubaiano scribens, quidam qui ratione vincuntur consuetudinem nobis [Col. 1346B] opponunt, quasi consuetudo major sit veritate . . . . non tamen quia aliquando erratum est ideo semper errandum.« Et in epist. ad Quintum: »Non est autem de consuetudine praescribendum, sed ratione vincendum. Loquitur de consuetudine haereticos non rebaptizandi.« Et in epist. ad Pompeium: »Consuetudo sine veritate vetustas erroris est, propter quod, relicto errore, sequamur veritatem.«

Nec dicas S. Cyprianum ibi loqui de consuetudine alicujus ecclesiae particularis, Romanae videlicet, vel alterius, quam sibi adversari ultro fateretur, non autem de consuetudine universalis Ecclesiae: nam 1o Cyprianus existentem eam fatetur consuetudinem, quae ipsi opponebatur; atqui opponebatur consuetudo non quibusdam peculiaris, [Col. 1346C] sed universalis Ecclesiae. Audiatur strenuus ille traditionum Ecclesiae defensor episcopus anonymus jam citatus, qui Cyprianum viriliter perstringebat: »In quo genere« inquit in tractatu qui incipit his verbis: Non debere denuo baptizari, etc. »Quaestionis« de Baptismo haereticorum »nulla omnino potuisset controversia aut disceptatio emergere, si unusquisque nostrum, contentus venerabili ecclesiarum omnium auctoritate nihil innovare gestiret.« Cypriano non exprobrat ipsum alicujus peculiaris ecclesiae, Romanae nempe, vel alterius auctoritati obaudire nolle« sed ipsum »venerabili ecclesiarum omnium auctoritate contentum« esse noluisse. Audiatur S. Stephanus R. Pontifex in suo celebri rescripto. »Si quis a quacumque haeresi venerit ad nos, nihil innovetur praeter id [Col. 1346D] quod traditum est.« Non Romanam tantum aut quibusbusdam peculiarem Cypriano opponebat traditionem, sed indefinitam, ac consequenter universalem. »S. Stephanus« inquit defensor, Declarat cleri. Gallic., an. 1682. vulgo Bossuetius, episc. Meldensis [(1) 1Kb] »urgebat consuetudinem universalem. »S. Stephanus« inquit Habert doctor Sorbonicus [(2) 1Kb] »traditionem et consuetudinem Ecclesiae opposuit S. Cypriano;« si quis inquit, etc. »Ecclesiae traditionem« inquit Grandin, doctor et professor Sorbon. [(3) 1Kb] »Opposuit [Col. 1347A] Stephanus Papa Africanis. »De totius Ecclesiae traditione« inquit Henricus a S. Ignatio. [(1) 1Kb] »S. Stephanus Papa testimonium perhibuit, dum S. Cypriano hac in causa scripsit nihil innovetur nisi quod traditum est.« Mitto alios passim Gallos theologos de Stephano idem testantes.

2o S. Cyprianus objectatae consuetudini solam opponit veritatem. Verum si existimasset S. Doctor hanc consuetudinem haud fuisse universalem, sed quibusdam tantum ecclesiis peculiarem, non solam profecto veritatem, quam pro se ipso stare credebat, sed etiam aliarum sibi faventium ecclesiarum consuetudinem opposuisset; ideoque contestatus esset suos adversarios et contra veritatem, et contra consuetudinem etiam facere: non nostrum [Col. 1347B] est hoc ratiocinium, sed Augustini: »Cur,« inquit, [(2) 1Kb] »tot Cypriani collegae in concilio dixerunt rationem et veritatem consuetudini praeponendam, ac non potius dixerunt eos quid aliud facere vellent et contra veritatem, et contra consuetudinem facere?«

3o Quonam pacto censuisset Cyprianus consuetudinem solius Romanae Ecclesiae vel etiam alterius sibi adversari, Cyprianus inquam, qui et ipsam Africanae ecclesiae consuetudinem sibi contrariam fatebatur? Gloriabantur enim S. Cyprianus aliique in Africa rebaptizantes se africanae ecclesiae dereliquisse consuetudinem, teste Firmiliano in sua ad Cyprianum epistola: »Quod autem,« inquit, »pertinet ad consuetudinem refutandam, quam videntur opponere veritati, quis tam vanus sit ut veritati consuetudinem [Col. 1347C] praeferat? aut qui, perspecta luce, tenebras non deserat? Nisi si et Judaeos Christo adventante, id est veritate, adjuvet in aliquo antiquissima consuetudo, quod, relicta nova veritatis via, in vetustate permanserint, quod quidem adversus Stephanum vos dicere Afri potestis, cognita veritate, errorem vos consuetudinis reliquisse.« Ita plane Cyprianus aliique rebaptizantes Africani, inquit illust. de Saleon Buthenensis episcopus, agnoscebant se antiquam mutasse consuetudinem. [(3) 1Kb]

At, inquies, S. Cyprianus in epist. ad Quintum, et ad Jubaian. nitide affirmat jam pridem ab Agrippino pluribusve aliis Africanis episcopis statutum fuisse, ut ab haereticis baptizati ad Ecclesiam redeuntes iterum baptizarentur, exinde vero multa [Col. 1347D] haereticorum millia in Africanis provinciis juxta hoc statutum fuisse suscepta. Quid inde? Cyprianus ergo Africae consuetudinem sibi contrariam non reperit? Post Agrippinum consuetudo haereticos rebaptizandi in Africa praevaluerat? Haudquaquam. Citata enim Cypriani verba probant quidem Agrippinum pluresve Africanos episcopos, rebaptizationem in suis ecclesiis introduxisse, ac post Agrippinum nonnullos episcopos illius sententiam, et praxim fuisse secutos, [Col. 1348A] at nullatenus evincunt pluralitatem, et universalitatem episcoporum Africanorum post Agrippinum rebaptizationi favisse, ipso etiam Augustino interprete, qui objectatum Cypriani textum ita explicat, ut minime impediat quominus consuetudo, non rebaptizandi ab Agrippino etiam usque ad Cyprianum in Africa praevaluerit: »Quomodo autem,« inquit lib. III. de Bapt. cap. 12, »Cyprianus dicat atque exinde in hodiernum tot millia haereticorum in provinciis nostris ad Ecclesiam conversi non aspernati sunt neque cunctati, immo et rationabiliter et libenter amplexi sunt ut lavacri vitalis et salutaris Baptismi gratiam consequerentur, non video, nisi forte hoc dicat, exinde in hodiernum, quia nulla de illis ex quo in Ecclesia per Agrippini concilium [Col. 1348B] baptizati sunt, quaestio alicujus, excommunitionis exorta est. Caeterum si permanebat ab Agrippino usque ad Cyprianum consuetudo baptizandi ab haereticis venientes, ut quid facta sunt a Cypriano de hac re concilia? Ut quid eidem Jubaiano dicit non se rem novam facere aut repentinam, sed ab Agrippino constitutam? Cur enim Jubaianus de novitate turbaretur? Ut eum per auctoritatem Agrippini sanari oporteret, si ab Agrippino usque Cyprianum hoc tenebat Ecclesia« Et cap. II. ejusdem lib. testatur plures ex illis episcopis qui cum Agrippino pristinam non rebaptizandi mutaverant consuetudinem, ad eam redisse, ita ut post Agrippinum vetus Ecclesiae consuetudo in Africa undique vigeret.

Hinc patet Firmiliano et Augustino asserentibus [Col. 1348C] Africae consuetudinem a Cypriano derelictam fuisse, non obesse quod Cyprianus affirmat, ab Agrippino scilicet ad suam usque aetatem multa haereticorum millia iterato Baptismo in Africa recepta fuisse; verum enim utrumque. Cyprianus Africae consuetudinem dereliquit, quia dereliquit consuetudinem quae a pluralitate praesulum Africanorum servabatur; multa haereticorum millia ab Agrippino usque ad Cyprianum iterato Baptismo in Africa recepta fuerunt, quia licet pluralitas Africanorum praesulum Romanam consuetudinem retinuerint, nonnullis tamen magis placuit Agrippini sequi statutum, a quibus multa haereticorum millia iterato Baptismo recepta fuerunt. Haecque conciliatio eo benignius suscipienda, quod aliter dicendum foret et Cyprianum [Col. 1348D] sibi ipse contradiceret, et falsa ab Augustino narrari. 1o Cyprianus sibi ipsi contradiceret, quia ex hypothesi vellet in epist. ad Jubaian. Africae consuetudinem post Agrippinum suae opinioni suffragari, et in epist. ad Firmilianum affirmaret se Africae consuetudinem relinquere. 2o Falsum narrasset Augustinus quando tam saepius, tam confidenter, testabatur consuetudinem Africanam, spectato etiam tempore medio Agrippinum inter et Cyprianum, rebaptizationi fuisse contrariam.

Hoc quidem effutire de Augustino veritus non est P. Gervasius in sua quam Gallico idiomate publicae luci dedit S. Cypriani Vita, libr. V, num. V, pag. 381. Verum quis patienter ferat tantum Doctorem [Col. 1349A] omnium in hoc rebaptizationis negotio versatissimum saepius ut deceptum, ut a veritate aberrantem, ut falsa obtrudentem, ut malum Cypriani interpretem ab hoc auctore traduci: [(1) 1Kb] »Haec jactare,« defunctus adhuc loquitur Augustinus, »quid est nisi delirare.« Forte, inquies, talia censorem nostrum urgebant argumenta, ut Augustinum ab iis erratis excusare non posset etiam paratissimus. A sequenti caetera disce.

»Mirum non est,« inquit Gervasius, »quod Augustinus numerum episcoporum Orientalium qui Cypriani sententiam propugnabant ignoraverit, cum numerum Africanorum nec agnoverit; septuaginta enim episcopos nec plures in Africa recenset, cum vel in uno concilio octoginta septem enumerentur.« Hic [Col. 1349B] Augustinum numeri rebaptizantium ex Africa episcoporum ignarum nobis venditat, praetensamque ignorantiam hoc probat argumento; quia plures, inquit, in Africa rebaptizantes episcopos non recenset S. Doctor quam septuaginta. Nigra falsitas et eo magis intoleranda, quo et scienter prolata, et in dedecus tanti Ecclesiae Doctoris fabricata. En Augustini verba ad Crescon., liber III, caput. III: »Proinde si omnino credendum sit, 50 episcopis Orientalibus id esse visum, quod 70 Afris, vel aliquanto etiam pluribus contra tot millia episcoporum, etc.« Haec verba »70 Afris vel aliquanto etiam pluribus« sonantne »70 Afris nec pluribus,« ut Auctor tam confidenter affirmat? Audiatur iterum Augustinus: »Visum est,« inquit, lib. I de Bapt. cap. 18 »Cypriano cum [Col. 1349C] ferme octoginta coepiscopis suis Africanarum ecclesiarum omnem hominem qui extra Ecclesiae catholicae communionem baptizatus fuisset, oportere ad Ecclesiam venientem denuo baptizari:« Enumeratne hoc et in loco 70 tantum episcopos pro Cypriano?

Nos vidimus, inquit Augustini censor, vel uni Cypriani concilio 87, Africanos episcopos interfuisse, quod Augustinum latuit; at, te ipsomet teste, miser aristarche singulas horum 87 episcoporum sententias refert ac expendit S. Doctor in lib. VI et VII de Baptismo, quomodo ergo latuit Augustinum huic Cypriani concilio 87 episcopos Africanos interfuisse? Si igitur hos omnes Cypriano erranti non adjunxit, id egit, quia pro sua non omnibus communi aequitate [Col. 1349D] ac justitia noluit catholicas nonnullorum ex illis episcopis sententias erroris accusare, quod imitari melius auctori nostro cessisset, quam in Augustinum indigna anhelasse convicia.

Haec sunt argumenta, quibus urgetur P. Gervasius ad ignorantiam Augustini revelandam, seu verius ad suam apertissime manifestandam; sed utinam Augustinus solus viperinum hujusce scriptoris dentem expertus fuisset. Demum si ejus auctoritatem sibi contrariam contempsit, saltem sibi aliquando faventem veneratus est. Verum ut de aliis taceam, quot contumeliosa, quot falsa, quot impia non evomuit in Stephanum Pontificem maximum, et [Col. 1350A] sanctissimum martyrem, vix inter ipsos Calvinistas reperias acerbius amariusque insultantem Pontifici.

Stephanus, si ipsi fides, »Indigne penitus erga Cyprianum se gessit.« Stephanus »fastum tumide ac dominatum affectat.« Stephanus »imperantem ac tyrannum« agit, inhumanitatis, vexationis, tyrannidis Reus. Stephanus Ecclesiae unitatem scindere flocci facit; Cyprianum inauditum judicat et damnat. Stephanus Cypriani, quem ut pseudochristum pseudoapostolum, dolosum et perfidum infamabat, episcopis legatis pacem, communionem, hospitalitatem non negavit solum sed negandam quoque ab omnibus et ubique praecepit. Stephanus zelum prae se fert quidem, sed ad omnia promiscue devastanda unice sufficientem, hic Stephani zelus Imperatorem movit ad Ecclesiam [Col. 1350B] crudeliter persequendam. Stephanus non unum vel duos dumtaxat, sed tres errores fidei catholicae adversos docet in suo rescripto. Tandem vero, quasi haec omnia pro Stephani demeritis minime sufficerent, contestatur Gervasius se cum omni moderatione ac temperantia possibili de Stephano verba facere.

Coeli quae video. Haec Francus? Haec catholicus? Haec Dei sacerdos? Haec filius? Haec de Patre? Haec de Pontifice maximo? Haec de traditionis vindice? Haec de sanctissimo Martyre? O licentiosam scriptionem, inultam nihilominus, proh superi, et impunitam? »O portentum non, sicut ait quidam, in ultimas terras exportandum, sed potius extra omne coelum et omnes terras si fieri possit abigendum [(1) 1Kb] .« Haec legentur? Haec credentur. Haec posteris tradentur? [Col. 1350C] Verba desunt, mens deficit, horrescit animus, ad placida, ad vera, ad humana, ad pia et catholica transeamus. Redeamus ad nos. »His enim malis magis debentur prolixi gemitus quam prolixi libri« Aug. Epist. XXII.

II. Episcopus anonymus Cypriano coaevus non semel laudatus tria de Cypriano [(2) 2Kb] , ejusque asseclis tradit in tractatu, qui incipit his verbis: »Non debere denuo, etc.« quae manifestissime ostendunt notum abunde fuisse S. Doctori consuetudinem haereticos non rebaptizandi universalem Ecclesiae tunc [Col. 1351A] temporis fuisse praxim. Tradit enim: 1o Cyprianum eique adhaerentes novam de rebaptizandis haereticis opinionem protulisse, quia non erant contenti venerabili ecclesiarum omnium auctoritate, qua tamen pro humilitate necessaria contenti esse debuissent: »In quo genere quaestionis« de rebap. haeret. inquit, »nulla omnino potuisset controversia aut disceptatio emergere, si unusquisque nostrum contentus venerabili ecclesiarum omnium auctoritate et necessaria humilitate nihil innovare gestiret.«

2o Cyprianum redarguit quod gloriaretur se correxisse vitia et errores universarum ecclesiarum: »Errores,« inquit, »et vitia universarum ecclesiarum correxisse apud simillimos sui et compares glorietur.«

3o Cyprianum, Cyprianique asseclas exhibet ut [Col. 1351B] episcopos, qui non verebantur detegere turpitudinem matris Ecclesiae, si quam esse in hac de Baptismo quaestione putabant: »Monstri,« inquit, »simile est ipso, episcopos talia scandala cogitare, et turpitudinem matris Ecclesiae, si quam putant in hoc negotio esse, nimis irreverenter non vereri detegere.«

Porro qui »non erat contentus venerabili ecclesiarum omnium auctoritate,« non Stephani tantum, sed et ecclesiarum omnium auctoritati obaudire nolebat, non ergo solum Stephanum, sed et caeteras undique ecclesias noverat Cyprianus suae opinioni ac praxi esse contrarias. Qui »gloriabatur se correxisse errores universarum,« profecto non ignorabat universas ecclesias a se dissentire; qui »non verebatur turpitudinem matris Ecclesiae detegere,« [Col. 1351C] palam ostendit matrem Ecclesiam suae, quam veram putabat, opinioni adversari.

III. S. Hieronymus in Dial. adversus Lucif., tom. IV, part. 2, pag. 305, haec habet: »Ecclesia semper ab haereticis Baptismum recepit . . . . quod si negandum quispiam putaverit haereticos a majoribus nostris semper fuisse susceptos, legat B. Cypriani epistolas, in quibus Stephanum Romanae urbis episcopum, et inveteratae consuetudinis lacerat errorem.« Duo hic ostendunt S. Cyprianum in mente S. Hieronymi non ignorasse consuetudinem Ecclesiae suae opinioni et praxi fuisse contrariam: 1o S. Hieronymus ex Cypriani epistolis colligit, et probat praxim haereticos non rebaptizandi perpetuam Ecclesiae ac majorum nostrorum consuetudinem fuisse; ad mentem [Col. 1351D] ergo S. Hieronymi S. Cyprianus perpetuam hanc Ecclesiae ac majorem nostrorum consuetudinem in suis epistolis manifestabat; hanc ergo sibi adversam Ecclesiae consuetudinem non ignorabat. 2o Cyprianus juxta Hieronymum erroris accusabat non solius Stephani, sed et Ecclesiae consuetudinem; noverat ergo non solius Stephani, sed Ecclesiae consuetudinem sibi adversari.

Repones fortasse juxta Hieronymum consuetudinem quidem a Cypriano lacerari, sed non consuetudinem universalem Ecclesiae; at si Hieronymus de universali Ecclesiae consuetudine non loqueretur, suum minime probaret intentum. Enimvero ex eo quod Cyprianus laceravit inveteratam consuetudinem [Col. 1352A] haereticos non rebaptisandi, Hieronymus probare intendit haereticos sine Baptismo, ab Ecclesia, a majoribus nostris semper fuisse susceptos. Porro ex eo quod Cyprianus lacerasset consuetudinem hanc quibusdam peculiarem, probaret quidem haereticos sine iterato Baptismo ab aliquibus semper fuisse susceptos; at minime probaret eos ita semper, ita a majoribus nostris indefinite, ac ab Ecclesia fuisse susceptos, ergo quando S. Hieronymus dicit consuetudinem a Cypriano laceratam fuisse, universalem spectat Ecclesiae consuetudinem.

IV. S. Augustinus, cui, vel nulli hac in re fides praestanda, centies affirmat S. Cyprianum apprime novisse consuetudinem Ecclesiae universalis sibi rebaptizanti adversari. »Noluit,« inquit, lib. II de Bap., [Col. 1352B] c. 8, »vir gravissimus (Cyprianus) veraci consuetudini cedere . . . sed in tam obscura quaestione turbatus et ubique intuens universalem, robustamque consuetudinem« haereticos scilicet non rebaptizandi. Quid clarius? Cyprianus ubique intuebatur universalem, robustamque consuetudinem haereticos non rebaptizandi, et c. 9: »Hanc autem (Stephani R. P.) fuisse consuetudinem Ecclesiae satis ostenditur et ipsius B. Cypriani verbis.« Et iis citatis, sic pergit: »Ubi certe quid fieri soleret, et si non fieri vellet satis ostendit . . . . . aperte indicat (Cyprianus) fuisse aliam consuetudinem Ecclesiae, et in ipso concilio (Carthagin. III) nonnullae sententiae omnino declarant eos contra Ecclesiae consuetudinem decrevisse quod decernendum esse arbitrati sunt.« Quid luculentius? [Col. 1352C] »Verba ipsius B. Cypriani satis ostendunt« quam Stephanus urgebat consuetudinem fuisse Ecclesiae consuetudinem. Cyprianus »satis ostendit« quid fieri soleret et si non fieri vellet, scilicet Ecclesiae consuetudinem suae opinioni adversari. Cyprianus »aperte indicat« fuisse aliam consuetudinem Ecclesiae. Et Africani nonnulli in concilio Carthag. 3 »omnino declarant« se contra consuetudinem Ecclesiae rebaptizandos esse haereticos decrevisse. Numquid ergo ignorabant Cyprianus, Africanique praesules consuetudinem Ecclesiae sibi adversari?

Audiatur iterum S. Augustinus in lib. IV de Bapt. c. 6: »Istam consuetudinem »haereticos non rebaptizandi« tam robustam et antea idem Cyprianus invenit, ut cum ejus mutandae auctoritatem quam [Col. 1352D] sequeretur vir tanta scientia praeditus quaereret, nonnisi in Africa sola factum paucis ante se annis Agrippini concilium reperiret, quod cum sibi adversus totius orbis morem non sufficere cerneret has rationes arripuit.« Cernebat Cyprianus eo teste, cui melius, quam nuperis quibusdam theologis explorata erant Cypriani verba atque sensa, Agrippini auctoritatem, quam in haereticis rebaptizandis sequebatur, sibi non sufficere adversus »totius orbis morem,« profecto ergo sciebat morem totius orbis rebaptizationi haereticorum esse contrarium.

Rursus Augustinus lib. VI de Bapt. c. 35: »Si consuetudo erat,« inquit, »sicut haec sententia testis est, ut haeretici venientes ad Ecclesiam cum Baptismo [Col. 1353A] quod habebant reciperentur, cum orbem terrarum quia sic recipiuntur accusant?« Episcopi scilicet concilii Carthagin. 3, inter quos Cyprianus. Porro qui accusant orbem terrarum, quod haeretici sine iterato Baptismo reciperentur, non ignorant profecto ab orbe terrarum haereticos sic recipi, et lib. VII, c. 2: »Eam quoque fuisse consuetudinem ut sic reciperentur (haeretici sine iterato Baptismo), et ipse Cyprianus multis locis et aliquot episcopi in hoc concilio (Carthag. 3) manifestant; unde aparet si haeretici non habent Baptismum, Ecclesiam Christi temporum illorum praevaricatoribus fuisse plenam, qui eis suffragantes sic recipiebant.« Undenam probat S. Doctor viguisse, Cypriani etiam aetate, Ecclesiae consuetudinem, ut haeretici sine novo baptismo [Col. 1353B] reciperentur? Ex ipso, ut vides, sancto Cypriano, qui multis locis illud manifestat; non ergo ignorabat antistes Carthaginensis eam fuisse Ecclesiae consuetudinem.

Non pigeat quaeso Augustinum adhuc audire: »Talem,« inquit lib. VII, de Bapt., c. 25, »fuisse Ecclesiae consuetudinem (haereticos scilicet non rebaptizandi), ipsi qui hoc concilium Carthagin. 3 faciunt saepe commemorant.« Noverat ergo Cyprianus, noverant Africani episcopi, qui huic concilio interfuerunt, talem fuisse, non Stephani tantum, sed et Ecclesiae consuetudinem, et in epist. ad Vincentium Rogatist. 93, c. 10: »Cyprianus autem sensisse aliter, quam forma et consuetudo habebat Ecclesiae, non in canonicis sed in suis et in concilii litteris [Col. 1353C] invenitur.« Si in Cypriani litteris invenitur ipsum aliter de Baptismo sensisse, quam consuetudo habebat Ecclesiae, Cyprianus profecto in suis litteris ostendit consuetudinem Ecclesiae alienam esse a sua sententia.

Quid amplius ab Augustino desideraretur in gratiam assertionis nostrae? S. Cyprianus, teste Augustino, »satis ostendit, aperte indicat, omnino declarat, saepe commemorat, multis locis manifestat non Stephani tantum, sed et Ecclesiae consuetudinem esse« ut haeretici venientes ad Ecclesiam cum Baptismo quod habebant reciperentur. Cyprianus »accusabat« non solum Stephanum, sed »orbem terrarum,« quod haeretici sic reciperentur. Cyprianus »cernebat« se agere »adversus totius orbis morem.« Cyprianus [Col. 1353D] »ubique intuebatur universalem et robustam consuetudinem« haereticos non rebaptizandi. Haec sine ambagibus sine verborum circuitu, nullis involuta tenebris, nitida, luculenta centies repetita, firmiter, ac evidenter ostendunt exploratum Cypriano sine dubio fuisse consuetudinem haereticos non rebaptizandi tunc temporis fuisse consuetudinem »universalem Ecclesiae,« consuetudinem »orbis terrarum, totius orbis morem,« quem »ubique intuebatur.«

V. Universalem Ecclesiae de non rebaptizandis haereticis consuetudinem nec a Cypriano, nec ab ejus asseclis in dubium revocatam fuisse manifestat et status controversiae, quae Cyprianum inter et alios agitabatur; hunc dilucide exponit anonymus episcopus [Col. 1354A] Cypriano coaevus saepius laudatus iis verbis: »Animadverto quaesitum apud fratres, quid potius observari oportet in personam eorum, qui in haeresi quidem sed in nomine Domini Dei nostri Jesu Christi tincti, postmodum inde digressi et suppliciter ad Ecclesiam Dei advolantes, totis praecordiis poenitentiam agerent, et erroris sui damnationem nunc demum intelligentes, auxilium salutis ab ea implorent utrum vetustissima consuetudine ac traditione ecclesiastica post illum qui foris quidem, sed in nomine Jesu Christi Dominicum acceperunt Baptisma, tantummodo imponi eis manum ab episcopo ad accipiendum Spiritum sanctum sufficeret, et haec manus impositio signum fidei iteratum atque consummatum eis praestaret; an vero etiam iteratum [Col. 1354B] Baptisma iis necessarium esset tamquam nihil habituris, si hoc quoque adepti ex integro non fuissent, perinde ac si numquam baptizati in nomine Jesu Christi forent, ideoque nonnulla super hac nova quaestione scripta aut rescripta esse jactabantur, quibus utraque pars ad destruenda aliena summo studio nitebatur.« En status controversiae, quaeritur utrum observari potius oporteat vetustissima Ecclesiae consuetudo ac traditio qua haeretici ad Ecclesiam venientes cum Baptismo quod foris acceperant suscipiebantur? An vero Baptisma iis adhuc sit necessarium, quia nihil essent habituri si hoc non acciperent?

Hic porro quaestionis status manifeste supponit ab omnibus ultro admissam fuisse hujusce Ecclesiae de [Col. 1354C] non rebaptizandis haereticis antiquissimae consuetudinis existentiam, cum de ea quaeratur tantummodo utrum servari, vel non servari debeat; unde citatus auctor, qui totus est in refellendis Cypriani rationibus numquam de ipso conqueritur, quod hujus Ecclesiae consuetudinis existentiam in dubium revocaret; at saepius ipsi exprobrat, ut supra vidimus, quod nollet esse »contentus venerabili ecclesiarum omnium auctoritate,« quod rebaptizationem haereticorum minime damnaret, quam tamen judicabat contrariam solemnissimae cunctorum emeritorum sanctorum et fidelium observationi. »In quo genere, inquit, quaestionis (de rebaptis. haereticis) ut mihi videtur nulla omnino potuisset controversia aut disceptatio emergere, si unusquisque nostrum contentus venerabili [Col. 1354D] ecclesiarum omnium auctoritate et necessaria humilitate nihil innovare gestiret; namque omne quod anceps et ambiguum et diversis sententiis prudentium ac fidelium virorum constitutum est, si contra priscam et memorabilem cunctorum emeritorum sanctorum et fidelium solemnissimam observationem judicatur, damnari utique debet.« Cypriano exprobrat, quod auctoritati tot annorum, totque ecclesiarum acquiescere nollet; quod insurgeret adversus ecclesiasticam tot saeculorum consuetudinem: »Per quam, inquit, utile est credere, et tot annorum totque ecclesiarum auctoritati cum bona ratione acquiescere, cum sit maximum incommodum ac dispendium sanctissimae matris Ecclesiae adversus prisca [Col. 1355A] consulta post tot saeculorum seriem nunc primum ac sine ratione insurgere.« Ex quibus omnibus liquet nemini rebaptizantium tunc temporis fuisse dubiam hanc de non rebaptisandis haereticis Ecclesiae consuetudinem; unde Venerabilis Beda asserebat Cyprianum cum suis Africanis non contra Stephani vel alterius praxim, sed »contra morem Ecclesiae« statuere voluisse haeretico esse rebaptizandos [(1) 1Kb] .

VI. Tandem Cyprianum hanc Ecclesiae consuetudinem ignorasse, veterum nullus vel obscure semel indicavit, haud nesciis adversariis nostris, qui ad praetensam Cypriani ignorantiam firmandam, nullum hactenus alicujus antiquitatis testimonium afferre potuerunt. Et certe, Cyprianum hujusce consuetudinis ignarum numquam audissemus, nisi nuperis [Col. 1355B] nonnullis aetatis nostrae scriptoribus placuisset magis novae opinionis adinventores se videri, quam antiquam tot saeculorum fidem sequi se profiteri. Quid ergo? Posthabitis, spretisque tot et tantis, quae huc usque ex primaeva antiquitate et praecipue ex Augustino deprompsimus testimoniis, spreta itidem communi Gallorum scriptorum ac theologorum de hac re sententia, vix natis horum paucorum placitis omni verisimilitudine etiam destitutis subscribemus? Absit, si homines sumus, si qualemcumque rationem, si sensum habemus humanum.

Equidem satis mirari non possum talem ab istis recentioribus de Cypriano fingi ac venditari potuisse ignorantiam, istorum enim nemo profundam in rebus ecclesiasticis Cypriani eruditionem vividioribus [Col. 1355C] depinxit coloribus majorique strepitu ac conatu ostentavit. Ad illam extollendam inexhausta pene diceres omnia summorum Pontificum, conciliorum, SS. Patrum, historicorum, poetarum monumenta; sacrum et profanum, omnia undique quaesita, arrepta, citata; tot laboribus ad illustrandam et manifestandam Cypriani doctrinam exantiatis, quis crederet? Cyprianum illius ignarum pronuntiant Ecclesiae consuetudinis, quae ipsis fatentibus praecipuum fidei nostrae dogma complectebatur. En tot de Cypriani doctrina praeconiorum inexpectata conclusio: Cyprianus ignorabat Ecclesiae consuetudinem, quae praecipuum fidei nostrae caput spectabat. Sic doctus et ignarus, oculatus et obtusus ad istorum nutum Cyprianus, oculatissimus, ut paucos sibi faventes [Col. 1355D] episcopos agnoscat, obtusissimus ut innumeros sibi adversos ignoret; ad indagandos asseclas Cypriano tempus abunde suppeditatur, ad detegendos autem adversarios decennium, quo Carthaginensem rexit Ecclesiam sufficere non potuit; sic inanem caliginem perspicuis rebus aspergunt homines, digni sane, qui experiantur absurda quaeque et ultima. Nostris ergo naeniae jam cedant argumentis, sensatique omnes veridico ore dicamus Cyprianum probe novisse quam Stephanus R. P. vindicabat haereticos [Col. 1356A] non rebaptizandi consuetudinem, universalem Ecclesiae tunc temporis fuisse consuetudinem, sive ut Augustini verbis utar, »Cyprianum hanc consuetudinem ubique et universalem intuitum fuisse.«

Denique noverat et Cyprianus hanc consuetudinem ab omnibus Episcopis antiquitus, id est ante Agrippinum, servatam fuisse. Qui enim Agrippinum censebat primum rebaptizationis parentem, necessario agnoscebat neminem Episcoporum ante Agrippinum rebaptizasse, et consequenter ab omnibus Episcopis servatam olim fuisse, quam Stephanus R. P. urgebat consuetudinem. Porro S. Cyprianus, ut supra probavimus, Agrippinum censebat primum rebaptizationis parentem.

Et vero veterem hanc universalis Ecclesiae consuetudinem [Col. 1356B] Cypriano notam fuisse testatur saepius Augustinus: »Verumtamen« inquit lib. III, de Bapt. cap. 5, »quae soleret esse Ecclesiae consuetudo satis idem Cyprianus ostendit, qui ait in praeteritum de haeresi ad Ecclesiam venientes sine Baptismo admissos.« Et lib. V, cap. 17. »Cypriano visum est aliter suscipiendos ab haereticis venientes, quam vel in praeteritum suscipiebantur sicut ipse testatur, vel nunc suscipiuntur:« et cap. 19: »et ideo si vetus haec erat consuetudo, ut ab haereticis venientes in eodem Christi Baptismo quem foris acceperant susciperentur, quod nec ipsi qui contra disserebant (Cyprianus et alii) negare potuerunt.« Et in Epist. ad Vincentium Rogatistam 93, cap 10: »si enim Sacramenta cum peccatoribus communicando, [Col. 1356C] sicut putatis, periit Ecclesia, quae fuerat in orbe terrarum jam prius tota perierat, cum sicut dicit Cyprianus in eam sine Baptismo admittebantur, ac sic nec ipse Cyprianus habebat in qua Ecclesia nasceretur.«

Praeterea, ut supra vidimus, Cyprianus agnoscebat, et confitebatur quae ipsi opponebatur Ecclesiae consuetudinem. Porro Cypriano objiciebatur non tantum quae tunc temporis vigebat, sed etiam praeterita, et antiqua Ecclesiae consuetudo, ut patet ex textibus allatis, ac ex iis Cypriani verbis ad Jubaian. scribentis. »Sed dicit aliquis quid ergo fiet de iis qui in praeteritum de haeresi ad Ecclesiam venientes sine Baptismo admissi sunt? Potens est Dominus misericordia sua indulgentiam dare, et eos qui ad Ecclesiam [Col. 1356D] simpliciter admissi sunt in Ecclesia dormierunt, ab Ecclesiae suae muneribus non separare. Non tamen quia aliquando erratum est, ideo semper errandum est.«

Ex quibus omnibus constat S. Cyprianum apprime novisse consuetudinem haereticos non rebaptizandi tum suis, tum praeteritis temporibus fuisse consuetudinem Ecclesiae, haud ignorasse S. Doctorem a Stephano Rom. pontifice et a longe majori Episcoporum parte tunc temporis eam servari, ac antiquitus, id est ante Agrippinum ab omnibus Episcopis servatam fuisse.




[Col. 1357]
BINAE DISSERTATIONES DE FIRMILIANO, AUCTORE F. MARCELLINO MOLKENBUHR [(1) 27Kb] O. S. F. STRICTIORIS OBSERVANTIAE, SS. THEOLOGIAE LECTOR. JUBILATO.



PRAEFATIO.

[Col. 1357A] Postquam, anno 1788, de Cathedris Petri Romana et Anthiochena, ac primis S. Petri successoribus binas publicaveram dissertationes, non cessavi veterum SS. Patrum et historicorum opera horis intercisis, quas negotia permittebant liberas diligentius pervolvere, ac critice et attentius expendere et ulterius inquirere an forsan ego ipse contra assertam meam opinionem: »quod Petrus numquam sederit Antiochiae [(2) 1Kb] ,« aliquid solidi detegere potuerim, paratus, si erravissem, primus publice meam revocare sententiam.

Ast tantum abest ut quidquam quod meis assertionibus adversum esset, usque huc detexerim, ut potius in meis prioribus opinionibus, etiam illis circa Cepham, circa jejunia et abstinentias in dies semper [Col. 1357B] magis et magis confirmatus fuerim; immo cum libros antiquiores ulterius pervolverim, nunc praeter opinionem meam et exspectationem, eo deveni ut [Col. 1358A] nonnulla opera quae antiquis auctoribus adscribuntur, ex pluribus indiciis cognoverim esse respective supposititia, vel mutila, vel interpolata, et quidem talia opera, ex quibus gravissimae et intricatissimae controversiae fuere enatae non minus in theologia dogmatica, quam historia et chronologia ecclesiastica, nec non patrologia signanter quatuor primorum saeculorum. Non possum non meas in re tam ardua cogitationes publici juris facere.

Initium facio ab Epistola Firmiliano adscripta, quae ex universis quae exstant inter Cyprianicas, est omnium celeberrima. Proximo tempore et Epistolas S. Basilii M. canonicas aliaque ejus opera, concilia Eliberitanum, Ancyranum, Neocaesariense, Gangrense, Laodicenum crisi subjiciam. Denique et ostendam [Col. 1358B] Eusebii Caesariensis historiam ecclesiasticam in puncto rebaptizationis et controversiae celeberrimae S. Stephanum papam inter et S. Firmilianum, nec non et paschatis celebrandi S. Victorem papam inter et Polycratem ac Irenaeum esse interpolatam. Hujus Eusebii librum inscriptum: Vita Constantini M., fuisse mutilatum, jam alias subindicavi [(1) 1Kb] . Mentionem quoque faciam de orthodoxia S. Dionysi Alexandrini, et quod is numquam faverit rebaptizantibus; insuper quod hac in causa catalogus S. Hieronymi de Viris illustribus fuerit male corruptus. De conciliis Synnadensi et Iconiensi, si negotia permiserint, suo tempore quo et epistolas S. Cypriani examinabo, consequenter et concilia Africana quae in causa rebaptizationis contra definitionem S. Stephani [Col. 1358C] papae celebrata fuisse dicuntur, attingam, et reliqua; campus amplissimus undique spinis circumseptus et consitus.

Nunc de sola S. Firmiliani Epistola [(2) 1Kb] , cujus [Col. 1359A] S. Patris elogium hic omnino praemittendum esse censeo.

II. Circa medium saeculi III, duo praecipui in Ecclesia Graeca resplenduerunt Episcopi, S. Dionysius Alexandrinus in Aegypto, et S. Firmilianus Caesariensis in Cappadocia, qui acerrime et junctis viribus pugnarunt contra haereses Novati presbyteri romani a S. Cornelio papa extra Ecclesiam ejecti, et Pauli Samosateni Antiochiae episcopi [(1) 1Kb] . Sancti et magni Dionysii Alexandrini encomia hic non recensebo.

Firmilianus in Ecclesia Graeca colitur tamquam sanctus [(2) 1Kb] , nec immerito; nam maxima plurimorum episcoporum synodus Antiochena III [(3) 1Kb] contra Paulum Samosatenum temporibus Aureliani Imperatoris habita Firmilianum illo tempore defunctum in litteris ad Pontificem Romanum et Episcopum Alexandrinum [Col. 1359B] datis vocat »virum in Domino beatum.« Insuper, quod majus est, ut episcopi ibidem magno numero collecti suis contra Paulum Samosatenum decretis graviorem conciliarent auctoritatem, provocaverunt ad doctrinam a Patribus traditam: binos tantum adduxere proxime defunctos, S. Dionysium Alexandrinum et signanter Firmilianum. Addunt quod tota synodus, antequam sententiam pronunciare voluerit, Firmilianum e Cappadocia advocaverit; quod Firmilianus ad synodum venire voluerit, et, dum is in itinere fuerat, tota synodus ejus adventum exspectaverit; neque haec ultimatam sententiam proferre voluerit, nisi postquam praesentem audivisset Firmilianum; ast, dum Firmilianus Tarsi in Cilicia interim obierat, tunc praelaudata synodus decretum edidit, vi cujus Paulus [Col. 1359C] Samosatenus ab Ecclesia Catholica quae sub coelo est universa separatus fuit. Nihilominus praedicti Patres Antiocheni in sua ad Papam Epistola synodica specialiter addunt quod Firmilianum, dum viveret, habuerint sibi consentientem, referentes: »Firmilianus, dum viveret, bis venit Antiochiam, et peregrina illius (Pauli Samosateni) dogmata condemnavit, sicut scimus et testificamur, qui adfuimus, et alii multi noverunt.«

Reflectendum quod altum taceant de libris vel epistolis a S. Firmiliano scriptis. Quantae pro tunc in Ecclesia Catholica fuit auctoritatis Firmilianus! Hunc Firmilianum cum Graecis vocabo Sanctum, tum ut ea adscriptione evidentius distinguatur a [Col. 1359D] pseudo-Firmiliano in sequentibus saepius obventuro; tum quia non solum a Graecis, sed a Latinis, ut Tillemontio, etc., sanctus appellatur. S. Gregorius Nissenus, dum S. Gregorium Thaumaturgum elogio excellentiori exornare voluit, hunc quoad virtutes [Col. 1360A] aequiparavit cum nostro S. Firmiliano olim Caesariensium ecclesiae ornamento.

III. Porro cum Eusebius Graecus sollicite referat [(1) 1Kb] S. Firmilianum sub SS. Pontiano, Antero Fabiano, Cornelio, Lucio, Stephano, Xysto, Dionysio, summis Romanae Ecclesiae Pontificibus in Ecclesia Graeca floruisse circiter ab anno 230 ad annum 270; Firmilianum ceu praecipuum ex Orientalibus Episcopum interfuisse tribus conciliis Antiochenis, primo contra Novatum, duobus reliquis contra Paulum Samosatenum celebratis, eum a subsecuta synodo IV Antiochena, quae est III contra Samosatenum, intensissime expetitum, et avidissime expectatum fuisse, S. Firmilianum fuisse unum ex duobus illis Patribus defunctis, ad quorum doctrinam respective vel scripto, vel ore traditam postrema et [Col. 1360B] maxima synodus Antiochena in negotio Pauli Samosateni provocaverit; eum idem Eusebius omnium Scriptorum Ecclesiasticorum, maxime Graecorum opera vel Epistolas utcumque memorabiles accurate recensuerit, de S. Firmiliano quem singulariter depredicavit, vero altissimum sileat quod ille aliquam Epistolam scriptam umquam reliquerit; hinc sane concludendum foret quod S. Firmilianus ore quidem, et coram certaverit strenuus; non vero scriptis disputaverit circa res Ecclesiasticas.

Haec praesumptio confirmatur ex eo quod S. Hieronymus nullibi S. Firmilianum inter Scriptores Ecclesiasticos recenseat, immo in catalogo S. Hieronymi de Viris illustribus, per alios auctores subsecutos adaucto, Firmilianus nequidem comparet.

[Col. 1360C] IV. Nihilominus posterioribus saeculis in lucem producta fuit quaedam famosa epistola Firmiliani Caesareae in Cappadocia episcopi ad S. Cyprianum, quae praeter plurima absona in decursu evolvenda praecipue defendit errorem rebaptizantium. Fateor, quisquis hanc epistolam composuerit, eamque alicui magno viro ad acquirendam auctoritatem supponere voluerit; vix potuisset ex saeculo III episcopum eligere majorem S. Firmiliano. Nam quod S. Dionysius Alexandrinus S. Firmiliano nullatenus inferior Papae fuit subjectissimus, ex hujus scriptis epistolis apud alias ecclesias asservatis evidenter ostendi pro tunc potuisset; ast de S. Firmiliano nullum aliud opus scriptum exstabat [(2) 1Kb] . Igitur si famosa epistola quam [Col. 1360D] nunc examinabimus, sit supposititia, impostor tamen prudenter vel astute egit ut eam sub nomine Firmiliani evulgaverit, quatenus sub hoc nomine quam maximam sortiretur auctoritatem.

V. Isthaec igitur epistola prae caeteris nnnc accuratiori [Col. 1361A] crisi subjicienda est, utpote quae sola exstat sub Firmiliani nomine.



CONSPECTUS UTRIUSQUE DISSERTATIONIS DE FIRMILIANO.

    DISSERTATIO I.---N. 1, 2, 3, Praemittuntur duae regulae critices ex Dupinio.
    Propositio I.---N. 4, 12. Epistola quae sub Firmiliani nomine circumfertur ab homine Latino videtur conficta.
    Propositio II.---N. 13, 17. Saltem S. Firmilianus eam non composuit.
    N. 18, 77. Ipsa epistola refertur quoad partes et critice examinatur; ubi n. 41. An S. Stephanus papa validum edixerit Baptismum sub quacumque forma collatum.
    [Col. 1361B] Propositio III.---N. 78, 87. Verosimilius est, quod aliquis Donatista Africanus fatam Epistolam fabricatus fuerit post saec. IV, vel alius haereticus.
    Propositio IV.---N. 88, 91. S. Firmilianus nullos libros scripto publico vulgavit.
    DISSERTATIO II.---De S. Firmiliani anno emortuali, quo Paulus Samosatenus fuit condemnatus in celeberrima synodo Antiochena, in qua et vox homousion dicitur fuisse rejecta.
    N. 92. Chronologi dissident.
    Propositio. N. 93, 100. Illa ante annum 272 non contigerunt.





DISSERTATIO PRIMA De Firmiliani ad S. Cyprianum Epistola aliisque ejus operibus.

[Col. 1361C] 1. Ante quam ad ipsas meas assertiones progrediar, praemitto ex Dupinio [(1) 1Kb] : »An aliquis liber habendus sit supposititius, »duas tantum sequentes regulas:

2. I. Certum est et sufficere ad dubitandum de opere, quod ab antiquis non sit citatum, hincque caracteres antiquitatis valde authenticos debet habere ut ab omnibus recipiatur: cum e contrario minimis conjecturis contrarium evincentibus una cum veterum silentio procul dubio suppositium habendum sit.

3. II. Fit saepe ut, quamvis unaquaeque conjectura separatim considerata non videatur magni esse ponderis, omnes tamen simul junctae certitudinem quamdam moralem efficiant. Reliquae regulae criticae in decursu applicabuntur.



PROPOSITIO I. Vero similius est quod famosa sub nomine Firmiliani ad S. Cyprianum Epistola non ab aliquo graeco, sed a latino tenebrione fuerit composita.
[Col. 1361D]

4. Probatur 1o Epistola haec in idiomate Graeco non exstat; sed dumtaxat latine fuit in lucem producta diu post tempora, S. Firmiliani; qui ergo asserit, vel credit, eam originaliter fuisse Graecam, peccat contra principium sufficientis rationis; nisi momenta [Col. 1362A] positiva superaddiderit comprobantia eam aliquando Graecam exstitisse, vel judicia adduxerit Graecam redolentia originem. Atqui nulla momenta positiva adduci poterunt subjudicantia Graecam fatae epistolae nativitatem; ergo non est asserendum hanc Latinam prolem ex Graecia esse oriundam; non enim sano critico satis est; quod ipse fabricator dictae epistolae Firmiliani nomen superscripserit, aut se in Cappadocia inter Graecos episcopum esse innuat; alias innumera opera, quae certo supposititia sunt, cogeremur admittere ut genuina. Igitur praefata epistola Latina tamdiu habenda est origine Latina, donec probetur eam olim exstitisse Graecam. Porro licet probaretur eam olim exstitisse Graecam, nihilominus habenda tamquam S. Firmiliano supposititia, ut dicetur [Col. 1362B] a numero 13.

5. Probatur 2o Non solum Graecam originem non redolet, sed talia refert vocabula, quae suadeant, primaevam originem fuisse Latinam. E. g. pseudo-Firmilianus ait: »Apud nos necessario fit ut seniores et praepositi per singulos annos in unum conveniamus; in ecclesia praesident majores natu.« Graecus auctor Catholicus saeculo III, potius et significantius dixisset: »Ut presbyteri, et episcopi in unum conveniamus« etc.; quas voces origine Graeca Latinus interpres immerito immutasset. Quod vero episcopi apud Graecos saeculo III, antonomastice appellati fuerint »praepositi« nullum in libris Graecis occurrit exemplum. Equidem cl. Josephus Bingham [(1) 1Kb] ecclesiae Anglicanae scriptor celeberrimus asserit episcopos [Col. 1362C] in Ecclesia primitiva honoratos fuisse titulo Praepositorum [(2) 1Kb] . Ast 1o ex tribus primis saeculis nullum adducit auctorem, nisi unum Cyprianum, qui fuit Latinus in Africa. 2o Epistolae quas Binghamius adducit mihi videntur S. Cypriano fuisse suppositae. Titulus Seniorum occurrit apud Latinos in Africa scriptores saeculo III, apud Tertullianum [(3) 1Kb] , saeculo IV, apud S. Optatum [(4) 1Kb] , seculo V, apud S. Augustinum [Col. 1363A] [(5) 1Kb] . Ast quaenam classis personarum Ecclesiasticarum per Seniores denotata fuerit, obscurum valde est; obscurissimum quinam fuissent illi Praepositi et Seniores apud Graecos, qui in Cappadocia singulis annis necessario convenire debuissent saeculo III, ut de rebus ecclesiasticis deliberarent.

6. Dixi no 4, eam a quodam tenebrione Latino compositam. Ulterius censeo eam fuisse compositam a Latino anabaptista Africano; meae rationes sparsim patebunt signanter a no 75. Porro auctores qui fatam epistolam, ut prolem Graecam, venerantur, si interrogati fuerint, quis eam ex Graeco transtulerit in linguam Latinam? vel quo saeculo translata fuerit? vel in quibus ecclesiis fuerit olim recepta? aut a quibus scriptoribus antiquis, coaevis, vel proxime coaevis [Col. 1363B] fuerit primum relata, vel agnita? quid solidi respondeant, non invenient.

7. Caveus ait [(1) 1Kb] ; Firmiliani Epistola a Cypriano cujus stylum plane sapit, Latine, ut videtur, versa est. Idem ex Catholicis jam olim opinatus fuerat Pamelius [(2) 1Kb] .

8. Ast 1o si Epistola Firmiliani saeculo III, jam innotuisset latina, quomodo fieri potuit ut numquam ab auctoribus saeculi III, IV, et V, fuerit citata? Verum de hoc plura in progressu. 2o Si Epistola stylum sapiat Cypriani; ergo prodit primam sui originem fuisse latinam, nam Cyprianus fuit latinus. 3. Admittamus eumdem auctorem qui epistolas vulgo Cyprianicas fabricatus est, composuisse quoque Epistolam Firmilianicam; quia in utrisque stylus est omnino idem, nisi quod in [Col. 1363C] Firmilianica seu ultima cunctas quas vel scurra invenire potuit, contumelias plenis buccis evomuerit contra S. Stephanum papam. At vero epistolarum, vulgo Cyprianicarum auctor non est S. Firmilianus; ergo nec is est auctor epistolae vulgo Firmilianicae [(3) 1Kb] . 4. Latinitas et stylus adeo (quod patebit relegenti) subsidet, ut sit S. Cyprïano, seu auctore, seu interprete prorsus indignus.

9. Lactantius, qui sub finem saeculi III jam floruit, de S. Cypriano refert [(4) 1Kb] : »Admodum multa conscripsit in genere suo miranda. . . .erat ingenio facili, copioso, suavi; et (quae sermonis est maxima virtus) aperto, ut discernere nequeas utrum ornatior in loquendo, an facilior in explicando, an potentior in persuadendo quisquam fuerit.« Similiter saeculo IV, [Col. 1363D] S. Hieronymus [(5) 1Kb] S. Cyprianum celebravit ut eloquentissimum; et alibi [(6) 1Kb] ait: »Beatus Cyprianus instar fontis purissimi dulcis incedit et placidus.«

[Col. 1364A] 10. Nullatenus satisfacit distinctio Pamelii [(1) 1Kb] asserentis Cyprianum ante conversionem suam fuisse eloquentissimum; post conversionem vero prae humilitate in plurimis suis operibus elegisse stylum humilem et submissum; haec, inquam, nullatenus satisfacit. Nam 1o talem humilitatem veteres ut Lactantius et Hieronymus, non adnotarunt in Cypriano qui tamen utique de mirandis, quae S. Cyprianus jam fide imbutus conscripsit, operibus judicarunt. 2o Istiusmodi humilitas in doctore ecclesiastico fuisset valde singularis, et nescio an laudanda fuisset; reliqui SS. patres Ambrosius, Hieronymus, Basilius magnus etc. eam imitati non fuere. 3o Sane et ipse S. Cyprianus rhetor facundissimus post conversionem multa conscripsit, non solum sensu [Col. 1364B] gravissima, sed et verbis ornatissima; exemplo sint epistola S. Cypriani ad Donatum, suum olim in Baptismate suspiciendo socium: Epistola S. Cypriani ad martyres [(2) 1Kb] . An forsan, dum has scripsit, suae humilitatis exercendae fuerat oblitus?

11. Bollandistae [(3) 1Kb] Epistolam Firmiliani supponunt authenticam; sed tamen eam a S. Cypriano e graeco latinam factam esse negant, quia non est verosimile 1o quod S. Cyprianus operam suam impendere voluerit ut irati Firmiliani in S. Stephanum papam convicia latine reddita spargerentur latius; 2o quod interpres fuerit epistolae in qua tamquam ex hujus mente ac sententia negatur Apostolorum temporibus haereticos extitisse (vide dicenda num. 37), cum ipse in epistola ad Pompeium contrarium [Col. 1364C] asseruisset, tantumque dixisset postea etiam acriores quam quos Apostoli damnarunt, prorupisse. Quis autem fatam Epistolam latinitate donaverit, divinare ausi non sunt.

12. Omnibus rite perpensis restaret dicendum, Epistolam Firmilianicam non a S. Cypriano, sed quodam ignoto homine sub veste latina productam fuisse. Sed quo tempore? Quis primus eam protulit? Quam Graeci nesciunt, Latini antiqui, ut S. Optatus Milevitanus, Hieronymus, Augustinus etc. ignorarunt? Immo in editionibus typographicis antiquioribus non comparuit inter opera Cyprianica [(4) 1Kb] . Morellus est primus, qui eam Parisiis publicavit anno 1564. [(5) 1Kb] ea nec stylum, nec graecam dictionem redolet [(6) 1Kb] . Expedivisset, ait Pamelius, ut numquam [Col. 1365A] edita fuisset. Ergo non nihil miror, quod Epistola Firmiliani ad S. Cyprianum responsoria quae originaliter fuisset graeca modo compareat inter Cyprianicas dumtaxat latina; at vero S. Cypriani ad S. Firmilianum consultoria quae originaliter fuisset latina, nullibi compareat. Forsan et haec proxime componenda erit. Quidquid sit.



PROPOSITIO II. Non est verosimile, quod S. Firmilianus famosam pro rebaptizantibus Epistolam contra S. Stephanm papam conscripserit.

13. Probatur 1o Quia asserenti eam a S. Firmiliano scriptam fuisse incumbit probatio [(1) 1Kb] ; haec fieri debet per testes coaevos, vel proxime coaevos; hi penitus deficiunt; nam neque Eusebius Caesariensis, [Col. 1365B] neque S. Hieronymus, qui ex professo tractarunt de scriptoribus ecclesiasticis, neque S. Optatus, neque S. Epiphanius de illa epistola quae maxime famosa fuisset, ullam mentionem fecerunt. Sed neque haeretici qui saeculo IV et V rebaptizabant, ut Luciferiani a S. Hieronymo exagitati, Donatistae a S. Augustino ob anabaptismum expugnati, umquam ad fatam Firmiliani Epistolam quae ipsis maximo fuisset praesidio, provocasse leguntur. Hoc meum argumentum negativum ex silentio omnium veterum ca et acatholicorum depromptum mihi videtur maximi esse ponderis; confiteor tamen, quod non plene probaret meum intentum, si vel unum solidum argumentum positivum ex antiquitate desumendum opponi posset; sed usque modo non potuit inveniri; nam

[Col. 1365C] 14. Eruditissimus Joan. Laurentius Berti [(2) 1Kb] cum totis viribus authentiam fatae epistolae contra Raymondum Missorium [(3) 1Kb] defendere conatus est, adduxit sequens quoad substantiam argumentum ceu validissimum: »Illa Epistola sub nomine Firmiliani [Col. 1366A] reperitur in variis bibliothecis, signanter in codice manuscripto bibliothecae Angelicae, quem tempore Nicolai V papae (adeoque saeculo XV) ex vetustiore exaravit Hieronymus Pistoriensis; igitur habenda est ut genuinus S. Firmiliani foetus.«

Verum respondeo 1o. Si hoc argumentum valeret, innumeri libri apocryphi essent admittendi, ut genuini, v. g. epistola S. Clementis papae I ad S. Jacobum fratrem Domini, quam saeculo IV Ruffinus transtulit ex graeco in latinum, nec tamen haec a sanis criticis agnoscitur ceu authentica; ut omittam quasdam decretales Lini, Cleti, Evaristi etc. ac plurima alia opuscula in quibuslibet bibliothecis facile reperiunda.

Respondeo 2. Ergo ille antiquissimus testis publicus, [Col. 1366B] qui pro authentia fatae Epistolae, quod haec, NB. saeculo III graece scripta fuerit in Cappadocia, adduci poterit, est unus Hieronymus Pistoriensis, NB. latinus ex saeeulo XV? Ita sane secundum Bertium praecipuum dictae epistolae propugnatorem. Ego nullatenus hic ultra curandum censeo, quis et quantae auctoritatis fuerit ille Pistoriensis Hieronymus, cum si vel ipse sanctissimus papa Nicolaus V summa aestimatione venerandus, epistolam ceu S. Firmiliano propriam saeculo XV adduxisset; in hac tamen quaestione facti historici non esset tantae auctoritatis ut is vel contra unicum argumentum negativum jam allatum sufficeret.

Respondeo 3. Ex testimonio Hieronymi Pistoriensis nihil ultra sequitur quam quod saeculo XV, in una [Col. 1366C] bibliotheca Angelica jam extiterit epistola Firmiliani latine conscripta; id non obstat dictis num. 4. Ex numero 12. elucet, eam in multis aliis bibliothecis inter opera Cyprianica olim non fuisse repositam.

15. Probatur 2o Eusebius [(1) 1Kb] et S. Hieronymus [(2) 1Kb] referunt epistolas minus notabiles v. g. Polycratis, qui in minori negotio (pro retinenda suae ecclesiae consuetudine celebrandi Paschatis diem luna 14 saeculo II habente se S. Victori papae opposuisse dicitur; si quoque S. Firmilianus papae S. Stephano I sese tantum cum strepitu, quantum Epistola resonat, opposuisset in causa baptismatis repetendi; si is episcopo Romano celeberrimas, ut Epistola loquitur, synodos jam pridem celebratas obmovisset: [Col. 1366D] si Graecus ille data ad S. Cyprianum Latinum Epistola totam Africam contra Ecclesiam Romanam saeculo III concitasset, vel in dissensione confirmasset; haec Firmiliani Epistola fuisset magis memorabilis, quam illa Polycratis [(3) 1Kb] ; igitur, si vere extitisset, [Col. 1367A] non fuisset omittenda a S. Hieronymo, et multo minus ab Eusebio, utpote qui in sua Historia de praecipuis S. Firmiliani gestis sollicitam saepius renovat memoriam. At vero praedictae Epistolae nec fragmentum, nec indicium minimum occurrit apud Eusebium.

16. Probatur 3o. In epistola pseudo-Firmiliani continentur, quaedam historica maxime notabilia. E. g. 1. Quod in Cappadocia tempore Firmiliani daemon baptizaverit in nomine Patris et Filii et Spiritus sancti, Eucharistiam confecerit, etc. ut a num. 56 videbimus. 2. Quod, quia circa annum 235, integrae urbes fuerint a terra absorptae, ideo gravis persecutio contra nostram christianam religionem, tamquam istius mali originem fuerit excitata [(1) 1Kb] . Si haec a Firmiliano [Col. 1367B] vere conscripta fuissent, moraliter impossibile mihi videtur quod ea ab Eusebio Caesariensi in sua historia praetermitti potuissent; at vero praetermissa sunt ab Eusebio, Hieronymo, Epiphanio, etc.: Igitur, etc.

Caeterum, quod S. Firmilianus rebaptizantibus, ut habet communis omnium persuasio aliquando adhaeserit, interim praetermitto; donec in alia dissertatione speciali demonstraturus sim historiam Eusebii, quoad hoc punctum, fuisse interpolatam ab Anabaptistis. Si vero S. Firmilianus in errore rebaptizantium numquam, ut mihi persuasum habeo, versatus fuerit; quantum a vero distabit hunc sanctum virum fatam epistolam scripsisse! Sed hoc interim seposito.

[Col. 1367C] 17. Probatur 4o. Ut epistola S. Firmiliani sit authentica, simul admitti debet quod Cyprianus circa annum 256 ex Africa nuntium miserit in Cappadociam, consilii a S. Firmiliano capiendi causa. Is casus, quod episcopus Latinus ex Africa consuluerit in rebus fidei Graecum in Cappadocia, est omnino extraordinarius, a nullo historico relatus, signanter non ab Eusebio Graeco qui praecipuus fuit in celebrando S. Firmiliano. Nihil dubitandum quin eo tempore praeter S. Stephanum papam inter Latinos fuerint insignes episcopi per Hispaniam, Galliam, Italiam, Sardiniam. Si S. Cyprianus Afer Graecos in rebus fidei consulere voluerit; cur non misit ad Graecos Europaeos sibi decuplo viciniores, praesertim cum in mora periculum erat excommunicationis incurrendae? Si vero consilium [Col. 1367D] ex Asia erat reportandum, cur nuntium ablegavit ultra Asiam minorem, ex Africa in Cappadociam? Verum de hac re iterum num. 23, 34. Si Cyprianus a sententia S. Stephani papae appellare voluerit ad episcopos Asiaticos; paradoxum tamen erat, quod illo tempore ad tribunal S. Firmiliani confugerit; licet enim [Col. 1368A] Firmilianus tandem evaserit post S. Dionysium celeberrimus (Praefat., num. 2) tempore tamen Stephani papae nondum ita excellebat, ut inter Asiatos vel aetate, vel dignitate Ecclesiae primus haberi potuerit; siquidem Dionysius patriarcha Alexandrinus circa annum 255 Stephano papae perscripsit nomina celebriorum pro tunc in Asia episcoporum; inter hos pro tunc adhuc ultimo loco recenset Firmilianum cui praemittit Demetrianum Antiochiae [(1) 1Kb] Theoctistum [(2) 1Kb] Caesareae (in Palaestina) Mezubantem Hierosolymae, Marinum Tyri, Heliodorum Laodiceae, Helenum Tharsi episcopos. Hi omnes episcopi, S. Dionysius Alexandrinus, etc. dignitate majores erant Firmiliano; erant Cypriano viciniores; nam Cappadocia multum distabat ultra Tharsum, immo ultra provincias [Col. 1368B] Ciliciae, in qua Tharsus est Metropolis. Quis jam est ille testis, qui referat, quod Cyprianus Latinus in re tam ardua, omisso episcoporum Latinorum consilio ad aliquem Graecum in Cappadocia positum appellare voluerit? Solus pseudo-Firmilianus asserit, se esse illum Graecum, ad quem Latini appellaverint.---Credat Judaeus Apella.---Quod Ecclesiae Graecae consuluerint Latinos, plurima habemus exempla a Graecis antiquioribus relata; quod episcopus Latinus in rebus fidei olim consuluerit Graecos, nullus, si de S. Cypriano interim praescindamus, mihi modo occurrit casus.

Saeculo I, Corinthii Graeci, vivente adhuc inter Graecos Joanne Evangelista, suas causas detulere ad S. Clementem episcopum Romanum. Saeculo II, causa [Col. 1368C] Polycratis seu potius quartodecimanorum ex Asia Romam delata. Saeculo III, Dionysius patriarcha Alexandrinus in quaestione Baptismatis consuluit Xystum papam Stephani successorem. Polycarpus, Origenes, Hegesyppus, in causa religionis Romam profecti fuere, ut refert Eusebius Graecus.

18. Probatur 5o. Examinando ipsam epistolam, quae ex notis intrinsecis, vel suspecta, vel etiam aperte supposititia deprehendetur. Continet enim quamplurima respective vel haeretica, vel haeresi proxima, historice falsa, cum geographia et chronologia incompatibilia, aliaque Firmiliano indigna.

19. Ita incipit pseudo-Firmilianus: »Firmilianus Cypriano salutem. Accepimus per Rogatianum diaconum a vobis missum, litteras, quas ad nos fecisti [(3) 1Kb] , [Col. 1368D] frater charissime . . . Postea pergit: Nos vero ea, quae a vobis scripta sunt, quasi nostra propria suscipimus, nec in transcursu legimus; sed saepe repetita memoriae mandavimus.«

20. Hinc ex decursu magis patebit, quod pseudo-Firmilianus Cyprianum aliquando in singulari, aliquando in plurali alloquatur: »a vobis missum; tu ad nos misisti;« ast de se ipso constanter in plurali [Col. 1369A] pronuntiat: »Nos« Firmilianus »accepimus,« qui stylus saeculo III apud Graecos fuit insolitus. Sane Dionysius Alexandrinus de se ipso locutus est in singulari [(1) 1Kb] .

Objiciunt I. Firmilianus acceptis a Rogatiano diacono litteris illico synodum congregaverat, et nomine totius synodi respondit in plurali: »Nos accepimus.«

Respondeo 1. Etiam Cyprianus nomine concilii Africani consuluisse Firmilianum asseritur; cur ergo Firmilianus in prooemio respondet uni Cypriano: »Quas fecisti, charissime frater?«

Respondeo 2. pseudo-Firmilianus se excusat quod suam responsoriam nimis acceleranter absolvere [(2) 1Kb] coactus fuerit; quia Rogatianus diaconus expectare [Col. 1369B] nolens, illico in Africam regredi festinabat, ut dicetur num. 34. Si ergo pseudo-Firmilianus tantam moram non habuerit, ut Cypriano debite respondere vel potuisset, sane et synodum celebrare non potuit; vel menitus est auctor epistolae Firmilianicae incusando Rogatianum diaconum, quod in dyscolus nuntius ex longo itinere lassus tantillum temporis Caesareae in Cappadocia consistere noluerit, ut S. Firmiliano episcopo sufficiens mora fuisset in re tam ardua debitam conficiendi epistolam responsoriam.

Respondeo 3. Auctor epistolae vulgo Firmilianicae satis manifeste indicat, synodum ob Cypriani litteras consultorias non fuisse a Firmiliano convocatam, cum pseudo-Firmilianus in sua ad Cyprianum responsoria rescripserit:

[Col. 1369C] 1o Quaestionem jampridem in conciliis [(3) 3Kb] Asiae fuisse definitam.

[Col. 1370A] 2o Quaestionem adeo copiose examinatam et comprobatam fuisse in epistola per Cyprianum missa, ut pseudo-Firmilianus nullas novas probationes voluerit superaddere, immo ex tunc epistolam Cypriani memoriter addiscere coeperit. Conierantur, n. 19 et 30. Ergo pseudo-Firmilianus novam synodum celebrasse non videtur. Asserenti factum incumbit probatio.

21. Objiciunt II. Auctor epistolae Firmilianicae in conclusione addit: »Bene te valere cum universis, qui in Africa sunt, episcopis . . . universi optamus.« Ergo synodum celebravit.

Respondeo 1. Sed qui sunt hi »universi,« quos tam cito congregaverit? Ne vel unius suorum coepiscoporum nomen Cypriano perscripsit, neque locum congregationis; estne hic stylus scribendi epistolas [Col. 1370B] synodicas?---Sed forte dicat aliquis: hyems imminebat, Firmiliano tempus non sufficiebat epistolam tanto negotio competentem absolvendi; nuntius Africanus regredi festinabat.

Respondeo: Ergo nec tempus habuit congregandi synodum; et cur non distulit Latinam Cypriani epistolam memoriter addiscere, donec ipse suam responsoriam absolvisset. Caeterum ille architectus personam velociter scribentis assumpsisse videtur ideo ut, si naevorum commissorum convinceretur, facilius excusandus esset. V. g. Oblitus fuit addere locum concilii, timuit nominare episcopos qui assertae synodo interfuissent.---Ab eo qui raptim scribit exigi nequit ut tales circumstantias referre debeat. Sed tamen ego uni asserenti, »rebaptizationem fuisse [Col. 1370C] olim in concilio definitam,« non credam nisi immo edicat: »ubi, quando, a quibus« fuerit celebratum.

22. Supponitur ergo, quod S. Cyprianus cum universis Africae episcopis litteras composuerit plenissime probantes: »Baptismum ab haereticis collatum non valere;« quod has litteras Firmilianus cum suis universis tanti fecerit, ut eas (licet idem pseudo-dogma in sua, et vicinis provinciis jam pridem definitum fuerat) attente et saepius relegerit, et memoriae mandaverit, memoriter addiscere voluerit. Videtur ergo pseudo-Firmilianus epistolam Cypriani Latinam pluris fecisse, quam cuncta hac super re a Graecis celebrata Asiae concilia; id enim innuit singularis illa expressio: »saepe repetita memoriae mandavimus.«

Nescio an magis dolendum vel mirandum quod [Col. 1370D] pretiosa illa, ut asseritur, epistola in concilio Latinorum Africano composita, in concilio Graecorum lecta, saepius relecta, quam Firmilianus statim, ante quam vel responsorias scripserit, suae mandavit memoriae, non pervenerit ad posteros? Non ad Hieronymum, vel Eusebium? Immo ipsa una cum actis praefatorum conciliorum interierit? sed non irascatur [Col. 1371A] contra antiquos scriptores ecclesiasticos, quorum officium fuisset, saltem aliquod argumentum ex praefatis scriptis asservare. Verum Eusebium, Hieronymum, etc. habemus hac in re innocuos, cum et ipsis Anabaptistis saeculo IV et illa suorum conciliorum acta, immo et nomina fuerint ignota. Omnia remanserunt impressa memoriae unius pseudo-Firmiliani. Qui pergit:

23. »Gratias propter hoc Domino maximas egimus quod contigerit, ut qui corpore separamur, spiritu adunemur . . . ut quasi . . . in eadem domo simul inhabitantes, quod et decet dicere, quia spiritualis domus Dei una est; erit enim in novissimis, ait diebus . . . domus Dei super vertices montium . . . Et in Psalmo postulatur a Domino inhabitare in domo Dei [Col. 1371B] per omnes dies vitae. Et in alio loco: Ecce inquit, quam bonum et voluptibile est, ut habitent fratres in unum . . . Sed et Angelis voluptatem maximam praestat: quibus sermo divinus esse gaudium in uno peccatore poenitentiam agente et ad unitatis vinculum revertente . . «

I. Verum est, SS. Firmilianus et Cyprianus corpore maxime separabantur; siquidem S. Cyprianus Carthagine in Africa, ubi nunc Tunetum, episcopus erat, et S. Firmilianus in Asia majori habitabat episcopus Caesareae in Cappadocia, quae regio adjacet Armeniae, vel etiam hujus pars reputatur ab aliis [(1) 1Kb] .

Sed an scriptori Catholico videri potuisset quid singulare vel extraordinarium, quod contigerit ut duo in eodem Romano imperio episcopi, qui corpore [Col. 1371C] separantur, spiritu adunentur? In quo consistit illa depraedicata coadunatio, ob quam, ut n. 26, videbimus, cum magna laetitia exultaverit? An in eo quod Novatum haereticum nuperrime exortum, communi consensu ab Ecclesia ejecissent? Id S. Firmilianus qui in haeresi Novati ab Ecclesiis Orientalibus ejicienda strenuus laboraverat [(2) 1Kb] , tacere non debuisset, non potuisset; ast ob eliminatam haeresim Novati nullas Deo gratias scripsit; quam ergo ob causam egit maximas? Quod coadunati fuerint contra Papam defendentem traditiones antiquas, quod consenserint in tolerandis circa Baptismum dissensionibus. Contra Patrem debacchantur, de haeresiarcha Novato silent.

II. Textus S. Scripturae minus congrue adhibiti videntur; [Col. 1371D] nec sapit illud voluptibile gaudium, quod [Col. 1372A] Angelis sit in uno peccatore poenitentiam agente. Praemissis illis per S. Scripturam evagationibus conqueritur contra Stephanum papam.

24. »Quod per hujus inhumanitatem nunc effectum sit, ut nec confabulatio jam possit esse, nec sermo communis.«

I. Ergo sententia Stephani papae maximam in animis Episcoporum etiam Orientalium, fecerit impressionem, necesse est, cum inde effectum fuerit, ut nullus cum Firmiliano confabulari amplius voluerit, nec ipse sermonem habere potuerit communem. Quomodo haec cohaerent cum asserta synodo per Firmilianum in favorem S Cypriani celebrata? N. 21. Caeterum lubens admitto quod si Firmilianus a papa vere fuisset excommunicatus, is ad confabulationem [Col. 1372B] cum catholicis admissus non fuisset.

II. Ast falsum est quod commercium Orientis cum Stephano papa fuerit interruptum, vel Orientalium inter se mutuum, ut abunde patet ex litteris Dionysii Alexandrini ad Stephanum, hujusque successores [(1) 1Kb] . Fabulator pergit, ac

25. »Stephanum papam Judae proditori (indirecte Cyprianum Christo) comparare praesumit subjungens: Sed haec interim quae a Stephano gesta sunt praetereantur ne, dum audaciae et insolentiae ejus meminimus, de rebus ab eo improbe gestis longiorem moestitiam nobis inferamus.«

Quae sunt haec improbe gesta, ob quae S. papa Judae proditori [(2) 1Kb] potuerit assimilari? Quos testes producit pseudo-Firmilianus? Nullos, contentus nuda assertione [Col. 1372C] propria. Sub figura praeteritonis simulat impostor se ea quae S. papa Stephanus impie gesserit non commemoraturum, ne longior inferatur moestitia; ast hanc praeteritionis figuram saepius audiemus recurrentem, et nihilominus tandem subsequetur accurata commemoratio eorum quae S. Stephanus impie gesserit, quae longiorem moestitiam illatura sint.

26. Pseudo-Firmilianus, postquam S. Stephani improbitatem hac prima vice praetereundam esse dixerat, ne moestitiam inferat, exsultans revertitur, unde coeperat, dicens:

»Cum magna laetitia exultavimus, et Deo gratias egimus, qui invenimus in fratribus tam longe positis tantam nobiscum fidei et veritatis unanimitatem . . , ut vos qui longissimis regionibus a nobis separati [Col. 1372D] estis, sensu et spiritu copulatos vos esse nobiscum probaretis.«

I. Depraedicata illa fidei, et unita veritatis, qua illi Anabaptistae se sensu et spiritu copulatos probaverant, consistebant in eo quod contra definitionem papae manifestam haeresin animose propugnassent, hinc exultantes Deo maximas egerunt gratias. Sed ad quid haec repetitio, cum eadem jam supra dixerat. N. 23. Et sibi tempus, ut quaestionem principalem [Col. 1373A] debite pertractare valuisset, deesse conquestus fuisset? N. 34 [(1) 1Kb] .

27. Tunc iterum immiscet exempla scripturistica quae nullus expectasset. E. gr. Postquam inutiliter repetiisset distantiam locorum, ineptissime transgreditur ad distantiam temporum.

»Secundum quod et olim intervallo temporum separatos ab Job et Noe qui in primis fuerant, Ezechielem et Danielem posteriores aetate ad unitatis vinculum virtus divina conjunxit ut, quamvis temporibus longe discreti erant, eadem tamen divina inspiratione sentirent.« Addit huic loco minus convenientem textum, nempe ex Ps. XVIII. »In universam terram exivit sonus eorum . . . qui unitate spiritus voliciter currentes, etc.«

[Col. 1373B] Pamelius qui plurimum laboravit in illustrandis epistolis. SS. Cypriano et Firmiliano attributis, circa praefatam periocham tandem fassus est: »Qua in re idem senserint Noe et Daniel non potui invenire . . . Job autem, et Ezechiel de resurectione carnis idem prophetarunt, ille cap. 19, hic vero 37.«

Sed jam dico et Stephanum cum Jobo et Ezechiele, immo et cum Firmiliano et Cypriano »in unitate Spiritus velociter cucurrisse.« Quis enim dubitavit S. Stephanum aeque ac Frmilianum, etc., credidisse »carnis resurrectionem?«

28. Prosequitur ex S. Scriptura probare quod econtrario nihil prosit propinquitas corporum, si desit conjunctio animorum.

Nam in Scriptura legitur: Ecce qui elongant se [Col. 1373C] abs te, peribunt. Item: Pater, da, ut quomodo ego et tu unum sumus, sic et hi in nobis unum sint.

I. Primus textus loquitur de unione hominis cum Deo; secundus nullibi in S. Scriptura reperitur sub illis formalibus. Joannis XVII, ita legitur: Rogo pro eis . . . ut unum sint, sicut tu Pater in me et ego in te, ut et ipsi in nobis unum sint [(2) 1Kb] .

II. Dein ad quid quaeso illae incongruae evagationes, quae nullo modo statum quaestionis concernunt.? Ex Epistola usque huc lecta necdum divinare licebit, quod fuerit objectum controversiae inter SS. Stephanum et Cyprianum agitatae, et a conciliis, ut asseritur, solemniter decisae. Multum abest ut hanc mox attingat, ut potius iterum alio evagetur.

29. Incipit laudare epistolam S. Cypriani dicens: [Col. 1373D] »Nos vero ea, etc.« ut supra n. 19,

Addit: Se aliquid ex illa esse repetiturum, cum haec repetitio non obsit utilitati salutari, et aliquid novi superadditurum ad accumulandam probationem; sed interim nec quaestionem proponit, nec illas novas probationes adducit; quin per novas ambages sequitur excusatio, cur ipse quaestionem quam dixerat sufficientissime a Cypriano modo probatam fuisse, novis probationibus communiturus sit, nempe ideo: »Quia in Ecclesia Christi sunt prophetae multi, et si [Col. 1374A] uni (utique pseudo-Firmiliano) aliquid fuerit revelatum, alter tacere debet. En ejus verba:«

30. »Neque obest utilitati salutari, aut eadem retexere ad confirmandam veritatem, aut quaedam addere ad cumulandam probationem. Si quid autem a nobis additum fuerit, non sic additur quasi a vobis aliquid minus dictum sit, sed quoniam sermo divinus humanam naturam supergreditur, nec potest totum et perfectum anima concipere.---Idcirco et tantus est numerus Prophetarum, ut multiplex divina sapientia per multos distribuatur; unde et tacere praecipitur primo in prophetia loquenti, si secundo fuerit revelatum. Qua ex causa necessario fit, etc., ut n. seq.«

Omitto 1o. illam utilitatem salutarem cui repetitor se non obfuturum causatur, dum eadem rescribit [Col. 1374B] S. Cypriano quae ab hoc acceperat. Taceo 2o. de magno Prophetarum numero. Admitto 3o. quod pseudo-Firmilianus, licet a conciliis Asiae adjutus fuerit, ut n. 20 asseritur, nihil novi solidum in favorem anabaptismi superaddere potuerit [(1) 1Kb] ; non possum tamen non admirari 4o. rationem, quam allegaverit, cur eadem recensuerit, nimirum: »Quoniam sermo divinus humanam naturam supergreditur, nec potest totum, et perfectum anima concipere.« Sed 5o. maxime suspecta mihi est illa laus propria, qua auctor se ipsum insinuat, tamquam divina sapientia repletum, tamquam Prophetam secundo loquentem, quem S. Cyprianus cum suis episcopis Africanis, et nos cum illis auscultare debeamus.---Auscultemus ergo hunc pseudo-prophetam qui ex [Col. 1374C] praefato Pauli textu [(2) 1Kb] ineptissime novam extorquet falsitatem, nempe necessarium esse ut singulis annis concilia congregentur; nam immediater prosequitur;

31. »Qua ex causa apud nos sit, ut per singulos annos seniores et praepositi in unum conveniamus ad disponendum ea quae curae nostrae commmissa sunt, ut, si quae graviora sunt, communi consilio dirigantur, lapsis quoque etc. ut n. seq.«

I. Quid per praepositos quos senioribus postposuit, intellexerit noster pseudo-propheta, obscurum est, v. supra n. 5. Videtur fuisse ipse unus ex senioribus, vel praepositis, amator conciliorum annue congregandorum, quibus interesse gestiit, vel assidere cupiit [(3) 1Kb] , cum et hanc disciplinam ex sacra Scriptura, nempe ex I Cor. XIV, probare voluerit.

[Col. 1374D] II. Lex de synodis annue celebrandis est mere humano-ecclesiastica, [Col. 1375A] primam habens originem ex Concilio Nicaeno I, quod anno 325 (adeoque diu post mortem S. Firmiliani) primum decrevit can. 5:« Habeatur semel concilium ante dies quadragesimae.« In historia Eusebii ineunte saeculo IV, conscripta necdum occurrit vel minimum indicium, quod singulis annis episcopis in unum convenirint, vel necessario convenire debuerint. Equidem Dupinius [(1) 1Kb] confidenter asserit: »Solebant Africani saeculo III, duo quotannis cogere concilia, unum Vere, alterum Autumno.« Ast hanc suam assertionem probare omisit. Adduci forsan posset Auctor epistolarum Cyprianicarum, qui de nulla re frequentius loquitur quam de conciliis quasi quotidie celebratis; verum non constat illas epistolas esse authenticas, immo alia vice ostensurus sum [Col. 1375B] eas, quoad maximam partem, esse supposititias.

III. Caeterum illa de conciliis frequenter celebrandis doctrina, sive originem, sive finem spectaverimus, hic omnino impertinens erat, nihil conducebat ad statum quaestionis; ad quid ergo illae evagationes hominis velociter scribentis, dum adhuc aliam causam, cur concilia singulis annis sint celebranda, Cypriano prescribit, simul novam opinionem admiscet, eamque haereticam. Ait:

32. »Ut lapsis quoque fratribus et post lavacrum salutare a diabolo vulneratis, per poenitentiam medela quaeratur, non quasi a nobis remissionem peccatorum consequantur, sed ut per nos ad intelligentiam delictorum suorum convertantur, et Deo plenius satisfacere cogantur.«

[Col. 1375C] Ex causis gravioribus ob quas pseudo-Firmilianus singulis annis Synodos necessario et ex Pauli praescripto (n. 31.) celebrandas esse censet, nonnisi unicam nominat, nempe ut lapsi, et poenitentes publice discrucientur; haec vero ratio mihi videtur valde suspecta. Hinc conjicio auctorum fuisse vel Novatianum vel Donatistam, posteriorem tamen temporibus S. Augustini, immo et Socratis et Sozomeni Novatianorum [(2) 1Kb] , utpote qui nullam de fata Epistola Firmilianica mentionem faciunt.

Novati haeresis coepit circa annum 250; contra hanc maxime ipugnavit S. Firmilianus, et tamen in ea quam examinamus epistola altissimum observatur silentium de Novato, vel hujus haeresi, immo haec defenditur. Nam errores Novatianorum praecipue [Col. 1375D] fuerant; Primus: Quod rebaptizaverint eos qui extra suam Ecclesiam fuerant tincti; Secundus: quod docuerint Ecclesiam nullatenus posse graviora peccata remittere lapsis licet contritis et poenitentibus; hos ergo ad Sacramenta non admittebant, poenitentiis [Col. 1376A] tamen subjiciebant rigidioribus, et praeterea Deo permittendos esse volebant.

Donatistae saeculo IV, circa annum 314, exorti praefatos Novati errores amplexi sunt [(1) 1Kb] . Insuper addiderunt quod peccatores saltem graviores et publici [(2) 1Kb] , non possent valide Baptismum vel alia sacramenta conferre. Noster pseudo-Firmilianus vult annue synodos esse celebrandas, in quibus peccatores non quidem a senioribus absolvantur misericorditer, sed ii qui a Diabolo vulnerati sunt, severius castigentur, seu, ut ipse ait: »ad intelligentiam suorum delictorum convertantur ac Deo plenius satisfaciant.«

Hic rigor semper alienus fuit ab Ecclesia Romano-Catholica, proprius Novatianis et Donatistis.

[Col. 1376B] 33. Tandem aliquando pseudo-Firmilianus, postquam tam varia ad statum quaestionis nullatenus pertinentia, insuper falsa, vel haeresin sapientia praemisisset a n. 18, ad 32, nunc incipit se accomodare iis, de quibus se a S. Cypriano interrogatum fuisse simulat, nempe,

»An Baptismus ideo praecise sit invalidus, quia baptizans fuit haereticus?«

Negabat Papa traditioni apostolicae innixus, negat universa Ecclesia Catholica. S. Cyprianus et Africani Episcopi de veritate dogmatis Catholici dubitasse dicuntur, qui igitur ex Cappadocia consilium quaesiere. pseudo-Firmilianus affirmat: sed cum timere debuerit sibi defutura esse argumenta sufficientia, quibus traditionem apostolicam expugnare potuisset, [Col. 1376C] iterum, antequam quaestionem attingere audeat, sequentem praemittit excusationem, nempe: sibi deesse moram temporis, ut debite respondere potuerit; ait enim:

34. »Quoniam legatus vero iste a vobis missus regredi festinabat, et tempus hybernum urgebat, quantum potuimus, ad scripta vestra rescripsimus et quidem . . . «

I. Siccine ille diaconus legatus in causa tam ardua universam concernente Ecclesiam qui maximis ecclesiae suae sumptibus plura centena, immo millia milliaria Carthagine usque in Cappadociam jam absolverat, e longinquo immo ex longissimis regionibus venerat, qui titulo hospitalitatis S. Firmiliano, a quo summa cum laetitia exceptus fuisse supponitur [Col. 1376D] (n. 23, 26.) gratanter in Cappadocia per aliquod tempus sustentatus fuisset; hic importunus nuntius noluit expectare per aliquot hebdomadas vel dies, ut pseudo-Firmilianus suam in causa tam ardua responsionem debita cum mora absolvere potuerit? Verum apage nugas! Pseudo-Firmilianus [Col. 1377A] (V. supra n. 19.) fassus fuit, quod sufficientem temporis moram habuerit, ut epistolam S. Cypriani morose, attente, et saepius relegerit, memoriter didicerit [(1) 1Kb] ; ergo habuisset et moram exarandi convenientes responsorias, praesertim cum simul asseruerit quaestionem jam pridem in conciliis Asiaticis fuisse decisam. Igitur et quam citius se expedire potuisset si Acta illorum conciliorum transmisisset S. Cypriano, cui haec decreta synodalia utique multum gratiora fuissent quam inutiles aliarum rerum enarrationes et superfluae repetitiones. Ast tempus hybernum urgebat.

II. Si S. Firmilianus hanc Epistolam vere scripsisset, nonne congruentius dixisset: »Nuntius festinat regredi, tempus hybernum urget?« Non [Col. 1377B] vero legatus ille »festinabat, hiems urgebat.« Fabricator Epistolae utique fuit posterior temporibus S. Firmiliani; hinc respiciens ad tempus S. Firmiliani praeteritum, seu illud quo Epistolam scriptam fuisse volebat, incautus dixit: »Nuntius iste festinabat, hyems urgebat.«

III. Stolidus fuisset Nuntius, si imminente hyeme iter ex Cappadocia in Africam incipere voluisset; tunc enim illud ingravescente hyeme continuare debuisset, quo tempore navigatio maris mediterranei est maxime periculosa, ut patet vel ex sacra Scriptura Act. XXVII, a V. 9: Cum jam non esset tuta navigatio, eo quod et jejunium (quatuor temporum in septembri) [(2) 2Kb] jam praeteriisset, cum jam non esset tuta navigatio, nempe ut vel ex uno Cretae portu ad [Col. 1377C] alium ejusdem insulae portum commodiorem navigarent ibidem hyematuri. V. 12. Et cum aptus Portus (apud civitatem Thalassam) non esset ad hyemandum, statuerunt navigare Phoenicen (portum in plaga meridionali ejusdem Insulae Cretae positum) hyeme. Postquam navi Ardumentina submersa pervenerunt in Insulam Maltam; ibi invenerunt navem Alexandrinam, quae ibidem hyemabat, et ausa [Col. 1378A] non fuerat in proximam, quo tendebat, Italiam trajicere ob tempus hyemale. Ecce hi omnes qui in navibus Adrumetina et Alexandrina in Italiam tendentibus positi fuerant, ob hyemem pluribus mensibus remanserunt in Insulis maris Mediterranei; et ille Nuntius Cypriani imminente hyeme e Caesarea Cappadociae Ephesum (vel ad aliud littus Asiae minoris) properasset? Is hyeme durante archipelagum, et reliquum mare Mediterraneum trajecisset usque Carthaginem in Africa? Quis ei navem concessisset? [(1) 1Kb] Si quis dicere vellet nuntium seu latorem Epistolae itinere terrestri Carthagine Cappadociam ivisse, et e Cappadocia Carthaginem remeasse is omnimodam in geographia ignorantiam prodit. Iter enim illud terrestre via recta, quae insuper longissima, non patet, [Col. 1378B] sed per immensum se extendisset circuitum, Carthagine versus Meridiem; tunc versus Orientem, Alexandriam usque per Aegyptum; inde Jerosolymam per Palaestinam versus septentrionem; tunc Damascum, Antiochiam per Syriam; denique declinando versus Occidentem per Bythiniam in Cappadociam, et vicissim e Cappadocia in Bythiniam, Syriam etc., quam immensa distantia! eundo et redeundo milliaria 1500 germanica circiter conficere debuisset. Et Nuntius nullum in via ex intermediis ecclesiis quas proximas praeterire debuit, Episcopum consuluisset? Ecclesia Alexandrina, Jerosolymitana, Antiochena Cypriano erant sane multum viciniores, sive viam terrestrem, sive maritimam spectemus.

IV. In hypothesi adversariorum epistolas Firmiliani [Col. 1378C] et Cypriani, ut genuinas admittentium sequentia simul asseri debent [(2) 1Kb] .

1o Si S. Cyprianus anno 256, die 1 septembris celebrasset synodum Carthaginensem 87 Episcoporum [(3) 1Kb] , in qua

[Col. 1379A] 2o Necdum aliquod indicium, vel levissimum de sancto Firmiliano vel aliis Orientalibus anabaptismo patrocinatis, sed tamen unanimi Afrorum consensu contra definitionem summi Pontificis decretum fuerit.

3o Decreta hujus concilii per episcopos Africanos deferuntur Romam et Stephano papae praesentantur; ast papa praefatos episcopos non admisit ad alloquium, immo prohibuit, ne ab aliquo in domum vel sub tectum reciperentur.

4o Postquam hi Episcopi Roma Carthaginem reversi fuerant; Cyprianus suum diaconum ad extremos Romani imperii fines, nempe in Cappadociam usque illico ablegavit ad Firmilianum, quo et diaconus ille eodem autumno ejusdem anni pervenit.

5o Firmilianus (celebrata prius, vel non celebrata [Col. 1379B] synodo plurium episcoporum, de quo supra a. n. 20) se accingit ad respondendum, sed importunus nuntius sancto Firmiliano sufficientem moram, ut is debite respondere potuisset, renuit.

6o Nuntius enim imminente hyeme e Cappadocia Africam regredi festinabat; calculante Pagio, in decembri Carthaginem reversus fuit. Ulterius ex necessitate consequente asserunt,

7o Quod Xystus Stephani successor jam anno 258 martyrium subierit, et

8o S. Dionysius papa eodem anno 258 successerit, quae itidem falsa sunt, ut patet ex solo Eusebio docente Xystum papam sedisse II annis. Verum de hoc nodo Chronologico, quem in Dissert. de cathedris dissolvere necdum potui, uberius agam alia vice, defensurus [Col. 1379C] Xystum sedisse annis circiter II.

Ego oculos requiro geographicos, ut videant, contortissimam praefati systematis chronotaxin consistere non posse, etiamsi omnes ipsius errores pro totidem fundamentis supponamus; ipsa enim multitudo rerum gestarum abunde insinuat, historiam esse fabulosam.

35. Pseudo - Firmilianus capitalem quaestionem nunc tandem dissoluturus incipit. c. 2: »Et quidem quantum ad id pertinet, quod Stephanus dixit, exstare traditionem ab Apostolis [(1) 1Kb] , signanter Petro, et Paulo acceptam, juxta quam ii qui ab haereticis fuerunt baptizati non debent rebaptizari plenissime vos respondistis.«

Hoc Stephani argumentum ex traditione desumptum [Col. 1379D] erat sane validissimum, et plene apodicticum, cui, quamprimum a Stephano allatum fuerat, Cyprianum et Firmilianum (si is aliquando rebaptizantibus adhaesisset) omnino acquievisse nullus dubito. En meas rationes:

Circa annum 266, Dionysius Alexandrinus indixit synodum Antiochenam contra Paulum Samosatenum Antiochiae episcopum; ad quam convenerunt episcopi plurimi. Inter praecipuos tunc primo loco recensetur noster Firmilianus, dein Gregorius, et Athenodorus ex Ponto, Helenus Tarsensis ex Cilicia, Nicomas Iconiensis ex Phrygia, Hymenaeus ex Jerosolymis, [Col. 1380A] et Theotecnus Caesariensis ex Palaestina, Maximus Bostrensis ex Arabia. Innumeri insuper presbyteri, et diaconi, Antiochiam acceleraverant. In hoc numeroso concilio, cui et Firmilianus vel praesedit, vel interfuit praecipuus, nulla fit mentio rebaptizationis inter Catholicos usitatae. An possibile fuisset ut in illo toto concilio nil definitum fuisset in causa Anabaptismi, si hunc S. Firmilianus ab anno 256 usque dum contumaciter propugnasset? Immo si Firmilianus acerbissimas de quibus agimus, litteras, contra Ecclesiam Romanam scripsisset?

Nunc percipiamus, quid ad praefatum ex traditione argumentum respondeat pseudo-Firmilianus! Audet dicere:

36. »Plenissime vos respondistis, neminem esse [Col. 1380B] tam stultum, qui hoc credat Apostolos tradidisse, quando etiam . . . «

Igitur Cyprianus, et reliqui Episcopi Africani respondissent summo Pontifici: »Neminem esse tam stultum, qui summo Pontifici credat?« Hanc responsionem laudassent Firmilianus Origenis discipulus etc. Asiatici? Quanta impudentia! Episcopo Romano summo Pontifici attestanti de facto, de consuetudine suae Ecclesiae Romanae non est adhibenda fides? Qui fidem adhibeat stultum esse, immo neminem esse tam stultum qui Episcopo Romano fidem adhibeat; pro quanta impudentia! Et haec tot sanctos Episcopos infecisset saeculo III, quo Origenes devotionis ergo, ut antiquissimam veneraretur Ecclesiam, ex Oriente Romam profectus fuit? Quo Origenes, totius Orientis [Col. 1380C] oraculum suam fidei professionem S. Fabiano Episcopo Romano submisit? Absit ut credam uni pseudo-Firmiliano suam impudentiam confitenti. Caeterum extitisse praefatam traditionem apostolicam aliunde probari satis potuisset. 1o. Quia per universas usque dum servata fuerat Ecclesias. 2o. Quia non constabat in quo concilio fuisset instituta [(1) 1Kb] .

37. Impostor, ut persuadeat, traditionem ab Apostolis non descendisse, novam falsitatem, eamque enormissimam affert; negat enim id, quod ex SS. Patribus, ac ex ipsa S. Scriptura est notissimum, nempe negat, tempore Apostolorum modo haereses extitisse. En illius formalia:

»Quando etiam haereses constet . . . postea extitisse, [Col. 1380D] cum et Marcion Cerdonis discipulus inveniatur sero post Apostolos et post ab eis tempora sacrilegam adversus Deum traditionem induxisse. Apelles quoque . . . sed et Valentini et Basilidis tempus manifestum est, quod et post Apostolos ipsi quoque et post longam aetatem . . . caeteros quoque haereticos constat pravas suas sectas . . , postea induxisse.«

[Col. 1381A] Hic locus est notabilis. Baronius fatetur [(1) 1Kb] , hunc nostrum Firmilianum prae nimio irae impetu multa effutiisse historice falsa: Si multa falsa: igitur nec ego credo asserenti se fuisse episcopum Caesareae in Cappadacia, se fuisse a Cypriano consultum, etc.

Bollandistae [(2) 1Kb] , cum certissimum tempore Apostolorum haereses extitisse, hinc bene inferunt, non esse verosimile, quod S. Cyprianus fatam Epistolam tam falsa continentem in latinum indioma transtulerit. Ego ulterius infero, non esse verosimile, quod S. Firmilianus tam mendacem, quam petulantem Epistolam composuerit, vel in Africam direxerit [(3) 1Kb] . Nunc ad rem ipsam.

I. Risum mihi movit, quod pseudo-Firmilianus, dum nobis imponere voluit, haereseon initia repetierit [Col. 1381B] a Marcione Cerdonis discipulo; cur non a Cerdone Marcionis magistro [(4) 1Kb] ? Magister tamen est prior discipulo, sed et ante Cerdonem plures fuisse haereticos, quos impostor reticuerit, statim dicetur.

II. Falsum est, quod Cerdon et Valentinus post longa ab Apostolis tempora, post longam ab Apostolis aetatem suas inceperint haereses; has siquidem Romae sparserunt sub Hygino qui fuit nonus in Petri Cathedra Episcopus, ergo circa annum 140 [(5) 1Kb] aevum Apostolicum protendi solet usque in annum 120. Siquidem S. Joannes Evangelista supervixit usque in saeculum II, S. Clemens I, papa, qui et merito Apostolus dicitur, et S. Ignatius Antiochenus, qui Christum a mortuis redivivum viderat [(6) 1Kb] ac Simeon Christi consobrinus secundus Jerosolymorum episcopus 120 annos [Col. 1381C] natus sub Trajano imperatore martyrium subiere. Ubi jam illa longa tempora, illa longa aetas inter finem aevi apostolici, et initium dictarum haereseon?

III. Sed et Cerdonem alii haeretici praecesserunt. Simon magus periit [(7) 1Kb] , antequam Petrus et Paulus Romae martyrio coronati fuere; Simoni successit Menander [(8) 1Kb] , dum Petrus et Paulus adhuc vivebant.

IV. Praeter haereses Simonis magi et Menandri Apostolorum temporibus fuerunt haereses Ebionitarum [Col. 1382A] [(1) 1Kb] , contra quos S. Joannes suum conscripsit Evangelium; Cerinthi [(2) 1Kb] qui duos habuit discipulos Saturninum et Basilidem, quorum quilibet specialem instituit haeresin. Eodem aevo Apostolico Carpocrates, vel Carpocras cujus a discipulis postea circa annum 130 conflata fuit abominanda Gnosticorum progenies [(3) 1Kb] .

V. Haeresis Nicolaitarum refertur Apoc. 26 et 15. Taceo nomina aliorum haereticorum a Paulo adornata, I Tim. I, 20. II Tim. I, 15 et II, 19; item IV, 14. Paulus ad Titum III, 10: Hominem haereticum devita.---I Petri II designantur haeretici.---I Joann. II, 18: Jam Antichristi multi sunt. Et alibi.

VI. Haec ideo paulo fusius pertractata sunt, ut evidentius appareat, quam indigna S. Firmiliano episcopo sit illa Anabaptistarum sententia, asserens: [Col. 1382B] Tempore Apostolorum non exstitisse haereses. Adeoque ab Apostolis traditum non fuisse, quod valeat Baptismus ab haereticis collatus.

Immo cum tempore Apostolorum modo extiterint haeretici, necesse est ut Apostoli deciderint an haereticorum Baptismus validus sit, nec ne: ergo necesse est traditionem hac super re Apostolicam extitisse.

38. Pseudo-Firmilianus nunc audacior factus de erroribus in errores transgreditur, eosque practicodogmaticos, dum insinuare nititur, traditiones Apostolicas, si quae forsan hac super re existerent, non esse necessario retinendas in materia Baptismi. Id ut persuadeat; Ecclesiam Romanam accusat, quod »nec haec observet omnia quae ab origine vel ab Apostolis [Col. 1382C] sunt tradita.« Gravis accusatio! sed quomodo eam probat? Ait:

»Eos autem qui Romae sunt, non ea in omnibus observare quae sint ab origine tradita, et frustra auctoritatem Apostolorum praetendere, scire quis inde potest, quod circa celebrandos dies Paschae, et circa multa alia divinae rei Sacramenta videat esse apud illos (Romanos) aliquas diversitates, nec observari omnia Romae aequaliter, quae Jerosolymis observantur.«

I. Imperitus impostor supponit, quosdam Orientales a reliquis ecclesiis circa diem, quo Pascha celebrandum sit [(4) 1Kb] , olim dissidisse, hocque unicum [Col. 1383A] exemplum adducit quo persuadeat, et rebaptizationes (quas Ecclesia Romana, immo omnis Romana-Catholica damnabat) esse tolerandas; et quia plura praeter illud unicum exempla deformitatum ignorasse videtur; hinc dixit esse multa alia sacramenta divina. Sed quae sunt illa multa alia? Et quidem divinae rei sacramenta? Omnia praeterit more solito, forte quia hyems urgebat,---longe aliter de Ecclesia Romana S. Irenaeus, qui Romae fuit, contestatus est dicens: »in qua semper conservata est ea, quae ab Apostolis est, traditio.«

II. Sed et iterum historice fasum est, quod vel circa Pascha celebrandum saeculo III dissiderint Ecclesiae Romana et Jerosolymitana [(1) 1Kb] . Eusebius in Palaestina episcopus Caesariensis l. III, cap. 23, agens [Col. 1383B] contra Quarto-Decimanos tempore S. Victoris papae exortos, positive asserit quod per totam Palaestinam, adeoque et Jerosolymis, Pascha tamquam ex traditione apostolica celebratum fuerit eodem die, quo Romae; nempe Dominico, quia et nonnisi die Resurrectionis Dominicae jejunia antepaschalia (quadragesimae) juxta traditionem apostolicam erant solvenda. Addit Eusebius suo quo videat tempore, acta synodi Palaestinae (cui Theophilus Caesariensis et Narcissus Jerosolymitanus episcopi praesederint) adhuc extitisse; in illis doctrina eorum qui a Romano ritu dissidebant, dicitur erronea, animarum seductiva [(2) 1Kb] .

Ergo falsum est, quod Ecclesia Jerosolymitana et Romana dissiderint in disciplina circa diem Paschatis. [Col. 1383C] Pergit:

39. »Secundum quod et in pluribus quoque provinciis multa pro et hominum quoque diversitate variantur, nec tamen propter hoc ab Ecclesiae Catholicae pace atque unitate aliquando dicessum est, quod nunc Stephanus ausus est facere, rumpens adversus vos pacem, quam semper antecessores ejus vobiscum . . . custodierunt, adhuc etiam infamans Petrum, et Paulum beatos Apostolos, quasi hoc tradiderint ipsi, qui in Epistolis suis haereticos execrati sunt, et ut eos evitemus, monuerunt; unde apparet traditionem hanc humanam esse, quae haereticos asserit, et Baptisma eos habere defendit.«

I. Quae sunt illa multa?---Quae illae plurimae provinciae?---Quae illa loca et qui illi homines, pro [Col. 1383D] quorum diversitate multa variabantur illo tempore [(3) 1Kb] , quae ad praesentem quaestionem pertinere possint?---Hae [Col. 1384A] vagae assertiones, nullam merentur fidem, S. Firmiliano indignae sunt.

II. Secundo quod S. Stephanus cum S. Cypriano et Africanis pacem ruperit falsum est, ut vix non omnes fatentur [(1) 1Kb] , cum insuper, ut alibi ostendam, Cyprianus Stephano se vel numquam opposuerit, vel monitus statim submiserit.

III. Quam absurda expressio: »Stephanus papa infamat Petrum et Paulum [(2) 1Kb] , haereticos asserit.« An ideo qui asseruisset, defendisset Judam proditorem, Simonem Magum, Menandrum, etc., quia Baptisma ab illis collatum habuisset validum?

IV. Quam infirma illatio: »Apostoli haereticos aversati sunt, ergo Baptisma eorum censuerunt invalidum!« Paulus equidem quam maxime aversatus [Col. 1384B] est pseudo-apostolos; praedicationem tamen Evangelii, si huic non insperserant errorem, non improbavit; adeoque et Baptismum ab his collatum habuit validum, ut ostenderet effectum sacramenti a ministrantibus non dependere, carpit eos qui jactabant se a Paulo vel Cepha esse baptizatos.

V. Quam manifesta contradictio: »Apostoli haereticos execrati sunt; eos esse vitandos docuerunt. Ut hic vere asseritur, ac ab Apostolis quaestio de valore Baptismatis haereticorum non potuit esse decisa, eo quod tempore Apostolorum nondum fuerint haeretici,« ut supra n. 37 assertum fuit.

40. Affingit S. Stephano novam absurdam assertionem; supponit nempe quod Papa docuerit:

»Haereticos quoque ipsos in Baptismo convenire, [Col. 1384C] eo quod ad alterutrum venientes non baptizent; sed communicent tantum, quasi et nos hoc facere debeamus. Quo in loco, etsi vos jam probastis satis, ridiculum esset, ut quis sequatur errantes; illud tamen . . . «

Locus est notabilis: ob hunc enim et Epistolam Cyprianicam 74 acriter et plurimum disputant Theologi [(3) 1Kb] .

41. »An Stephanus validum judicaverit Baptismum sub quacumque forma, etiam non invocato sanctissimae Trinitatis mysterio collatum?«

Negant plures ob dicenda n. 52. Affirmant nonnulli qui papam in haeresim lapsum fuisse volunt. Inter hos Blondellus, Vossius, Basnagius, Marcus Antonius de Dominis, Joannes Cestriensis, Launoius tom. [Col. 1384D] II, pag. 2. Eo et inclinat Dupinius doctor Sorbonius qui ut suum intentum magis probet, asserit [(4) 1Kb] : »nullos fere tunc fuisse haereticos, qui in nomine sanctissimae [Col. 1385A] Trinitatis baptizaverint.« Ast hoc ultimum assertum sufficienti destituitur ratione. Majori jure dixisset, paucos [(1) 1Kb] tunc fuisse haereticos, qui legitimam formam non adhibuerint:« saltem illi haeretici, qui illo tempore Ecclesiam maxime perturbarunt, erant Novatiani: hi vero formam Baptismatis numquam corruperunt. Paulianistae et Sabelliani post tempora S. Stephani proruperunt; verum illa controversia de haeresi Stephani papae in posterum cessare poterit; nam

I. Quis ultra erit, qui nostro pseudo-Firmiliano [(2) 1Kb] credat asserenti: »S. Stephanum papam definisse: Baptismum non esse repetendum ideo quia ab haereticis cognoscitur validus? Tunc utique Stephanus non Firmilianum dumtaxat, sed universos totius [Col. 1385B] mundi episcopos et laicos contra se concitasset, cum tamen tota saltem Europa constans adhaeserit Papae.

II. Falsum videtur quod haeretici illo tempore valida habuerint Baptismata extra suas sectas collata. De Menandro videatur S. Irenaeus, ut taceam de Tertullianistis [(3) 1Kb] . De Novato extra dubium videtur; quod enim Novatiani Catholicos rebaptizarint, contestatur S. Innocentius [(4) 1Kb] . S. Hieronymus tradidit, quod S. Cyprianus Baptismata Novatianorum ideo coeperit habere ut invalida, quia Novatiani, Catholicorum Baptisma habuerant ut illegitimum. Denique S. Dionysius Alexandrinus Novati coaevus de hoc retulit [(5) 1Kb] Papae, »quod S. Lavacrum respuerit« ut ipse nostrum Catholicorum; nam Novatiani Sacramentum baptismatis non abrogarunt [(6) 1Kb] .

[Col. 1385C] 43. Praefatam falsam assertionem: quod in systemate quarumque haereseon consectarium fuit; »quemque valere Baptismum,« nititur demonstratione sequenti.

»Haeretici . . . . in eo unum et eumdem consensum tenent, ut blasphement Creatorem, quaedam somnia sibi, et phantasmata ignoti Dei confingentes: ergo [Col. 1386A] consequens est eos consentire in Baptismi sui vanitate.«

44. Falsum est quod omnes haeretici consenserint circa blasphemandum Creatorem; nam Novatiani tum maxime noti [(1) 1Kb] sinceram de Deo et sanctissima Trinitate doctrinam, quam in Ecclesia catholica didicerant, invariatam retinuere, ut eorum simul et aliorum plurium Baptismus in concilio Nicaeno anno 325 agnitus fuerit, ut legitimus. De Montanistis illo ipso tempore S. Firmililiani famosis dicetur, n. 46.

45. Non possum hac occasione non opponere meas, quae subierunt cogitationes. Post tempora S. Stephani papae et Cypriani celeberrima celebrata fuere concilia, duo vel tria Antiochena ab anno 265 ad annum 272. Aliud Arelatense anno 314. Postea anno [Col. 1386B] 325 Nicaenum generale; in duobus ultimis, quia Donatistae jam invaluerant, negotium rebaptizationis fuit pertractatum. Si in Africa sub Agrippino et postea in tribus numerosis Catholicorum conciliis sub S. Cypriano; item in Asia in synodis Iconiensi et Synnadensi definitum fuisset contra Ecclesiam Romanam, »quod nullus haereticus valide baptizare queat,« quomodo possibile fuit, quod in conciliis Arelatensi et Nicaeno nulla facta fuerit mentio de retractandis conciliis praecedentibus, quemlibet cujuslibet haeretici Baptismum definientibus esse invalidum?---Hunc nodum solvere non possum, nisi dicendo: illa Africae et Asiae Anabaptistarum concilia [(2) 1Kb] sunt supposititia. In Arelatensi contra Donatistas definiebatur nullos, qui in forma si Trinitatis tincti fuerint, [Col. 1386C] esse rebaptizandos. Postea in Nicaeno recensebantur quinam essent rebaptizandi, et quinam non.

46. Porro, cum pseudo-Firmilianus probare debuerit, quod omnes haeretici circa Patrem erraverint, id sub figura praeteritionis nunc aggreditur, adducens solos Montanistas, dicens: »Quoniam longum est ad singula eorum (haereticorum) respondere, satis est illud breviter in compendio dicere eos qui non teneant verum Dominum Patrem, tenere non posse nec Filii nec Spiritus sancti veritatem; secundum quod illi qui (id est montanistae) secundum Phrygas [(3) 1Kb] appellantur, et novas prophetias usurpare conantur, nec Patrem possunt habere nec Filium, nec Spiritum sanctum; a quibus, si quaeramus quem Christum praedicent, respondebunt eum se praedicare, qui [Col. 1386D] miserit Spiritum per Montanum et Priscam locutum [Col. 1387A] [(1) 1Kb] . In quibus, cum animadvertamus non veritatis spiritum, sed erroris fuisse; cognoscimus eos, qui falsam illorum prophetiam contra Christi fidem vindicant, Christum habere non posse. Sed non et caeteri quique haeretici.«

I. Argumentatio perinfirma est; licet enim aliqui e. g. Lutherani credidissent Lutherum fuisse repletum Spiritu sancto, a Deo missum, ideo non sequeretur eos errasse circa sanctissimam Trinitatem.

II. Evidens est primo ex ipso Tertulliano [(2) 1Kb] Montanistarum praecipuo, qui supervixit usque ad tempora S. Firmiliani, quod Montanistae usque ad illam aetatem generatim non erraverint circa sanctissimam Trinitatem. 2o Id ipsum confitetur S. Epiphanius haeresi 48. 3o Eusebius, qui non nihil antiquior Hieronymo, [Col. 1387B] lib. IV et V, errores Cataphrygum commemorat saepius; quod autem circa sanctissimam Trinitatem errarint, qui error fuisset maxime notabilis, tacet. 4. Sub initium saeculi IV nondum innotuerant inter Montanistas, qui Baptismatis formam corruperant; nam in concilio Nicaeno Paulianistae jubentur rebaptizari; de Montanistis silentium [(3) 1Kb] . In concilio Constantinopolitano I, anno 381, canone 7, dicitur: Montanistae, qui hic Phryges dicuntur, cum Eunominianis et Sabellianis rebaptizentur, sicut et alii haeretici, praesertim si ex Galatia venerint [(4) 1Kb] . Si S. Hieronymus finiente saeculo IV, Theodoretus saeculo V, et S. Gregorius Magnus saeculo VI. contestentur, a Montanistis, saltem aliquibus, Baptismatis formam fuisse corruptam, intelligendi sunt de Montanistis suo tempore existentibus [(5) 1Kb] . Ex [Col. 1387C] his aliisque conjicio pseudo-Firmilianum venisse diu post exortam Montani haeresin post saeculum IV.

III. Si Montanistae secundum Phrygas Baptismi formam corruperint, adeoque rebaptizari debuerint, inde nihil evincitur pro pseudo-Firmiliano asserente: nullum haereticum posse validum Baptismum conferre. [Col. 1388A] Si vel Orthodoxus in baptizando aquam non adhibuerit, vel formam immutaverit; tunc ritus ille non fuit Baptismus Christi, non valet; sed non sequitur: ergo Catholicus non potest valide baptizare.

47. Pergit: »Sed et caeteri quique haeretici extra Ecclesiam constituti nihil habere potestatis aut gratiae possunt . . . In Ecclesia praesident majores natu, qui et baptizandi, et manum imponendi, et ordinandi possident potestatem.« Haeretici enim . . . . Qui illi majores natu, qui in Ecclesia praesident? Cur nomen episcoporum et presbyterorum Graecis Orthodoxis usitatissimum hic iterum omittitur? Vide supra n. 31. Ordinandi potestatem possident soli episcopi; eam majores natu, seu presbyteri non habent.

48. Prosequitur satis imperite: »Haeretico sicut ordinare [Col. 1388B] non licet, nec manum imponere, ita nec baptizare . . . quando« . . . Ergo nec Catholicus laicus, immo nec diaconus, vel presbyter baptizare poterit, quia non potest ordinare . . . Ast sequitur.

49. »Quando Haereticus alienus sit a sanctitate, quod totum . . . « Ergo nec Catholicus episcopus, si in peccato fuerit, valide baptizare poterit. Haec erronea doctrina, quod peccator non possit Sacramenta conficere, pluribus haereticis, signanter tamen Donatistis [(1) 1Kb] erat propria.

Provocat ad acta concilii cujusdam a nemine visa dicens: »Quod totum nos jam pridem in Iconio, qui Phrygiae locus est, collecti in unum, convenientibus ex Galatia et Cilicia et caeteris proximis regionibus confirmavimus . . . Cum a quibusdam de ista re dubitaretur. [Col. 1388C] Quoniam Stephanus . . . «

50. I. Ergo illud totum 1o Quod natu majores habeant potestatem ordinandi; 2o Quod qui ordinare non potest, nec valeat baptizare. 3o Quod qui alienus est a sanctitate, etiam alienus sit a potestate baptizandi: haec, inquam, omnia olim ab Orthodoxis Cappadociae, Phrygiae, Galatiae, Ciciliae, et caeterarum proximarum regionum episcopis definita fuerant. Quare? Quo anno? Jam pridem cum a quibusdam de ista re dubitaretur. Quinam fuere illi dubitantes? Non constat, nisi unus pseudo-Firmilianus, utpote qui ait: »Nos jam pridem confirmavimus.«

II. Ast Pagius dum ad annum 255, n. 15, fatam epistolam Firmilianicam admittit ut genuinam, simul fatetur auctorem datae epistolae isti concilio jam pridem [Col. 1388D] [(2) 1Kb] celebrato non interfuisse. Ecce ergo praetensum concilium Iconiense Ecclesiae Romanae oppositum, [Col. 1389A] de quo nec acta supersunt, nec constat quo anno fuerit celebratum vel quis vel unus nominatim interfuerit contra quem vel unum nominatim fuerit congregatum; ex quo archivio, ex quo auctore pseudo-Firmilianus hausit illas definitiones jam pridem Iconii editas? Si editae fuissent, cederet in perpetuam infamiam episcoporum Catholicorum Cappadociae, Galatiae, Ciliciae, et caeterarum adjacentium regionum. Ast censeo numquam editas fuisse.

51. Denique ex sacra Scriptura probare nititur et dogma catholicum penitus convellere, dum cap. 4, quoad rem ita argumentatur ex Actis XIX: »S. Paulus eos qui Baptismate Joannis, antequam Spiritu sancto missus fuerat, tincti fuere, denuo lavit Baptismate Christi; ergo etiam qui ab haereticis;« apud quos Spiritus [Col. 1389B] sanctus non est, baptizati fuere, denuo baptizari debent. Igitur errant Stephanus et caeteri episcopi qui Papae consentiunt, contendentes dimissionem peccatorum et secundam nativitatem in haereticorum Baptismo posse procedere. Paulus non potuit in casu praemisso Spiritum sanctum dare, nisi per novum Christi Baptismum; an Paulus minor illis episcopis? Ita pseudo-Firmilianus.

I. Ergo dimissio peccatorum et secunda nativitas nec procedere potest in Baptismate catholicorum administrantium in statu disgratiae positorum; quia apud hos Spiritus sanctus non est.

II. Argumentum hoc quod et pseudo-Cyprianus adhibet, in ep. 73 ad Jubaianum, laborat multiplici erroneo supposito.

[Col. 1389C] 1o. Quod discipuli Joannis Baptistae non fuerint in statu gratiae, immo nec potuerint fuisse justi. Vel 2o. Quod baptismus Joannis ideo suscipientes sanctificare non potuerit, quia Spiritus sanctus nondum fuerat missus; hinc sequeretur quod si post primam Christianorum Pentecosten, in qua Spiritus descenderat, fuisset collatus, suscipientem regenerare valuisset; quia tunc Spiritus jam fuerat missus. 3o. Quod ipse Baptismus Christi suam justificandi virtutem ante illam Pentecostem nondum habuerit [(1) 1Kb] .

III. Pseudo Firmilianus omnino extra orbitam evagatur. Probandum fuisset quod Baptismus Christi a Simone mago, vel ab alio haeretico collatus repeti debuerit ex praecepto Apostolorum. Baptismus Joannis etiam a S. Andrea apostolo vel S. Petro collatus non [Col. 1389D] sufficiebat in lege nova.

IV. Quidquid sit, ex jam dicendis evidens fit, quod S. Stephanus non nisi Baptismum Christi verum, id est, qui sub legitima forma a Christo praescripta collatus fuisset, agnoverit validum; nam pseudo-Firmilianus pergit ex Christi verbis impugnare nostrum dogma, quod absurdum vocat dicens: »Illud quoque absurdum, quod non putant, quaerendum esse, quis sit ille qui baptizaverit, eo quod qui baptizatus sit, gratiam consequi potuerit invocata Trinitate nominum Patris, et Filii, et Spiritus sancti . . . At quis est sapiens, qui hoc defendat, aut credat, quod invocatio [Col. 1390A] haec nominum nuda sufficiat ad remissionem peccatorum et Baptismi sanctificationem? . . . Non omnes autem qui nomen Christi invocant, audiri et invocationem suam consequi aliquid gratiae posset, Dominus ipse manifestat dicens: Multi venient in nomine meo dicentes: Ego sum Christus, et multos fallent [(1) 1Kb] .« Quis erit ita insipiens, ut hoc modo concludat: Pseudo-Christi multos fallent; ergo Baptismus Christi ab haeretico collatus est invalidus?

52. Postquam noster Theologus concluserat, illico evagatur aliorsum, ac cap. 5, ut curiosum lectorem obstupefaciat, historias immiscet ad praesentem quaestionem nullatenus pertinentes; ast simul incautus impegit enormiter contra chronologiam: »Volo autem [Col. 1390B] vobis et de historia quae apud nos facta est, exponere ad hoc ipsum pertinente. Ante viginti enim et duos fere annos temporibus post Alexandrum imperatorem multae conflictationes, et pressurae acciderunt, vel in communi omnibus hominibus, vel privatim Christianis. Terrae etiam motus.«

I. S. Firmilianus sub Alexandro imperatore, qui anno 235, in aprili obiit, jam fuit in Cappadocia episcopus [(2) 1Kb] ; ergo fuit episcopus eo tempore quo illa historia apud Cappadoces contigisse dicitur. S. Firmilianus igitur, si auctor fuisset hujus epistolae, imperatorem nominasset, v. g. Maximinum, sub quo illae conflictationes acciderant vel in commune . . . vel privatim; non vero dixisset:« Temporibus post Alexandrum [(3) 1Kb] .«

[Col. 1390C] II. Haec vaga expressio: »Temporibus post Alexandrum,« denotat factum contigisse aliquo tempore post mortem Alexandri. Et revera illae pressurae, ut n. seq. audiemus, non contigere, nisi aliquot annis post mortem Alexandri. At vero illa Firmiliani epistola anno 256 scripta fuisse dicitur; ecce! Ergo has pressuras inter, et tempus scriptae epistolae non interjacent 22 anni. Verum gratis admittamus illas pressuras incepisse eodem anno 235, quo Alexander obiit, et quidem immediate post hujus mortem; admittamus, annos illos 22 computatos esse a primo initio [(4) 1Kb] illarum calamitatum; tamen non erunt nisi 20 anni completi.

[Col. 1391A] Quid ad haec Pagius? Ait: Annos viginti duos utrimque quoad primum, et ultimum incompletos esse computandos. Ast 1o. hac phrasi id quod ante 15 menses contigit, ante tres fere annos accidisse dici poterit; nempe primus et ultimus annus sumantur incomplete. 2o. Nequidem 20 anni a tempore terrae motuum usque ad annum 258 effluxerunt, uti jam videbimus.

53. Pergit: »Terrae motus etiam plurimi, et frequentes extiterunt (nempe ante 22 annos temporibus post Alexandrum) ut per Cappadociam et Pontum multa subruerent; quaedam etiam civitates in profundum receptae dirupti soli hiatu devorarentur, ut ex hoc persecutio gravis adversum nos Christianos fieret.«

[Col. 1391B] I. Quaenam illa multa quae subruerint? Quaenam illae civitates in Cappadocia et Ponto? Miror quod auctor nullam S. Cypriano in illa epistola [(1) 1Kb] nominaverit.

II. Eusebius causam longe aliam, cur temporibus post Alexandrum Maximinus in Christianos saevire coeperit, assignat, nempe odium Maximini adversus Alexandrum antecessorem suum; Alexandri quippe domus complures numerabat Christianos. Hanc domum ut extirparet, in Christianorum nomen saevire decrevit [(2) 1Kb] .

III. Verum est quod temporibus post Alexandrum dira persecutio et terrae motus magni fuerint; sed 1o. hi persecutionem subsecuti sunt. 2o. Fuere notiores Cypriano, quam ut huic ex Cappadocia post [Col. 1391C] 22 annos renuntiari debuerint. Persecutio coepit sub Maximino ab anno 235. Terrae motus ante annum 241 non invaluerunt. Audiatur Julius Capitolinus, scriptor ethnicus, qui vixit circa finem saeculi III, et initium IV: »Gordiano iterum et Papiniano consulibus bellum Persicum natum est. . . fuit terrae motus eo usque gravis, imperante Gordiano, ut civitates [Col. 1392A] etiam terrae hiatu cum populis deperirent: Ob quae sacrificia per totam urbem, totumque orbem terrarum ingentia celebrata sunt [(1) 1Kb] . Sedato terrae motu, Praetextato, et Attico consulibus, Gordianus profectus est contra Persas . . . In Persidis finibus occisus a Philippo successore.«---At vero secundus Gordiani consulatus ante annum 241 poni non poterit; ergo inter terrae motum et annum 256 non fluxerunt anni 22 incompleti.

IV. Cum pseudo-Firmilianus suam epistolam 22 annis post terrae motus scriptam fuisse asserat; necesse est, eam editam fuisse anno 253, quo tempore SS. Stephanus et Cyprianus jam fuerant mortui.

54. »Quae persecutio post longam retro aetatis [Col. 1392B] pacem repente oborta de inopinato et consueto malo ad turbandum populum nostrum terribilior effecta est, quae tamen localis tantum fuerit, extra fines Cappadociae non extensa. . . Serianus tunc fuit in nostra provincia praeses acerbus et dirus persecutor.«

I. Saeculo III fuerunt persecutiones generales. 1o. Sub Severo gravissima [(2) 1Kb] per Europam, Africam et Asiam ad annum 211 et ultra; ut taceam de temporibus Alexandri. 2o. Fuit sub Maximino ab anno 235, quo tempore Origenes e Palaestina in Cappadociam secesisse creditur. 3o. Decii ab anno 250, etc. Ubi jam illa diuturna aetas pacifica [(3) 1Kb] .

II. Falsum est, quod persecutio Maximini circa annum 235 excitata, fuerit dumtaxat localis intra [Col. 1392C] Cappadociae fines restricta; cum universalis fuerit contra sacerdotes. Vehementius saeviit in Palaestina teste Eusebio [(4) 1Kb] . In Italia S. Pontianum papam sustulit, ut fatetur ipse Pagius Firmilianicae patronus [(5) 1Kb] , qui etiam admittit eam in Illirico et Thracia grassatam fuisse. An dicemus S. Firmilianum haec falsa ex irae impetu effutiisse, ut supra num. 37?

III. Durus et acerbus illo tempore persecutor fuit Maximinus imperator, sub quo parentes S. Basilii Magni in sylvis Ponticis diu latitarunt, ut ex Gregorio Nanz. constat; et nescio an Cappadocia pro tunc habuerit specialem praesidem, nomine Serianum. Interim id, cui nolo immorari, ex scriptoribus profanis colligendum foret.

[Col. 1392D] IV. Cum pseudo-Firmilianus supponat illam persecutionem S. Cypriano fuisse ignotam, et ideo huic eamdem renuntiet post 22 annos, mirandum 1o Cur nullius martyris nomen addiderit, vel passionis modum? 2o Cur alterius persecutionem recentioris sub [Col. 1393A] Decio in Cappadocia [(1) 1Kb] ab anno 250 grassatae non meminerit.

Addit aliam historiam valde paradoxam [(2) 1Kb] , nempe daemonem in Cappadocia, seu mulierem a daemone obsessam, consecrasse, baptizasse sub forma legitima:

»Ut nihil discrepare ab ecclesiastica regula videretur. Quid igitur de hujus baptismo dicemus, quo nequissimus daemon per mulierem baptizavit? Numquid et hoc baptisma, et qui illi (Stephano) consentiunt, comprobant?. . . Potest credi remissio peccatorum data . . . . ubi omnia, quamvis ad imaginem veritatis, tamen per daemonem gesta sunt, nisi si et daemonem in nomine Patris et Filii et Spiritus sancti gratiam Baptismi dedisse contendunt, qui haereticorum [Col. 1393B] Baptisma defendunt.« Porro narrationem incepit his verbis:

»Emersit istic subito (quando fideles metu persecutionis localis e Cappadocia in alias regiones fugiebant) quaedam mulier [(3) 1Kb] , quae principalium daemoniorum impetu ferebatur, ut per longum tempus sollicitaret, et deciperet fraternitatem et facere se terram moveri polliceretur. Quibus mendaciis daemon subegerat mentes singulorum ut sibi obedirent, et quocumque praeciperet et duceret, sequerentur. Diceret etiam mulier, se in Judaeam et Jerosylmam festinare fingens, tamquam inde venisset. Hic et unum de presbyterio Rusticum, item et alium diaconum fefellit, ut eidem mulieri commiscerentur, quod paulo post detectum est; nam subito apparuit unus de exorcistis. [Col. 1393C] Inter caetera quibus plurimos deceperat, etiam hoc frequenter ausa est, ut Eucharistiam facere simularet, et sacrificium Domino sine sacramento solitae praedicationis offerret, baptizaret quoque multos usitata, et legitima verba usurpans ut nihil discrepare videretur, etc., ut supra.«

I. Haec »istic,« id est in Cappadocia »ante 22« fere annos contigisse renuntiat pseudo-Firmilianus Cypriano; cur non ait: »hic, apud nos, meo tempore« contigerunt? Siquidem S. Firmilianus anno 235, modo fuerat episcopus in Cappadocia. Ratio facile patet: noster fabulator non habitavit in Cappadocia; et impossibile est mendacem sibi semper esse memorem. V. n. 34, II.

II. An cum mulier illa post »longum tempus »sollicitaverit [Col. 1393D] fraternitatem, »multos« baptizaverit, »plurimos« immo »singulos« deceperit, singulorum mentes subegerit, etc., nullus tantae cladi in Cappadocia se opposuit? Omnino. Siquidem »statim« ille [Col. 1394A] malus spiritus fuit revinctus; ac presbyterum illi mulieri fuisse permixtum, non nisi ex post detectum fuit; quomodo illud »longum tempus« explicandum sit, viderint alii.

»Nam subito apparuit illi unus de exorcistis vir probatus; qui exhortatione quoque fratrum plurimorum, qui et ipsi fortes, et laudabiles in fide aderant, excitatus erexit se contra illum spiritum nequam revincendum.«

I. Hujus exorcistae nomen (qui dormitantibus episcopis, presbyteris et diaconibus »post longum tempus subito« apparuit mulieri quae istic subito emerserat) dignum fuisset ut S. Cypriano fuisset perscriptum loco Rustici (quod est nomen Latinum non Graecum) presbyteri, qui mulieri daemoniacae permixtus fuisse [Col. 1394B] studiose refertur. Sed nonne illa enarratio cedit in manifestam S. Firmiliani episcopi, totiusque reliqui cleri Catholici infamiam? Presbyterum et diaconum, quos mulieri permixtos fuisse paulo post detectum est, habemus; nullus qui se mulieri opposuisset, ex episcopis, presbyteris, vel diaconibus comparet. Unus exorcistarum anonymus se erexit. Ast.

II. Saeculo III apud Graecos nondum fuerunt exorcistae [(1) 1Kb] , qui specialem inter clericos minores ordinem habuerint. Vid. Bingham, l. III, c. 4, § 1 et 2. Quilibet christianus illo tempore ejiciebat daemones obvios, non solum ex hominibus, sed ex brutis, et locis diabolo dicatis, ut testatur Origenes l. VII contra Celsum circa annum 253 edito. Consentit S. Cyprianus, epistola ad Donatum, quae est genuina, c. 6.

[Col. 1394C] Postquam ex illis Pauli verbis: Quotquot in Christo tincti estis, Christum induistis, contra Stephanum argumentatus fuerat, subdit: »Decurramus vero breviter et caetera, quae a vobis copiose et plenissime dicta sunt, festinante vel maxime ad vos Rogationo charissimo diacono nostro.« Tunc evagatur per Psalmos et Cantica Canticorum, ut inde nova pro suo anabaptismo colligat argumenta, seu repetat ea quae ab Afris »copiose et plenissime« jam dicta fuisse simul asserit. Taedet sequi, cum illam excusationem ex importunitate festinantis nuntii desumptam supra satis expenderimus, p. 34.

Cap. 7. In petram impingit iratus. Catholici (ut patet ex S. Augustino) Donatistis, aliisque Anabaptistis constanter opposuerunt traditionem Ecclesiae Romanae. [Col. 1394D] Videamus, quomodo hoc argumentum convellere enisus fuerit pseudo-Firmilianus! Se ipsum erigit, et nomine episcoporum rebaptizantium contra Catholicos conviciando ita proloquitur: »Qualis error, et quanta caecitas ejus, qui remissionem peccatorum dicit apud synagogas haereticorum dari posse, nec permanet in fundamento unius Ecclesiae, quae semel a Christo supra petram solidata est. Potestas erga peccatorum remittendorum Apostolis data est, et Ecclesiis, quas illi a Christo missi constituerunt, et [Col. 1395A] episcopis qui ejus ordinatione vicaria successerunt [(1) 1Kb] . Adversarii nostri, quid aliud sunt, quam Chore, Dathan, et Abiron sacrilegi, easdem, quas et illi poenas daturi? Atque ego in hac parte juste indignor ad hanc tam apertam et manifestam Stephani stultitiam, quod, qui sic de episcopatus sui loco gloriatur et se successionem Petri contendit tenere, super quem fundamenta Ecclesiae collocata sunt, multas alias petras inducat, et ecclesiarum multarum nova aedificia constituat, dum esse illic Baptisma sua auctoritate defendat.«

I. Cui Apostolo successerit, reticuit [(2) 1Kb] auctor epistolarum Cypriani et Firmiliani, qui in illa comparatione qua suos adversarios appellat Chore, Dathan et Abiron, sibi adeo complacuit, ut eam quinquies [Col. 1395B] adhibuerit [(3) 1Kb] . Nunc tandem et in singulari proloquitur asserens: »Ego juste indignor ad tam apertam et manifestam Papae stultitiam.«

II. Vult uni petrae inhaerendum esse, nulla nova aedificia esse construenda. Quid ergo disponendum circa »antiquam« Ecclesiae Romanae disciplinam de non rebaptizandis haereticis? Hanc, ait, esse abrogandam, ut. n. seq. audiemus.

Postquam dixerat: »Judeos ignorantia et gravissimo facinore constrictos esse, addit: Stephanum, qui successionem in cathedram Petri se habere praedicat,« esse pejorem illis obstinatis Judaeis [(4) 1Kb] , cap. 8. Ita incipit: »Quod autem pertinet ad consuetudinem refutandam . . . . . quis tam vanus sit ut veritati consuetudinem praeferat? . . . Nisi si et Judaeos [Col. 1395C] Christo adventante, id est, veritate, adjuvat in aliquo antiquissima consuetudo, quod relicta nova veritatis via in vetustate permanserint. Quod quidem adversus Stephanum vos dicere Afri potestis, cognita veritate errorem vos consuetudinis reliquisse.« Caeterum nos, etc. . .

I. Igitur 1. Usque ad medium saeculi III per Africam fuerat consuetudo non rebaptizandi. 2. Ecclesiae Africanae usque dum cum Romana in errore versatae fuerunt circa valorem Baptismi. 3. Illum errorem tunc tandem, cognita veritate, deposuerunt Afri; quanta accusatio? Insuper.

II. Qualis paritas: Christus abrogavit legem Mosaicam; ergo Ecclesia debet abrogare eas, quas ab antiquo accepit, traditiones!---»Caeterum nos [Col. 1395D] (Firmilianus, etc.) consuetudini Romanorum consuetudinem, sed veritatis, opponimus, ab initio hoc [Col. 1396A] tenentes, quod a Christo et ab Apostolis traditum est; nec meminimus, hoc apud nos aliquando coepisse, cum semper istic [(1) 1Kb] observatum sit, ut . . . « Imperitus impostor pertinacissime contenderat, quod illa quaestio: »An valeat baptismus haereticorum,« non potuerit decisa fuisse tempore Apostolorum: v. n. 35, 36. 47, nunc asserit eam ab Apostolis, immo ipso Christo fuisse decisam in favorem rebaptizantium; quanta contradictio!

Repetit de sua synodo Iconiensi, de qua n. 49, jam dixerat; nunc incautus adjecit causam, cur illa celebrata fuerit: »Plane, quoniam quidam de eorum Baptismate dubitabant, qui et si novos prophetas recipiunt, eodem tamen Patrem et Filium nosse nobiscum videntur; plurimi simul convenientes in [Col. 1396B] Iconio diligentissime tractavimus, et confirmavimus, repudiandum esse omne omnino Baptisma quod sit extra Ecclesiam constitutum.« Ecce ergo nunc meminit 1 Quod Iconii post diligentissimam inquisitionem primum lex condita fuerit de repudiando omni Baptismate, quam n. praec. a Christo derivaverat semper observatam. 2o Nunc admittit Cataphryges nobiscum nosse Patrem et Filium, quod supra n. 46 negaverat.

»Nos etiam illos quos hi, qui prius in Ecclesia catholica episcopi fuerant, et postmodum sibi potestatem clericae ordinationis [(2) 1Kb] assumentes baptizaverant, pro non baptizatis habendos judicavimus. Et hoc apud nos observatur ut, quicumque ab illis tincti ad nos veniunt tamquam alieni et nihil consecuti, [Col. 1396C] unico et vero Ecclesiae catholicae Baptismo apud nos baptizentur . . . . . Et tamen multum interest inter eum qui invitus, et necessitate persecutionis coactus succubuit; et illum qui sacrilega voluntate contra Ecclesiam audax rebellat, vel . . . Et non pudet Stephanum.«

Sensus est perobscurus; an dicere voluit: Qui ab episcopis Romano-catholicis tincti fuerunt, si ad nos venerint, vero Ecclesiae catholicae Baptismo lavandi sunt? An: episcopis catholicis ad nostras partes transgressis non permittimus baptizare? An vero: Episcopus semel lapsus, licet ex metu, non potest valide baptizare? Tantus ubique error, ut nimium injurii forent in S. Firmilianum, siqui huic imposterum fatam epistolam adhuc attribuerent.

[Col. 1396D] Cap. 9. »Et non pudet Stephanum hoc asserere ut per eos, qui ipsi in omnibus peccatis sunt constituti, dicat posse remissionem peccatorum dari . . . . . Tibi ergo erit, quod scriptum est: Ab aqua aliena abstine te, et a fonte alieno ne biberis [(3) 1Kb] .«

I. Necesse est ut pseudo-Firmilianus potestatem [Col. 1397A] quam qua sacerdos habuit, remittendi peccata propriae suae personali sanctitati adscripserit.

II. Textus citatus videtur desumptus ex Prov. v. ubi dicitur: Bibe aquam de cisterna tua, et fluenta putei tui. Quam parum is favent rebaptizantibus, relegenti patebit.

Tandem annectit longissimam (utique quia nuntius maxime festinabat) et durissimam contra Stephanum invectivam, declamans, ut sequitur:

»Ecclesiam polluis . . . Stephane papa! nec metuis judicium Dei haereticis testimonium contra Ecclesiam perhibens, cum scriptum sit: Falsus testis non erit impunitus. Quinimmo tu haereticis omnibus pejor es . . . Obscurato lumine veritatis ecclesiasticae, tenebras haereticae noctis accumulas . . . . . nec intelligis animas [Col. 1397B] eorum qui ab haeresi venientes non rebaptizantur de manu tua exquiri, cum dies judici advenerit . . . . . Et insuper indignaris? Vide qua imperitia reprehendere eos audeas (Anabaptistas), qui contra mendacium pro veritate nituntur . . . Nisi quod imperitos etiam animosos, atque iracundos esse manifestum est, dum per inopiam consilii et sermonis ad iracundiam facile vertuntur, ut de nullo alio magis quam de te dicat Scriptura divina: Homo animosus parit lites et vir iracundus exaggerat peccata [(1) 1Kb] ; lites etiam, et dissensiones, quantas parasti per Ecclesias totius mundi? Peccatum vero quam magnum tibi exaggerasti, quando te a tot gregibus scidisti? Excidisti enim te ipsum, noli te fallere; siquidem ille est vere schismaticus, qui se a communione ecclesiasticae [Col. 1397C] unitatis apostatam fecerit; dum enim putas, omnes a te abstinere posse, solum te ab omnibus abstinuisti.«

Ecce qui S. Stephanus traditionem suae Ecclesiae Romanae defenderat, dicitur testis falsus, schismaticus, apostata, peccatorum maximus, omnibus haereticis pejor. Proh! quanta est pseudo-Firmiliani petulantia!

Immiscet verba Pauli dicentis: »Obsecro ergo vos ego vinctus in Domino, digne ambulare vocatione, qua vocati estis, cum omni humilitate sensus, et lenitate, cum patientia sustinentes invicem in dilectione, satis agentes servare unitatem spiritus in conjunctione pacis.«

Tunc prosequitur per ironias tam falsas, quam amaras prima: Haec Apostoli mandata quam diligenter Stephanus implevit, humilitatem sensus, et [Col. 1397D] lenitatem primo in loco servans! Quid enim humilius, aut lenius, quam cum tot episcopis per totum mundum dissensisse, pacem cum singulis vario discordiae genere rumpere?« Modo . . .

Si pseudo-Firmiliano fides habenda, episcopi totius mundi se Papae opposuerunt. Magnus sane triumphus, quod Papa contra totius mundi episcopos solus victoriam reportaverit. Sed quae sunt illa varia discordiarum genera? S. Dionysius Alexandrinus in epistola Stephano papae transmissa diserte [(2) 1Kb] testatur, [Col. 1398A] quod universae Orientis Ecclesiae in pacem coaluerint concordes. Ex his praecipuos Stephano renuntiare volens, signanter nominat S. Firmilianum. Excipit Bertius [(1) 1Kb] , concordes fuisse unice quoad Novatum rejiciendum, excepto puncto rebaptizationis. Ast nimis torta est haec restrictiva interpretatio; nam 1. Novatus erat praecipuus auctor rebaptizantium. Si ergo episcopi Orientis rejecerint Novati haeresin, necesse est ut hujus novum dogma rebaptizationis aversati fuerint. 2. Eusebius nihil meminit de variis Stephanum inter et Firmilianum discordiis; nihil de episcopis totius mundi, qui summo Pontifici se opposuissent.

»Modo cum Orientalibus, quod nec vos latere confidimus; modo vobiscum, qui in meridie estis, a [Col. 1398B] quibus . . . «

Mirari quis posset, si S. Firmilianus haec vere scripserit, et suos Cappadoces vocare voluerit Orientales; cur non dixerit: modo nobiscum Orientalibus, modo vobiscum Occidentalibus? Nam Africa Carthaginensis nec absolute, nec respective posita est in meridie: non absolute; quia non est posita intra tropicos: non respective ad Cappadociam, quia Carthago Cappadocibus est occidentalis, sicut nobis Westphalis v. g. Philadelphia Americae septentrionalis est posita versus occasum. Si Philadelphia nobis non sit meridionalis, nec Carthago Cappadocibus versus meridiem posita est. Consulatur geographia.

Donatistae Africani gloriari solebant tempore S. Augustini, se in meridie positos esse, ut n. 81. Sequitur [Col. 1398C] ironia 2: »A quibus legatos episcopos patienter satis et leniter suscepit, ut eos nec ad sermonem saltem colloquii communis admitteret. Adhuc insuper charitatis et dilectionis praeciperet fraternitatis universae, ne quis eos in domum suam reciperet, ut venientibus non solum pax et communio, sed et tectum et hospitium negaretur.«

Totum, quod hic enarratum fuit, mihi videtur fictitium, post tempora Eusebii, Hieronymi, immo S. Augustini excogitatum. Notum est quod Donatistae Africani plurima mendacia in Historiam Ecclesiasticam insperserint, signanter contra episcopos Romanos. Tempore S. Augustini jam commenti fuerant, quod S. Marcellinus papa sub initium saeculi IV, in persecutione Diocletiani idolis thus adolevisset [(2) 2Kb] . [Col. 1399A] Quoad rebaptizantes eo jam progressi fuerant, ut dixerint (an vere, vel falso, nolo hic examinare) S. Cyprianum rebaptizasse; nihilominus S. Stephanum papam adhuc recensebant inter eos qui episcopatum gessissent illibatum; nam episcopum Romanum in quo ceu peccatore successio Petri defecisset, primum statuebant Marcellinum. Jam subsummo: si illo S. Augustini tempore Epistola Firmilianica modo innotuisset, vel si Stephanus Africanos rebaptizantium legatos episcopos tam inurbane habuisset, vel si S. Cypriano excommunicationem dumtaxat comminatus fuisset; an Donatistae S. Stephano papae [Col. 1399B] tantum honoris permisissent? An non potius docere debuissent Stephanum fuisse primum, in quo auctoritas Petri finem habuisset? Sane igitur praefata dicteria contra S. Stephanum prolata interim habenda sunt tamquam putida mendacia, donec aliunde quam ex pseudo Firmiliano probentur. Testimonia Fleurii, Alexandri, Dupinii, Cavei nihil juvant; nam omnes pseudo-Firmiliano credidere. Frustra laborarunt Baronius, etc., ut Stephanum excusarent; nam totum est fictitium.

Ironia 3o, contra summum Pontificem [(1) 1Kb] .

»Hoc est servasse unitatem . . . Abscindere se a charitate, et alienum se per omnia fratribus facere, et contra sacramentum et fidem contumacis furore discordiae rebellare. Apud talem potest esse unum [Col. 1399C] corpus, et unus spiritus, apud quem fortasse ipsa anima una non est; sic lubrica, mobilis et incerta? Sed quantum pertinet ad illum, relinquamus.«

I. Ecce, qui ex institutione divina est centrum unitatis, declaratur ut abscissus ab unitate, fratribus per omnia alienus, contra sacramentum et fidem contumax, furibundus, discors, rebellis, lubricus, mobilis, incertus, et cum haec convicia sedulus congesserat, et omnia effutierat contra Stephanum: tunc demum decernit abstinendum esse ab ulterioribus conviciis, ac quaestionem principalem potius discutiendam esse.

II. Quis credat hanc fuisse vocem alicujus sancti episcopi de Papa suo superiore conquerentis? Acerbiora [Col. 1400A] sequentur no 74.---Bertius [(1) 1Kb] , ut persuadeat esse propriam Firmiliani vocem, asserit: »Dari exempla sexcenta in quibus sancti Patres ita mutuo excanduerint.«

Ast ego censeo dari nullum istiusmodi exemplum. Bertius adducit duos, Polycratem et S. Irenaeum, qui pertinaces restiterant S. Victori papae.

Verum enimvero 1o: Hi duo non sunt sexcenti. 2o Illi duo pertinent ad unum et idem exemplum controversiae circa Pascha celebrandum. 3o Neuter eorum summo Pontifici conviciatus fuit. S. Irenaeus episcopus nomine fratrum per Galliam, quibus praeerat, [Col. 1400B] scripsit, et Papam deprecatus est, ne episcopi Asiae excommunicarentur [(2) 1Kb] .

Nunc conviciando quasi lassatus et exhaustus denuo attentat suam haereticam opinionem ex sacris scriptoribus probare: »Sed quantum ad illum (Stephanum) pertinet, relinquamus: excutiamus potius id de quo maxima est quaestio.«

Tunc sequenti utitur sorite: »Nobis et haereticis non est unus Deus et Dominus, et fides, alioquin non haeretici, sed Christiani; ergo nec idem Baptismus; nam ad concordiam exhortans Paulus ait: Unus Dominus, una fides, unum Baptisma, unus Deus.«

Nemo non videt esse sophisma; nam nobis, et haereticorum plurimis est unus, idemque Deus, sicut nobis, et v. g. Lutheranis est unus idemque Baptismus [Col. 1400C] a Christo traditus.

Denique novo impetu contra S. Stephanum iterum debacchatur; et dum tempus ipsi defuit congruam scribendi epistolam, repetit ea quae superius no 64, 39, jam scripserat.---»Et non pudet Stephanum haereticis adversus Ecclesiam patrocinium praestare, et propter haereticos asserendos fraternitatem scindere, insuper, etc.«

Stephanus haereticis nullum adversus Ecclesiam patrocinium praestitit; siquidem eorum Baptismum cum Apostolis et universa Ecclesia veneratus est ut validum, non propter ministrum, vel hujus haeresin, sed propter materiam et formam a Christo traditas. Male traducerer ut fautor Lutheranorum, vel Calvinistarum, licet admitterem quatuor Evangelia a nobis Catholicis accepta apud illos mansisse integra et [Col. 1400D] genuina, ex illis hauriri posse sanam doctrinam.

Porro cum sanctissimus pater noster Stephanus papa ita indigne vapulet, nos cuncti qui eamdem profitemur fidem, in faciem caedimur; et non indignamur?

Ultima nunc sequuntur, eaque gravissima contra sanctissimum Papam, ut vilissimus scurra duriora et acerbiora scommata evomere non potuisset. S. Stephanum traducit tamquam dolosum operarium, pseudo-apostolum, immo pseudo-Christum. Ambagibus utitur ille festinus scriptor; et novum accumulat [Col. 1401A] mendacium, nempe talia scommata ex ore ipsiusmet summi Pontificis primum profluxisse. En illius verba.

»Stephanum non pudet . . . insuper Cyprianum pseudo-Christum et pseudo-apostolum, et pseudo-operarium [(1) 1Kb] dicere? Qui omnia inter se esse conscius praevenit, ut alteri ea per mendacium objiceret, quae ipse ex merito audire deberet. Bene te valere etc.---Quis credat quod S. Stephanus S. Cyprianum, cujus nomen Ecclesia Romana suo missae canoni inseruit ab antiquo, vocitaverit pseudo-apostolum, pseudo-Christum? Et haec Papa ex merito audire debuit?

Recordor quod etiam Lutherus [(2) 1Kb] papam vocitaverit Antichristum; sed nescio, quis petulantior fuerit contra supremum totius christianae Ecclesiae [Col. 1401B] caput, an Lutherus, an vero pseudo-Firmilianus? Pamelius, Rigaltius, Fellius, Pearsonius, Baluzius, Tillemontius aiunt, Firmilianum esse excusandum ob aestum disputationis. Verum tunc et Lutherum excusare debebimus et vix non cunctos sycophantas. Concludit.

»Bene te valere omnibus nobis cum universis, qui in Africa sunt, episcopis et cunctis clericis et omni fraternitate universi optamus, ut perpetuo unanimes, et unum sentientes habeamus nobiscum etiam de longinquo adunatos.«

Haec est famosa inter Cyprianicas epistola ordine 75, sub nomine Firmiliani publicata, quae omnium eruditorum ingenia usque huc mirum in modum vexavit.

[Col. 1401C] Cum eam esse supposititiam, et vero Catholico penitus indignam, abunde demonstrasse mihi videar, ulterius progrediendum reor investigaturus, cuinam sectae addictus, et quo circiter tempore, et loco auctor hujus famosae epistolae vixerit.

Deprehensus aliquoties no 23---26---76, fuit, singulariter et extraordinarie gravisus ex eo, quod invenerit in longinquo »Coadunatos, et unum sentientes.« tholicus episcopus non adeo tripudiasset ex eo, quod audivisset Carthagine in Africa dari episcopum sibi quoad dogmata consentientem. Carthago pro illo tempore spectari poterat seu posita quasi in meditullio imperii Romani, quod Catholicis redundabat; Cappadocia erat una ex ejusdem Romani imperii provinciis.

S. Augustinus, sub initium saeculi V, Donatistis [Col. 1401D] rebaptizantibus objecerat, et saepissime repetierat, eorum ecclesiam nec toto orbe diffusam, sed nec in longinquo coadunatos habere; quid ergo mirum, si quis Donatista tandem procuderit praefatam epistolam, cum hoc et Donatistarum haeresin sapiat?



PROPOSITIO III. Verosimilius est quod aliquis Donatista Africanus fatam epistolam composuerit, sed post tempora sancti Augustini.

55. I. Pars. Et quidem, quod post tempora S. Augustini [Col. 1402A] primum innotuerit, inde conjicio: 1o Quia usque ad aetatem S. Augustini a nullo scriptore relata fuit. 2o Quia ne quidem S. Augustino a Donatistis Africanis objecta fuisse legitur [(1) 1Kb] . Cum tamen ipsis maxime favorabilis fuisset, ac pro tunc, nempe circa initium saeculi V, causa rebaptizationis per Africam quam fervidissime agitaretur.

3. Quia Donatistae tempore sancti Augustini sanctum Stephanum papam adhucdum recensebant inter eos pontifices qui episcopatum Romanum gesserunt illibatum. At vero juxta Firmilianicam Stephanus fuisset sacrilegus, pseudo-Christus, etc.; et ideo quidem, quod in episcopos Africanos rebaptizantes peccasset, n. 75, n. 65.

Excipit Bertius [(2) 1Kb] , etiam Basilius Magnus circa [Col. 1402B] annum 375, adeoque saeculo IV, docuit: »Baptismum haereticorum non valere, interim observandum esse morem cujuslibet regionis,« et tamen nec ad hujus sancti Basilii epistolas, saeculo IV conscriptas, provocarunt Donatistae saeculo V: ergo argumentum ex Donatistarum silentio desumptum non stringit.

R. 1. Nego et illas epistolas, quae theologis dogmaticis molestias usque huc insuperabiles crearunt, esse genuinum sancti Basilii foetum [(3) 1Kb] . De illis sermo recurret, n. 90. Modo occupemur circa epistolam Firmilianicam. Igitur:

R. 2. Transeat antecedens, nego consequentiam. Epistolae illae canonicae, si genuinae sint, fuerunt litterae privatae, quas Basilius ad sanctum Amphilochum in Oriente episcopum exaravit: epistola [Col. 1402C] Firmilianica fuit publica, quasi synodica, duobus conciliis Iconiensi et Synodensi, ut dicitur, innixa, directa ad universos Africae episcopos rebaptizantes, edita circa medium saeculi III. Haec igitur si umquam vere extiterit, circa initium saeculi V, Africanis ignota esse non potuisset.

Ut vis argumenti negativi evidentior appareat, status controversiae, quantum huc pertinet, ad mentem revocandus est.

Sanctus Augustinus Donatistis opposuerat, asserendo: quod tot millia episcoporum, etiam Orientales, consentirent circa valorem Baptismi ab haereticis collati, quod vera Ecclesia sit universalis per totum orbem diffusa, quod soli Donatistae intra Africam conclusi contra reliquam universam Ecclesiam [Col. 1402D] docerent, talem Baptismum esse invalidum.

Cresconius nomine Donatistarum fatetur; quod Orientales (Catholici) [(4) 1Kb] , pro tunc quidem nobis [Col. 1403A] Latinis Catholicis consenserint; sed simul innectit: »Aliquot Orientales olim judicium tulisse pro rebaptizatione.«

Sanctus Augustinus reponit [(1) 1Kb] : »Si hoc judicium ab aliquibus paucis Orientalibus factum est, quod quidem interest, utrum possit ostendi, profecto judicium suum correxerunt [(2) 1Kb] .

In hac controversia Cresconius potuisset et debuisset aliquem episcopum Orientalem nominare, vel saltem provocare ad sancti Firmiliani epistolam, vel potius ad copiosissimas synodos Iconiensem et Synadensem in ea laudatas, si enim hae revera celebratae fuissent saeculo III, non potuerunt sub initium saeculi V fuisse incognitae Africanis; vel si saeculo V adhuc ignotae fuerint, necesse est ut [Col. 1403B] postea fuerint confictae. Ast saeculo V, adhuc ignotae fuere, ut patet ex silentio Donatistarum; nam Cresconius nihil meminit de epistola sancti Firmiliani, nihil de synodis Iconiensi et Synadensi, in quibus rebaptizatio olim ab Orientalibus sancita fuisset.

Quid ergo Cresconius? 1. Provocavit ad Synodum Sardicensem asserens, quod episcopi Sardicensis concilii ad Donatum rebaptizantem et Carthaginis episcopum [(3) 1Kb] scripsissent in favorem rebaptizantium. Et quia nimis notum erat, episcopos Sardicenses anabaptismum abhorruisse; Cresconius 2. addidit fatendo: quod illi episcopi Sardicenses suum de rebaptizatione decretum postea revocaverint.

S. Augustinus [(4) 1Kb] illi primo Cresconii asserto fidem adhibere detrectavit, mendacium suspicatus [Col. 1403C] vel ideo, »quod ad Carthaginis episcopum, Romano praetermisso, numquam Orientalis Catholica scriberet.«---Quomodo S. Augustinus haec Donatistis [Col. 1404A] respondere ausus fuisset, si pro tunc synodica Firmiliani ad Cyprianum Carthaginensem episcopum epistola modo, ut adversarii jactant, nota fuisset?

Nec valeat effugium Bertii [(1) 1Kb] dicentis: ideo Cresconius non provocavit ad epistolam Firmiliani, quia hujus successores decretum de rebaptizatione resciderunt. Nam R. Nonne et Sardicensis fatente Cresconio N. praec. resipuerunt? Et tamen ad Sardicenses, de quibus insuper maxime dubium erat, an umquam Donatistis faverint, provocavit Cresconius; cur ergo in causa tam desperata omisit S. Firmiliani epistolam sibi adeo favorabilem, ut ea sola S. Augustino, et omnibus Catholicis fauces constringere potuisset? Cur omisit? Quia nondum exstabat.

II. Pars. Quod fata epistola composita fuerit a [Col. 1404B] Donatistis [(2) 1Kb] , puto colligendum ex sequentibus simul sumptis:

1. Epistola plurimos continet errores Catholico prorsus indignos.

2. Donatistae sicut et Ariani [(3) 1Kb] , ac reliqui haeretici, et schismatici continuo patrem mendaciorum imitati sunt, ut eis nullam faciamus injuriam, dum eos, eorumque episcopos saepius mentitos fuisse dicimus cum S. Augustino [(4) 1Kb] . Neque peccabimus, si eos suspicemur fuisse architectos hujus quam examinamus, epistolae; haec enim tam impudens quam falsa est, ut nullum nisi haereticum hominem habere potuerit auctorem.

3. Insuper nulli haeresi magis favet, quam Donatistarum. Hi docebant sacramenta omnia, non solum, [Col. 1404C] quae ab haereticis extra Ecclesiam, sed etiam ea quae intra Ecclesiam veram a legitimis ministris, ast in peccato constitutis, collata fuerint, esse invalida, n. 49. Contendebant se cum Catholicis adhuc esse in una et eadem Ecclesia Romana supra Petrum fundata: aegerrime ferebant, quod propter illam opinionum diversitatem a nobis Catholicis vocarentur haeretici [(5) 1Kb] .

4. Pseudo-Firmilianus acerbissimas adhibet comparationes, easdem quibus Donatistae suos adversarios terrere soliti erant: nempe S. Stephanum papam eique consentientes Catholicos aequiparat rebellibus Dathan, Core et Abiron; dignos igitur, quos terra absorbeat vivos. V. supra, n. 59. Et in ore Donatistarum nihil frequentius erat quam suos adversarios [Col. 1404D] appellitare Dathan, Core et Abiron [(6) 1Kb] .

[Col. 1405A] Porro Donatistae inter se non consensiebant; subdivisi fuere in varias sectas, puta Rogatistas, Circenses, Montenses, Maximinianistas, etc. Perdurarunt in Africa usque ad saeculum VII. In Europa sub nomine Waldensium revixerunt saeculo XII.

III. Pars. Quod aliquis »Africanus« eam fabricatus fuerit, inde suspicor:

1o Quod epistola in laudem et defensionem Afrorum rebaptizantium praecipue conscripta fuisse appareat ex notatis, n. 76, 86, 60.

2o Quod asserat Carthaginem Africae in meridie positam esse; haec enim assertio Donatistis intra Africam conclusis erat singularis [(1) 1Kb] , utpote qui inaniter gloriabantur se in meridie positos esse; et inde ulterius concludebant suam Ecclesiam esse veram, [Col. 1405B] in qua pasceret et cubaret sponsus juxta illud propheticum in Canticis canticorum: »Ubi pascis? ubi cubas? In meridie [(2) 1Kb] .«

3o Quod haeresis Donatistarum, teste Augustino, radices extra Africam figere non potuerit. Equidem Donatistae [(3) 1Kb] , sicuti et Luciteriani aliquem ex suis episcopum alebant Romae; ad illum episcopum ex Africa mittebant suos ordinandos, ut gloriari possent, se unionem habere cum cathedra Petri; sed ille Donatistarum episcopus Romae non habebat Ecclesiam; insuper ex Africa Romam missus fuerat, adeoque Romae hospes et peregrinus erat, Africanus censeri debebat.


[Col. 1405C] Argumenta contraria. I. Queis probetur, quod Firmilianus fatam epistolam vere composuerit.

Affert Bertius qui gloriatus est se fuisse primum qui ex professo fatam epistolam S. Firmiliano vindicaverit. Is praeter reliquas objectiones jam sparsim adductas ait [(4) 1Kb] : »Evidentissimum est fatam epistolam esse genuinum S. Firmiliani foetum; nam habetur in bibliothecis plurimis, ut testantur Pamelius et Rigaltius [(5) 1Kb] .« Reliqua v. n. 12. Adeoque saeculo XV [Col. 1406A] jam existebat; ergo falsum est, quod saeculo XVI a Novatoribus seu Lutheri discipulis fuerit conficta.

R. 1. In multis aliis editionibus Firmilianica non comparuit, ut n. 12 jam dictum fuit. In editione Manutii Latinius controversam Firmiliani epistolam omisit ex sequenti duplici capite dicens: »Ego Latinius omisi, non Manutius, cum exempla majorum secutus, tum hominis (pseudo-Firmiliani) petulantiam detestatus;« ergo in exemplaribus majorum saeculo XV antiquioribus Latinis eam non repererat.

R. 2. Permitto eam a protestantibus, ut vocantur, saeculo XVI non fuisse confictam; immo largiamur etiam ultra quam Bertius probaverat, nempe fatam epistolam finsente saeculo V jam extitisse; sed inde [Col. 1406B] non sequitur eam saeculo III a Firmiliano fuisse conscriptam. Validissimum Bertii argumentum reservabo n. 90 et 91.

Schol. Saeculo III, rebaptizatio a Novato introducta fuit [(1) 1Kb] , utique et una cum Novato rejecta a summis Pontificibus et variis conciliis, signanter sub S. Stephano [(2) 1Kb] .---Saeculo IV et V quam maxime recruduit et ubique; unde et prohibita fuit in Europa a concilio Arelatensi anno 314; in Asia a Nicaeno I, 325; in Africa a concilio Carthaginensi I, anno 348. Saeculo IV, praeivit S. Melchiades papa, qui anno 313 damnavit Donatum, »quod confessus sit rebaptizasse, ait S. Optatus l. I, n. 24. Porro.

Inter rebaptizantes recensendi sunt.

[Col. 1406C] 1. Novatiani saeculo III enati. 2. Saeculo IV et V, Donatistae in Africa. 3. Aliqui Ariani, teste S. Augustino referente [(3) 1Kb] : »Rebaptizari quoque ab Arianis Catholicos novimus: utrum et non catholicos, nescio, 4. Eunomiani, qui erant surculus Arianorum, de illis S. Epiphanius [(4) 1Kb] : »Iterum baptizat Eunomius non modo, qui a Catholicis, aut ab aliis haeresibus, sed eos etiam qui ab ipsismet Arianis deficiunt.« 5. Ex Anomaeis Constantius haereticus, dum moriturus erat, iterum baptizari voluit, non a Catholico, sed a ministro Ariano; non semel sed saepius [(5) 1Kb] , 6. Luciferiani teste S. Hieronymo [(6) 1Kb] . Immo et Montanistae in Oriente teste Philastrio. 7. Donatismus saeculo XII, recruduit in Waldensibus.

Hi omnes valorem Baptismi repetebant a sanctitate [Col. 1406D] hominis Baptismum administrantis [(7) 1Kb] . Igitur [Col. 1407A] fuere plures, et diversi haeretici, in quos, quod fatam epistolam in sui favorem composuerint, suspicio cadere possit; sed ea magis fundata mihi videtur quae aliquem Donatistam Africanum censet auctorem.


Argumenta. II. Quod auctor epistolae Firmilianicae non fuerit Donatista.

Si fuisset Donatista, is non docuisset rebaptizantes cum non rebaptizantibus in una et eadem Ecclesia tolerandos esse; hos vero simul tolerandos esse, voluit auctor Firmilianicae [(1) 1Kb] , ut abundantius patet ex collatione epistolarum Cyprianicarum et synodorum ab Afris in causa rebaptizationis, ut asseritur, celebratarum. Quomodo autem Donatista salvis suae sectae principiis docere potuit controversiam de rebaptizatione [Col. 1407B] esse quaestionem mere disciplinarem, salva pace tolerandam?

R. 1. Captu longe difficilius est quod Firmilianus et reliqui episcopi Catholici, qui conciliis, ut asseritur, in Africa et Asia celebratis interfuisse dicuntur, saeculo III apostolicis temporibus maxime vicino decernere salva conscientia potuerint, »Anabaptistas in una eademque Ecclesia cum Catholicis esse tolerandos?« Donatistae talia docuere, ut videbimus resp. 4.

R. 2. Donatistae et inter se plurimum dissidebant; hinc plures Donatistarum sectae (quatuor nobis notae sunt ex Augustino [(2) 1Kb] , immo Petilianus et Cresconius, qui videntur fuisse unius et ejusdem sectae, non conveniebant inter se: »An valeat Sacramentum, si peccator [Col. 1407C] occultus baptizaverit.«

R. 3. Nil frequentius quam quod homo mendax sibi ipsi contradicat; sane S. Augustinus Cresconium Donatistam ex Cresconio continuo expugnat; Donatistarum pars una alios Maximianenses damnaverat tamquam haereticos; horum tamen Baptisma venerabatur validum, immo clericos Maximianensium recipiebat in eodem in quo constituti fuerant gradu, quin eos denuo ordinaret; Catholicos vero rebaptizabat. Quid ergo mirum si pseudo-Firmilianus suae Donatistarum doctrinae nonnumquam indirecte contradixerit? Verum.

R. 4. Suo principio generali non contradixit; nam praecipua Donatistarum querela haec erat, quod a [Col. 1407D] Catholicis iniquam paterentur persecutionem, ac per leges tam imperatorias [(3) 1Kb] , quam ecclesiasticas tractarentur ut haeretici, cum tamen nobiscum Catholicis adhucdum essent in una eademque Ecclesia; schisma quidem esse inter nos et illos, haeresin ex [Col. 1408A] neutra parte. Ecce ad declinandam illam legum severitatem, et episcopis pro tunc Catholicis invidiam conflandam praefata epistola videtur composita.

Quod Donatistae apud nos Catholicos non rebaptizarentur, utique ipsis in corde pergratum esse debebat; insuper autem volebant sibi permittendum esse, ut ipsi Catholicos rebaptizare valeant. Hoc, ut ego opinor, erat principale intentum tolerantis pseudo-Firmiliani, dum evincere voluit, tam Catholicis, quam Anabaptistis (Donatistis) suum morem esse relinquendum; quae concordia si fuisset inita, Donatistae plenum canere potuissent triumphum nempe: »Baptismus Donatistarum valeat apud Catholicos; Baptismus Catholicorum non valeat apud Donatistas.« Ecce, quam belle pseudo-Firmilianus [Col. 1408B] suam Donatistarum egerit causam.

Caeterum, si quis mordicus contenderit epistolam ab aliquo Arianorum, vel Eunomianorum (1), vel quocumque alio haeretico fuisse confictam, ultra non contradicam, dummodo mihi concessum fuerit eam a sancto Firmiliano non fuisse compositam, quod erat demonstrandum.

Ex dictis jam abunde patet sanctum Firmilianum famosam, quae nunc circumfertur, ad sanctum Cyprianum Epistolam vere haereticam non conscripsisse. Restat, an sanctus Firmilianus quaedam alia opera publicaverit. Quocirca sit.



PROPOSITIO IV. Non est verosimile quod sanctus Firmilianus aliquos libros scripto publico evulgarit.
[Col. 1408C]

56. Probatur 1o. Eusebius Caesariensis fuit studiosissimus in memorandis scriptorum ecclesiasticorum monumentis. Saepius laudavit sanctum Firmilianum, sed ne vel minimum fragmentum ab eo scriptum prodidit.---Nec in Catalogo sancti Hieronymi de Viris illustribus, postea adaucto, comparet sanctus Firmilianus.

Probatur 2o. Synodus Antiochena paulo post mortem sanctorum Firmiliani et Dionysii Alexandrini celebrata circa annum 270 provocavit ad utriusque illorum sanctorum episcoporum doctrinam; ad sancti Dionysii quidem scripta ceu exstantia provocavit; quod vero attinet ad sanctum Firmilianum hujus scripta [Col. 1408D] non adduxerunt Patres conscripti, sed allegabant idoneos testes, qui sanctum Firmilianum de ore audiverant olim. Videatur Praefatio num. II, III, et IV. Hoc certe judicium est non obscurum, nulla pro tunc scripta sub sancti Firmiliani nomine innotuisse.


Argumenta contraria ex sancto Basilio Magno.

I. Qui tamen sanctum Firmilianum inter scriptores ecclesiasticos collocare allaborant, sequens irrefragabile, ut videri posset, argumentum efformant. Sanctus Basilius Magnus fuit sancti Firmiliani in sede episcopali Caesariensi successor; et quamvis non fuerit immediatus, sed centum annis posterior; ex scriniis suae Ecclesiae Caesariensis facillime rescire potuit, an et quales libri a sancto Firmiliano olim fuerint [Col. 1409A] compositi; adeo ut sanctus Basilius Magnus hac in re testis reputari debeat omni exceptione major.

At vero sanctus Basilius Magnus in libro, quem in 3 capita distributum de Spiritu sancto scripsit ad sanctum Amphilochium, aperte contestatus fuit de libris a sancto Firmiliano compositis; nam capite 29 ait: »Hanc fidem (quam exposui, de Spiritu sancto) et Firmiliano nostro fuisse, testantur illius libri, quos reliquit;« ergo sine summa impudentia negari non poterit sanctum Firmilianum aliquos libros, quicumque fuerint, conscripsisse, eosque a sancto Basilio Magna visos fuisse et lectos. Oportet ergo, ut argumenta negativa superius allata cedant huic positivo sancti Basilii testimonio.

Verum respondeo: lubentissimus concedo majorem; [Col. 1409B] sed nego suppositum minoris, seu quod sanctus Basilius Magnus illum librum de Spiritu sancto ad Amphilochium, vere conscripserit; siquidem 1o et veteres hunc sancti Basilii librum ignorarunt. 2o Stylus non est Basilii. 3o Sententiae sunt sancto Basilio Magno indignae, ut jam olim observavit Erasmus Roterdamus. Has meas observationes fusius deducturus sum in speciali dissertatione de quibusdam operibus sancto Basilio Magno suppositis, proxime typis edenda. Modo sufficiat illum Basilii librum esse dubiae fidei, quo solo posito allatum argumentum sua firmitate destituitur. Restat in hac materia ultimum, de quo num. 79.

57. II. Bertius [(1) 1Kb] ut evincat supra satis discussam epistolam vere a sancto Firmiliano fuisse compositam et ad sanctum Cyprianum directam, ita ulterius argumentatur: [Col. 1409C] »Cuinam de mente Firmiliani assensum potius praebeamus, quam Magno Basilio ejusdem urbis episcopo, ac tanta litterarum gloria percelebri? Is quidem epistola I canonica ad Amphilochium . . . postquam scripserat, rebaptizandos omnium sententia Montanistas . . . ait: Videri sibi rebaptizandos omnes promiscue haereticos, ut visum olim Cypriano ac Firmiliano.« Verum enim vero, inquit Basilius, antiquis visum est, Cypriano dico, et nostro Firmiliano eos (haereticos) omnes uni calculo subjicere, Catharos et Encratitas, et Hydroparastas. Cum ex tam illustri testimonio accedente etiam epistola Dionysii constet, Firmilianum Cyprianumque in dogmate rebaptizantium conspirasse . . . nemo ob frivolas conjecturas, quantumvis pompa verborum et rethorico pigmento [Col. 1409D] [(2) 1Kb] illitas vetustorum codicum (epistolae Firmilianicae), quos tineis blattisque excussis pervolutarunt viri laborum patientissimi [(3) 1Kb] , despiciet fidem ac deludet auctoritatem. Ita Berti.

Respondeo I. Basilius vel pseudo-Basilius loco citato quidem docet Firmilianum et Cyprianum in dogmate rebaptizantium conspirasse, ast nullo verbo commemorat Firmilianum hac in causa tam famosam scripsisse epistolam; de hujus epistolae authentia [Col. 1410A] modo est quaestio praecipua, nondum ita de illo: An Firmilianus rebaptizaverit.

Respondeo 2. In Firmilianica, de qua quaeritur, nulla legitur mentio facta de Catharis Encratitis et Hydroparastis, quos Firmilianus uni eidemque calculo subjecisse dicitur a citato Basilio. Item an hi sint haeretici omnes, ut praeter illos nulli alii?

Respondeo III. Ut n. praec. singulae Basilii Magni epistolae ad sanctum Amphilochium canonicae sunt supposititiae. Mea ulteriora argumenta critica proponam in singulari dissertatione proxime edenda.



DISSERTATIO SECUNDA. De Firmiliani anno emortuali, quo Paulus Samosatenus fuit depositus, ac synodus Antiochena III, seu celeberrima contra Paulum celebrata.
[Col. 1410B]

58. Circa hanc epocham, de qua memini in praef. num. III, plurimum dissident chronologi. Baronius eam alligaverat anno 272. Pagius [(1) 1Kb] quem sequitur Fleurius, etc. eam detrusit ad finem anni 269. Haec est illa famosa synodus, quae saeculo III vocem Homousion rejecisse dicitur, falso tamen dicitur uti alia vice ostendam. Cum igitur de illa synodo frequentior in subsecuturis dissertationibus sermo instituendus sit; hinc expedire censeo, ut illa epocha paucis examinetur.



PROPOSITIO. Celeberrima synodus Antiochena, in qua Paulus Samosatenus fuit depositus, celebrata non fuit ante annum 272.

[Col. 1410C] 59. Probatur, Eusebius testis omni exceptione major diserte tradit, quod illa synodus celebrata fuerit sub Aureliano imperatore [(1) 1Kb] . (Ita ait: »Sub quo (Aureliano) postrema [(2) 1Kb] , et maxima plurimorum episcoporum collecta synodo deprehensus est, ac ab omnibus jam perspicue condemnatus auctor ille haereseos, et peregrinae doctrinae Samosataeus, ac simul a Catholica Ecclesia, quae sub coelo est, universa separatus, et excommunicatus. Maxime autem illum in reddendis rationibus lubricum, et obscurum redarguit Malchion . . . Antiochenae scholae in Graecis disciplinis moderator . . . Ejusdem Paroeciae presbyterio decoratus. Hic Samosataeum, notariis omnia excipientibus, quaestionibus suis ursit, quas etiam ad nostra usque tempora [(3) 1Kb] exstare scimus . . . Unam itaque [Col. 1410D] ex communi sententia, qui tum in unum erant congregati, pastores ad personas Dionysii Romani, et Maximi Alexandrini Episcoporum scripserunt Epistolam, illamque ad cunctas provincias miserunt, in qua . . . perversam Pauli Heterodoxiam, Elenchos et quaestiones, quas contra eum moverunt, adhuc et cunctam illius vitam, et ingenium exponunt . . . Firmilianus bis venit Antiochiam, et peregrina illius (Pauli) dogmata condemnavit . . . Erat autem jam quoque [Col. 1411A] tertio [(1) 1Kb] Antiochiam venturus, et ad Tarsum usque pervenerat . . . Verum interea, dum nos convenimus, et dum veniat, expectamus, ex hac vita migrat. Deinde rursus de vita Samosataei, qua fuerit conversatione, iisdem litteris commemorant dicentes . . . . In superbiam elatus mundanas dignitates usurpavit, ac ducenarius magis, quam episcopus vocari voluit, perque forum incedens . . . numerosam catervam satellitum, partim praecedentium, partim subsequentium circa se habuit . . . Episcopos et presbyteros, a quibus colebatur, e vicinis agris, et civitatibus concionibus ad populum faciendis admisit . . . qua de causa ingemiscunt quidem, et lugent penes se cuncti, potestatem vero illius et tyrannidem ita verentur, ut accusare non audeant . . . Itaque adversarium Dei excommunicavimus, [Col. 1411B] et alium in locum illius, domnum videlicet . . . episcopum constituimus, vobisque significavimus, ut huic scribatis, et ab eo communicationis litteras accipiatis.« Eo usque Patres Antiocheni, pergit Eusebius: »Cum autem Paulus Ecclesiae domo haud quaquam abstinere vellet, imperator Aurelianus interpellatus convenientissime decrevit, illis eam domum adjudicari praecipiens, quibus episcopi Italiae et Romae in dogmate concordes scribant. Ad hunc modum Paulus summa cum ignominia [(2) 1Kb] per mundanum principatum Ecclesia expellitur. Talis quippe tum temporis erat erga nos Aurelianus; in progressu vero imperii non nihil a nobis abalienatus est.« Ita Eusebius.

At vero Aurelianus sceptrum Romanorum adeptus [Col. 1411C] non fuit ante annum 270, ut fatetur Pagius, et caeteri omnes; imo Orientale imperium, in quo sita erat Antiocha, totum assecutus non fuit ante finem anni 272; siquidem Zenobia regina, quae Paulum Samosatenum patrocinata fuerat, ab anno 267, partem imperii Orientalis per vim sibi in annum circiter quintum usurpaverat, Antiochiam tenuit; Aurelianus anno 272, ut vult Pagius, exercitum Zenobiae profligavit, Antiochiam recepit, tandem ipsam Reginam, quae aufugerat, in septembri cepit captivam [(3) 1Kb] .

Hinc infero, synodum, quam Eusebius sub Aureliano congregatam fuisse describit, non convenisse ante annum 272, quo Catholicis liberum evadebat Paulum Antiochae accusare, damnare, deponere. Cum [Col. 1411D] vero S. Firmilianus die 28 octobris obiisse referatur in menologio Graecorum, et sententia depositionis contra Paulum prolata non fuerit, nisi postquam, innotuerit [Col. 1412A] mors Firmiliani; hanc necesse est ut synodus usque ad finem illius saltem anni fuerit protracta.

Pagius l. c. et caeteri excipiunt: synodum anno 269, convenisse, in annum 270 sedisse, Paulum excommunicasse, deposuisse; ast hanc depositionis sententiam executioni datam non fuisse, nisi postquam Antiochia ab Aureliano fuerat recuperata; nam regina Zenobia, quamdiu dominata fuit Antiochiae, passa non fuisset, ut suus cliens Samosatenus e domo episcopali ejiceretur.

60. Respondeo 1. Eusebius de tanta usque in tertium annum dilatione inter depositionis sententiam, et ejus executionem nihil meminit. 2. Ad praefatam Synodum invitatus fuerat e Cappodocia Firmilianus, in [Col. 1412B] accessu defunctus; comparuere ex Cilicia Helenus, ex Phrygia Nicomas, ex Palaestina Hymenaeus, Theotecnus, etc. episcopi plurimi; his consultum non fuisset tempore belli Zenobiam inter et Romanos imperatores Antiochiam proficisci, ubi rebellis illa Zenobia residebat.---3. An haec potentissima mulier passa fuisset, ut tam numerosa synodus contra Paulum Antiochae celebrata fuisset? In sua civitate? Ab episcopis exteris? Tempore regnantis Zenobiae ipse Paulus suis satellitibus, de quibus num. 93, usus fuisset. At vero, dum Aurelius sua victricia arma, civitati intulerat, Catholicis optime addictus, illico tutum erat nostris Antiochiam confluere, Paulum accusare, quaestionibus urgere, notariis omnia excipientibus. Igitur synodus, in qua Paulus est depositus, [Col. 1412C] celebrata non fuit ante annum 272.

Quaeres: Quomodo ergo solvitur sequens nodus chronologicus: Praefata synodus acta concilii misit Romam ad Dionysium papam, ut docet Eusebius, qui acta vidit, legit, exscripsit? At vero Dionysius papa obiit ante annum 270, ut habent pseudo-Damasus, Liber pontificalis, varii catalogi [(1) 1Kb] .

Respondeo: Nodus ille facile secatur; praefati auctores anonymi, ut nulli erudito ignotum est, multis scatent erroribus chronologicis quoad quatuor prima saecula; illis praeferendus est unus testis nominatus Eusebius, qui in Chronico aeque, ac in sua historia, lib. VII, cap. 30, contestatur, quod Dionysius papa post tempora Aureliani, qui occisus non [Col. 1412D] fuit ante annum 275 supervixerit. Similiter quoad Pontificatum Sixti II, Eusebius praeferendus pseudo-Pontio in Vita S. Cypriani.

Instabis. In synodo Ephesima oecumenica, quae initium sumpsit die 12 junii, anno 431, et finem habuit in octobri, contra Nestorium episcopum Constantinopolitanum, ejusque asseclas promulgata, ac (ut habent antiquae annotationes) [(2) 1Kb] a S. Cyrillo Alexandrino episcopo [(3) 1Kb] Constantinopolim missa fuit sequens contestatio: Conjuro accipientem hanc chartam per sanctam Trinitatem, ut eam palam faciat [Col. 1413A] episcopis, presbyteris, diaconibus, lectoribus, laicis habitantibus Constantinopoli; insuper etiam exemplar eis praebeat ad increpationem haeretici Nestorii, qui similia sapit Paulo Samosateno ante annos 160, anathemathe percusso . . . Si quis ergo praesumpserit docere. . . sit anathema. Igitur, si huic contestationi fides habenda sit, a tempore, quo Paulus fuit excommunicatus, usque ad depositionem Nestorii, qui in praefata contestatione titulo episcopi non amplius honoratur, fluxerunt anni 160.

Respondeo. Si hos 60 annos computemus numero rotundo, epocha synodi Antiochenae contra Paulum ultimae congruentius, ut calculanti patebit, alligari poterit ad annum 272, quam ad annum 269, quod ultimum contendit Pagius [(1) 1Kb] , quem secuti sunt Fleurius, [Col. 1413B] etc.

Pagius [(2) 1Kb] reponit: Illa contestatio anno 431, quidem publicata fuit in concilio Ephesino; ast anno 429, jam concepta fuerat ab Eusebio pro tunc adhuc laico et jurisconsulto Constantinopolitano, postea episcopo Doryleensi, qui primus omnium redarguit doctrinam Nestorii sui episcopi; ergo synodus Antiochena contra Paulum ultima celebrata fuit anno 269.

Respondeo 1.: Unde Pagius novit, quod anno 269, jam concepta fuerit. 2.: Verum esto, quod Eusebius ille adhuc laicus anno 429, doctrinam sui episcopi primus notaverit; ast quod istiusmodi contestationem composuerit, et quidem anno 429, quo Nestorius nondum fuerat condemnatus, non est [Col. 1413C] verosimile, nulloque idoneo testimonio comprobari poterit.

3. Aequo jure, qui synodum Antiochenam ultimam ad annos 270, vel 268, relegare voluerint, dicere possent, contestationem, quae num. 97, relata est, fuisse conceptam anno 430, vel. 428, quo ultimo anno Nestorius episcopus Constantinopolitanus suam haeresim propalare coepit.

4. Anno 431, publice fuit Ephesi proposita, uti asserit Pagius, et Constantinopolim missa, ergo etiam praesumendum, quod anno 431, non vero 429, composita, et quidem Ephesi, non vero Constantinopoli. Quidni et dici posset, eam finito concilio Ephesino Constantinopolim fuisse missam?

[Col. 1413D] 5. Si quis admiserit, tres synodos Antiochenas contra Paulum Samosatenum fuisse celebratas, ac Paulum jam in secunda fuisse in excommunicatum (hoc sensu, quod illus doctrina fuerit declarata ut haeretica) ac ab hac synodo secunda computandos esse annos 160 supra n. 97 relatos; sententia Pagii omni suo robore penitus destituetur.


Corollarium.

Cum igitur synodus Antiochena ultima, in qua Paulus fuit depositus, celebrata non fuerit ante annum 272, consequens est ut S. Firmilianus usque ad hunc annum supervixerit. In hujus honorem haec scripta sunto


[Col. 1414A] Animadversiones in binas has dissertationes opera et studio P. Gottfridi Lumper.

Perlectis binis hisce dissertationibus non pauca offendimus, quae virgula censoria coercenda esse judicamus. Et primo quidem binas, quas cl. Molkenbuhr, num. 1, 2, 3, praemittit ex Dupinio regulas critices, haud satis esse accuratas, dudum jam viri docti monuerunt [(1) 1Kb] . In propositione I, ad n. 4, observo, idiomate graeco conscriptam primitus fuisse hanc Firmiliani epistolam, certo colligi ex linguae illius idiotismis, quos fidus interpres passim servavit, quosque annotarunt viri praestantissimi, Jacobus Pamelius [(2) 1Kb] , et Cyprianicae Vitae auctor [(3) 1Kb] : ergo adest sufficiens asserendi ratio, eam originaliter graecam fuit.

Ad num. 5. Docebit doctissimum dissertatorem nostrum [Col. 1414B] Origenes saeculi tertii scriptor , praepositos appellatos fuisse episcopos [(4) 9Kb] . Dein praepositorum vocabulo non patres modo, cum de episcopis agerent, verum etiam, qui sacra Biblia Novi Testamenti latina fecerant [(5) 1Kb] , meminerunt.

Ad numeros 6, 7, 8, 9, 10, 11, 12. Videsis partem XII Historiae Theologico-Criticae §§ 10 et sequentibus a pagina 596, usque 603, et praesertim paginas 614, 615, 616.

Quoad propositionem II, num. 13, 15, 16, observo, haud nimium urgendum esse silentium Eusebii, Hieronymi, etc.: alias sequeretur, Athenagorae Apologiam ad M. Aurelium imperatorem, Hypotyposes Theognosti Alexandrini, Opera S. Jacobi Nysibeni, Hymenaei, Narcissi, aliorumque multorum adulterina [Col. 1414C] esse, propterea, quod neque Eusebius, neque Hieronymus eorum meminerint [(6) 1Kb] .

Ad numerum 17 animadvertendum censeo, haud inverosimile esse, S. Cyprianum in causa rebaptizationis confugisse ad Firmilianum, praesertim cum Stephanus primitus cum Asiatis, dein cum Africanis ea de re contenderit, quemadmodum probavit vir doctissimus Maranus [(7) 1Kb] .

A numero 18, usque ad numerum 77 ex notis intrinsecis praefatae epistolae Firmilianicae conatur clarissimus dissertator ostendere eamdem S. Firmiliano suppositam esse. Verum quae numero 19, ex [Col. 1415A] epistola Firmilianica de numero singulari et plurali annotat, sicut et illa quaestio numero 20, proposita, an scilicet Firmilianus celebrata synodo, ejusque nomine laudatam epistolam scripserit, mea opinione haud multum probat; siquidem responderi potest S. Firmilianum responsoriam exarasse consulto Ecclesiae suae clero, unde modo in plurali, modo in singulari alloquitur Cyprianum. Dein incongruae citationes ex S. Scriptura, quas cl. Molkenbuhr in hac epistola sub numeris 24, 27, 28 et 31, notat, nullo modo evincere valent subditam eam esse, siquidem sale aliquid in aliis etiam hujus aevi scriptoribus observare licet. Numero 32, scribit cl. dissertator, quod causa, quae allegatur, ob quam saepius celebrandae sint synodi, haeresin Novati et Donati sapiat: Felix [Col. 1415B] sane auctor in olfaciendis haeresibus, quarum ne vestigium ego invenio. Caeterum praetereo numeros 23, de distantia Carthaginis a Caesarea, de singulari desuper gaudio, quod numero 26, recoquit, de propria auctoris laude numero 30, ad rem nihil omnino facientes.

Quoad numerum 38, observo verba S. Firmiliani non in strictissimo sensu sumenda esse, sed quod prima haereseon celebriorum, et longe lateque diffusarum exordia post Apostolorum aevum ex orco eruperint; idque patet ex ipso contextu. Dein neque Simon Magus, neque Menander a recentioribus haeresiologis inter haereticos computantur [(1) 1Kb] . Ebionitae, Saturninus et Basilides, quos erronee dicit Cerinthi discipulos, atque Carpocrates non aevo apostolico, [Col. 1415C] sed saeculo primum secundo errores sparserunt.

Numero 38, notat in Firmiliani epistola errores practico dogmaticos, quia insinuare nititur Firmilianus traditiones apostolicas, si quae forsan hac super re existerent, non esse necessario retinendas in materia Baptismi. Verum ostendat nobis cl. dissertator, ubinam haec in epistola laudata legantur. Dein quis unquam theologorum somniabit, traditiones apostolicas mere disciplinares necessario retinendas esse, oppositamque sententiam fore errorem practico dogmaticum?

Numero 39, arguit Firmilianum, quod traditionem, quam Papa dixerat apostolicam, vocet humanam. Ergone plus quam humana, vel divina dicenda foret? Bone Deus! quae theologia? Sanctum Cyprianum a [Col. 1415D] S. Stephano monitum se statim submisisse asserit cl. dissertator num. 2, sine tabulis et testibus.

Numero 45. Synodos Africanas et Asiaticas, in quibus rebaptizatio decreta fuit, ex futili hac ratione, quod in concilis Arelatensi et Nicaeno nulla facta fuerit mentio de iis retractandis, inter supposititias computat, utut S. Dyonisius Alexandrinus [(2) 1Kb] , et [Col. 1416A] S. Augustinus [(1) 1Kb] de iis mentionem faciant. Jam numero 20 conjicit dissertator Asiae concilia esse fictitia, ubi etiam somniando scribit, quod apud Eusebium episcopi Ecclesiarum Iconiensis et Synadensis recenseantur, a diciplina laudentur, sancti vocentur, et beati fratres; ast de conciliis ibidem celebratis altum silentium sit. Verum ubinam haec apud Eusebium legerit, non annotat; ego autem potius contrarium inveni, disertam nimirum horum conciliorum mentionem, nullam vero de reliquis adjunctis.

Numero 34. Epistolam Firmiliani ex rationibus geographicis et a numero 53 usque 56, ex chronologicis suppositionis arguit, at prorsus inepte. Nam ut caetera praetermittam, duas solummodo hic auctoris hallucinationes annotabo. Prima est, quod jejunium [Col. 1416B] quatuor temporum in septembri, de quo S. Lucam Actorum (XXVII, v. 9,) locutum fuisse false opinatur idque ab Apostolis institutum fuisse ex Leone Magno et antiquissimo omnium Ecclesiarum consensu constare tradat. Optarem sane est mihi antiquissimum omnium Ecclesiarum quoad quatuor temporum jejunia demonstraret consensum, atque Leonem Magnum de institutione apostolica in sensu stricto intelligendum esse. Altera, quod contra unanimem cruditorum sententiam, S. Sixto seu Xisto duos tantummodo annos in sede Romana adscribentium, undecim annos ex corrupto Eusebii loco, in quo pro XI legendum II statuat.

Numero 56, variis ratiunculis impugnat historiam mulieris a daemone obsessae baptizantis, consecrantis, etc, negatque apud Graecos seculo III, exorcistas fuisse; [Col. 1416C] econtra P. Goarius in suo Eucologio Graecorum jam extitisse docet ex testimonio Dionysii et Ignatii Magni. sed quidquid sit, hoc tamen certum ab ineunte saeculo IV, exorcizandi facultatem peculiari in Ecclesia ordini tum apud Graecos, tum apud Latinos fuisse adscriptam; uti ex synodis Antiochena et Laodicena, et ex Epiphanio, Paulino, Sulpitio Severo et ex quibusdam Gratiani, ac Theodosii rescriptis colligere est [(2) 1Kb] .

Notat clarissimus dissertator in hac epistola dicteria, quae in Stephanum papam auctor pleno ore effudit numero 25, et numeris 59, 60, 65, 66, 77, 73, 74, [Col. 1417A] et 75, atque exinde numero 77 concludit, eam esse supposititiam, et vero Catholico penitus indignam. Verum clarissimi dissertatoris ratiocinatio nititur falso supposito de inerrantia Romani Pontificis, ejusque illimitata atque absoluta et monarchica potestate in universam Ecclesiam, quo ruente supposito, caetera etiam ruere manifestum est. Caeterum non nego, Firmilianum aliquanto acerbius scripsisse, quam ut sanctum episcopum deceat: pietatis normam non accurate secutum esse; sed utique sancti etiam homines erant non semel aliquid humani passi, quemadmodum multis demonstrare possem; instar omnium sit doctoris maximi S. Hieronymi agendi ratio cum S. Augustino in controversia de Legalium observantia [(1) 1Kb] . Huc optime quadrat justum hoc cl. Baluzii [Col. 1417B] judicium de Pamelio et Romanis operum Cypriani editoribus loquentis [(2) 1Kb] : Si attente considerassent, quanti et quam vehementes soleant esse affectus, cum agitur de causa religionis et fidei; considerassent etiam, quam vehemens et acerbus fuerit Stephanus scribens adversus Cyprianum: profecto hanc excandescentiam condonassent Firmiliano.

Propositionis tertiae quoad primam partem conjecturas duas priores eruditi dissertatoris refutatas videsis Part. XII Historiae Theologico-Criticae §§ 8, 9, 10, et praesertim 11, a pag. 617, usque 623. Tertia denique conjectura nihil omnino in contrarium evincit.

Numero 82, probare conatur, auctorem Epistolae fuisse Donatistam, aut saltem haereticum hominem, [Col. 1417C] sed meminisse debet doctissimus dissertator, quod nondum sufficienter demonstrarit viris doctis, praefatam Epistolam plurimos continere errores Catholico prorsus indignos, tam impudentem, quam falsam esse, nullique haeresi magis favere quam Donatistarum. Quin immo asseri potest, laudatam Firmiliani Epistolam, Donatistis utpote schismaticis, adversari magis, quam prodesse: manifestum siquidem est, eam plane tendere ad unitatem servandam, et rupti ejusdem a S. Stephano vinculi restitutionem.

Numero 83. Ex meris conjecturis et quidem admodum incertis asserit, Africanum auctorem fatae Epistolae esse.

[Col. 1418A] Falsum est, quod rebaptizatio a Novato introducta fuerit, ut dissertator numero 85, scribit, siquidem jam antea in usu fuerat.

Propositione IV, numero 89, ex argumento mere negativo asserit S. Firmilianum nullos libros composuisse; positivum vero testimonium S. Basilii non nisi futilibus ratiunculis enervare conatur; insuper negando S. Basilium auctorem esse libri de Spiritu sancto ad Amphilochium, quamvis antiqui S. Hieronymus [(3) 1Kb] Theodoretus [(4) 1Kb] recentioresque critici ad unum omnes laudatum librum S. Basilio M. attribuant. Numero 91, responsione III; tandem eo audaciam suam protendit, ut affirmare haud erubescat, singulas S. Basilii M. epistolas ad S. Amphilochium canonicas esse supposititias.

[Col. 1418B] Numero 14, adnotat, quod totam rebaptizantium historiam censeat interpolatam, seu Eusebio suppositam fuisse.

Numero 45, idem profitetur circa lib. VII, cap. non 3, prout ille citat; sed 4, apud Eusebium ita inquiens: »Verum alibi specialiter ostendam hunc Eusebii locum esse interpolatum.« Tandem numero 71, ita censet: »Immo et illa Polycratis, et Irenaei facta non sunt omnino certa; suspicor Eusebium fuisse interpolatum tam in causa Quarto-Decimanorum quam Anabaptistarum.« Haec sane judicia critica nostri clarissimi dissertatoris si valeant, actum erit de praestantissimis antiquitatum monumentis, deque omni fide historica.

Quae doctissimus Molckenbuhr in altera dissertatione [Col. 1418C] de anno S. Firmiliani emortuali, quo Paulus Samosatenus fuit depositus, ac de synodo Antiochena III, anno primum 272, celebrata habet, multum hic discutere haud operae pretium esse censemus; videsis praesentem hanc partem XIII, Historiae theologico Criticae sectione ultima, ubi ex professo egimus de synodis Antiochenis in causa Pauli Samosateni. Hic solum observo communiter hodie receptam esse sententiam, Dionysium papam aut anno 268, vel certe 269, obiisse, eamque opinionem qua anno 275 adhuc in vivis fuisse adstruitur, ab omnibus eruditis repudiatam esse.




[Col. 1417]
ANNALES ECCLESIAE AFRICANAE. TEMPORIBUS CYPRIANICIS (AUCTORE MORCELLI).



ANNUS CHRISTIANUS CCXLIII. DONATO EPISCOPO CARTHAGINIENSI.

I. Consulatum kalendis januariis susceperunt C. Julius Arrianus, Aemelius Papus: quo tempore Gordianus Aug. Persas in Oriente debellabat. Potior [Col. 1418D] vero atque gloriosior in ecclesiae Africanae fastis victoria, quam Caecilius presbyter de magno Cypriano reportasse hoc anno videtur. Pontius enim diaconus, qui postea Cyprianum, anno scilicet 243 »adhuc neophytum (in Vita Cyp., n. 5; v. Boll. t. III, sept. [Col. 1419A] p. 197) et, ut putabatur, novellum« judicio Dei et plebis favore ad officium sacerdotici et episcopatus gradum electum scribit, multa idem a Cypriano ante sacerdotium peracta significat, quae longioris temporis postulent spatium, et maturius eum magistro suo manus dedisse ostendant (Idem. Ibid., n. 2 et 3). Hic ille erat Caecilius, quem olim Octavius et Minucius ex idololatriae lustris in Ecclesiae sinum adduxerant, »vir justus et laudabilis memoriae« ut a Pontio appellatur (Idem. Ibid., n. 4), »et aetate tunc et honore presbyter,« cujus contubernio Cyprianus utebatur. Atque hic quidem institutionis vix patiens, diu repugnaverat, ratus fieri non posse, ut veteres mores exueret, et singularem illam, quae proponebatur, vitae rationem iniret. Nam aestus ipse suos sic deinde [Col. 1419B] in epistola ad Donatum exposuit: »Ego, inquit, cum in tenebris atque in nocte coeca jacerem, cumque in salo jactantis saeculi nutabundus ac dubius vestigiis oberrantibus fluctuarem, vitae meae nescius, veritatis ac lucis alienus; difficile prorsus ac durum pro illis tunc moribus opinabar, quod in salutem mihi divina indulgentia pollicebatur, ut quis renasci denuo posset; utque in novam vitam lavacro aquae salutaris animatus, quod prius fuerat, exponeret, et corporis, licet manente compage, hominem animo ac mente mutaret. Qui possibilis est, aiebam, tanta conversio?« Vicit tamen, Deo auctore, Caecilius, eumque Ecclesiae virum dedit, qualem miseris calamitosisque temporibus, quae jam impendebant, optare magis, quam sperare posset, non modo ingenio [Col. 1419C] et doctrina praestantem, sed concilio in primis et sapientia et constantia admirabilem. Cyprianus vero non jam se victum, sed in libertatem vindicatum putavit, deque patroni sui nomine exinde Caecilius Cyprianus dici voluit; quem et »toto honore, inquit Pontius, atque omni observantia diligebat, obsequenti veneratione suspiciens, non jam ut amicum animae coaequalem, sed tamquam novae vitae parentem.«

II. Carthaginis incolam tum fuisse Cyprianum ex ejus epistola novimus, quam aliquando exul ad clerum carthaginiensem scripsit: nam sibi in votis reditum esse significans, »ubi enim, inquit (Epist. XXXVI) mihi aut melius possit esse aut laetius, quam illic, ubi me Deus credere voluit et crescere?« Sed haec ipsa verba eum alibi natum submonen: nec tamen [Col. 1419D] patriam ejus longius dissitam crediderim, cum idem hortos propre Carthaginem habuerit (Pont. in Vit. n. 15): quos simul cum praediis hoc anno vendidit, ut pecunia redacta egentium inopiam sustentaret (Idem. Ibid., n. 2).



ANNUS CHRISTIANUS CCXLIV. DONATO EPISCOPO CARTHAGINIENSI.

I. Signatur hic annus Peregrino et fulvio Aemiliano consulibus: Qui Reipublicae funestus fuit Gordiani Aug. caede. Hujus auctor ferebatur ipse Philippus, qui imperium proximus suscepit, quamquam idem Christianus jam tum fuisse creditus est, et ob tantum scelus hoc anno, quum Antiochiae sacro Christianorum conventui adesse vellet, a Babyla episcopo rejectus [Col. 1420A] esse (Euseb. H. E., lib. VI, cap. 34): quam Babylae constantiam Joannes Chrysostomus eximiis laudibus exornavit (Oper. t. II, p. 545).

II. Cyprianus interea Carthagine totus erat in studiis divinarum Litterarum, ut quantum bonis artibus externisque disciplinis excelleret, tantum christiana etiam doctrina praestaret. Inter reliqua Patrum scripta Tertullianum ab eo assidue lectum testatur Hieronymus (de Vir. illust. c. 53), qui se hoc a sene Concordiensi didicisse ait, qui a notario Cypriani adolescens Romae audierat, referre solito, »numquam Cyprianum absque Tertulliani lectione unum diem praeteriisse, ac sibi crebro dicere: Da magistrum, Tertullianum videlicet;« ex quo tamen ille sic boni quod inerat, delibare didicit, ut mala prudens [Col. 1420B] rejiceret, ac saepe postea dissimulato nomine refutaret.



ANNUS CHRISTIANUS CCXLV. DONATO EPISCOPO CARTHAGINIENSI.

Consulatum inierunt imp. M. Julius Philippus, Tib. Fabius Titianus. Hoc anno mortuus putatur Tertullianus. Ille certe usque ad decrepitam aetatem, teste Hieronymo (de Vir. illustr., c. 53) vixisse dictus est, atque ad mediam quidem Catholicus, exinde Montanista, sub extremam vero etiam haeresiarches. Utinam qui memoriae tanti scriptoris favent, eumque aliquando ad bonam frugem rediisse opinantur, idipsum indicio aliquo aut certa aliqua veterum auctoritate confirmarent! Contra in scriptis ejus nulla poenitentis animi vestigia sunt, mansit secta ejusdem [Col. 1420C] usque ad Augustini tempora, lapsus adhuc et defectionis memoria perstat: ut eum plane exitum habuisse videatur, ad quem jamdiu pertinacia ipsa et catholicae Ecclesiae contemptu adducebatur. Nonne enim aetate quoque nostra paribus initiis homines ejus modi ingenio doctrinaque florere vidimus, qui saepe aliis recte vivendi auctores fuerant; quorum tamen extrema studio partium aurisque popularibus abrepta ac deformata deflevimus: irrito bonorum conatu, qui eos ad prioris vitae consilia revocare volebant? haec nimirum superbiae poena divinitus constituta est ut sibi ipsa perniciem inferat voluntariam.



ANNUS CHRISTIANUS CCXLVI. DONATO EPISCOPO CARTHAGINIENSI.

[Col. 1420D] Annum incoharunt consules Bruttius Praesens, Nummius Albinus: quos autem praesides id temporis Africa habuerit, omnino ignoramus. At Cyprianus sacris in Litteris jam biennium versatus, parem se et religioni tuendae et moribus conformandis ostendit. Nam hoc anno initium scribendi fecit ab ornata illa maximeque limata Epistola ad Donatum amicum, in qua et veteris vitae errores depingit suos et suscepti Baptismi virtutem extollit, et vitia hominum quanta sint, et quam magnis e periculis ereptus fuerit, gratia divini beneficii commemoratione declarat. Quae tamen Cyprianus recens e schola, et fucatum quemdam nitorem nondum oblitus, eo dicendi genere pertractavit, quo deinde gravitatis studiosus [Col. 1421A] numquam usus est, id Augustinus »spumeum verborum ambitum« appellat, primum hoc Cypriani opus sic perstrigens (de Doct. christ. lib. IV, c. 14): »Est, inquit, tale aliquid in epistola beatissimi Cypriani, quod ideo puto vel accidisse, vel consulto factum esse, ut sciretur a posteris, quam linguam doctrinae christianae sanitas ab ista redundantia revocaverit, et ad eloquentiam graviorem modestioremque restrinxerit, qualis in ejus consequentibus litteris secure amatur, religiose appetitur, sed difficillime impletur.«



ANNUS CHRISTIANUS CCXLVII. DONATO EPISCOPO CARTHAGINIENSI.

I. Consules fuere imp. M. Julius Philippus iterum, [Col. 1421B] M. Julius Philippus Caesar, Augusti filius, qui et ipse sub anni exitum Augustus a senatu est appellatus. Ad hunc annum spectare videtur Cypriani liber, qui nunc inscribitur »de Vanitate idolorum,« at olim pro argumento praeferebat, quae nunc libri initium putantur, nempe »quod idola Dii non sint, et quod »Deus unus sit, et quod per Christum salus credentibus data sit.« Porro lectitatos a Cypriano Tertullianum et Minucium, hic maxime liber ostendit, quum multa in utroque imitatus sit, quaedam etiam ex utroque decerpserit. Caeterum eruditio ejus passim eminet, et graecorum quoque scriptorum ac disciplinarum omnium cognitio non vulgaris, quam ille Christiano homini inutilem non esse liquido confirmavit.

[Col. 1421C] II. Eodem anno Donatus episcopus jam senior, atque animo, ut arbitror, futura praesagiens, Cyprianum, cujus ingenium, doctrinam, virtutem, religionem admirabatur, dignum plane duxit quem inter ecclesiae suae presbyteros cooptaret. Neque serius eum sacris initiatum statui potest, cum de eodem scribat Pontius (in Vit. n. 3): »Multa sunt, quae adhuc plebeïus, multa quae jam presbyter fecit, multa quae ad veterum exempla justorum imitatione consimili prosecutus, promerendo Dominum totius religionis obsequio praestitit:« nec vero ultra anni insequentis spatium differre pontificatus ejus initium liceat, quod ab eo in epistolis non obscure designatur. Scriptos a Cypriano, cum presbyter esset, tres libros Testimoniorum adversus Judeos, item librum [Col. 1421D] de Habitu virginum, quem bis Hieronymus egregium volumen appellat (in Epist. ad Eustoch. et ad Demetr.); opinio multorum est, quam et formulae quaedam in his Cypriano usurpatae persuadeant.



ANNUS CHRISTIANUS CCXLVIII. CYPRIANO EPISCOPO CARTHAGINIENSI.

I. Rursum consulatus penes Augustos, fuit Philippum patrem III. Philippum filium II. Nec dubium est ea maxime de causa consules hoc anno refectos esse Augustos, quod is foret a condita Urbe millesimus: cujus rei ergo ludi apparatissimi facti sunt XI, kal. maias, quo die annus millesimus primus incohabatur, itemque novem aliis sequentibus: congiaria etiam ab [Col. 1422A] Augustis populo data, nec eorum quidquam omissum, quae alias ludis saecularibus facta esse constabat.

II. At vero Ecclesia Carthaginiensis eodem anno Donatum episcopum amisit: cujus quidem laudes nobis indidit vetustas, quae facta ejus prope omnia oblivione obscuravit. Nam de eo ad nos, praeter privati haeretici damnationem, quam superius commemoravimus, nihil pervenit. Sed tamen non sine laboribus ejus meritisque evenisse censendum est, ut presbyteri et diaconi Ecclesiae Romanae non multo post ejus mortem ad Cyprianum scribentes, Carthaginiensem ecclesiam recens a Donato administratam praeclaro illo elogio commendarent: »Novimus, inquiunt (Epist. 30 inter Cyprian.) Carthaginiensis ecclesiae fidem, novimus institutionem, novimus [Col. 1422B] humilitatem.«

III. A Donati morte, quum de successore deliberandum esset, totius Christianae plebis oculi in Cyprianum conjecti, et unus maxime idoneus visus est cui ecclesia illa amplissima committeretur. Quod ille ut sensit, declinandi pontificatus causa, publico carere coepit. »Quum in dilectionem ejus et honorem, inquit Pontius (in Vita Cypr., n. 5), totus populus aspirante Domino, prosiliret, humiliter ille secessit, antiquioribus cedens, et indignum se titulo tanti honoris existimans.«

Sed ea modestia studia populi auxit. »Obsederat, pergit idem, fores domus copiosa fraternitas, et per omnes aditus sollicita charitas circuibat. Fuga igitur interclusa, parendum populi voluntati fuit, qui et [Col. 1422C] venturum anxius exspectaverat, et venientem denique gaudio exultans accepit. Caeterum in summa illa animarum consensione presbyteros quinque Cypriano adversatos scimus, qui multa etiam in eum postea moliti sunt (Cyprian. Epist. 40.), non ejus umquam mansuetudine, non exemplis, non beneficiis placati. »Invitus dico, ait Pontius (Ibid., n. 5.), sed ut dicam necesse est. Quidam illi restiterunt, etiam ut vinceret. Quibus tamen quanta lenitate, quam patienter, quam benevolenter indulsit, quam clementer ignovit? amicissimos eos postmodum et inter necessarios computans, mirantibus multis; cui enim posset non esse miraculo tam memoriosae mentis oblivio!



ANNUS CHRISTIANUS CCXLIX. CYPRIANO EPISCOPO CARTHAGINIENSI.
[Col. 1422D]

I. Consules processerunt Fulvius Aemilianus iterum, Vettius Aquilinus. Fuit hic annus Ecclesiae plane luctuosus, Philippis Augg. militum factione sublatis, quorum favore tuta res christiana fuerat, imperiique summa ad Decium delata, quem odio in Christianos flagrantem publica auctoritas omnibus rebus armabat.

II. Pacatus tamen in Africa totus defluxit annus, licuitque Cypriano assiduam in populi institutione operam ponere, et de officiis etiam ad episcopos, qui eum consulebant, responsa dare. Scripserat ad eum Eucratius episcopus Thenitanus de histrione, qui Thenis Christianum se professus, histrionam facere pergeret, rogaveratque, num id ferendum esset. [Col. 1423A] Hunc vero hominem Cyprianus (Epist. 61.), cum magister et doctor foret non erudiendorum, sed perdendorum puerorum, communicare Ecclesiae non debere respondit; quippe nec majestati divinae nec evangelicae disciplinae congruere videbatur, ut pudor et honor Ecclesiae tam turpi et infami contagione foedaretur. »Nec excuset se quisquam, inquit, si a theatro ipse cessaverit, cum tamen hoc caeteros doceat. Non potest enim videri cessasse, qui vicarios substituit, et qui pro se uno plures succedaneos suggerit contra institutionem Dei, erudiens et docens quemadmodum masculus frangatur in feminam, et sexus arte mutetur, et diabolo divinum plasma maculanti per corrupti atque enervati corporis delicta placeatur.« Verum quia futurum intelligebat, ut [Col. 1423B] ille admonitus egestatem praetexeret, ad quam abjecta arte redigi necesse esset; primum quidem Eucratium hortatus est, ut de ecclesiae suae bonis inopiam illius sustentaret: at ne quid histrionis emendationi abesse posset adjecit ipse quae nullam excusationem relinquerent: »Quod si, inquit, illic ecclesia non sufficit, ut laborantibus praestet alimenta, poterit se ad nos transferre, et hic quod sibi ad victum atque ad vestitum necessarium fuerit accipere, nec alios extra ecclesiam mortalia docere, sed ipse salutaria in ecclesia discere.«

III. Eodem anno litteras quoque a Pomponio episcopo Dionysianensi accepisse creditur, quibus ille sententiam ejus de virginibus masculorum contubernalibus requirebat. Jam enim in Africa serpebat [Col. 1423C] prava illa consuetudo, quae deinde per Orientem quoque vagata, ordinum sanctissimorum splendorem maculavit, ac saepe Gregorii Nazianzeni et Hieronymi et Joannis Chrysostomi gravissimis reprehensionibus exagitata atque in summam invidiam adducta est. , Graeci appellabant ejusmodi virgines, quas presbyteros diaconosque domi habere, vel tori socias non pudebat; seque tamen castimoniam sancte servare illi dictitabant. Enim vero Cyprianus Pomponio rescripsit (Epist. 62.), »Intercedendum cito talibus ut separentur, dum adhuc separari innocentes possunt: »tum ad clerum quod attinet, »cum, inquit, omnes omnino disciplinam tenere oporteat, multo magis praepositos et diaconos curare hoc fas est qui exemplum et documentum caeteris de conversatione [Col. 1423D] et moribus suis praebeant. Et idcirco consulte et cum vigore fecisti, frater charissime, abstinendo diaconum qui cum virgine saepe mansit.« Addit etiam de poena, qua ii coercendi essent qui praecepto non paruissent, ac demum castimoniam sacris Ecclesiae ministris praescriptam memorat, quam Pomponius omni studio tueri debeat. »Ergo inquit, ne indisciplinati consumantur et pereant, da operam, frater charissime, ut quantum potes, consiliis salutaribus fraternitatem regas, et singulis ad salutem suam consulas. Arcta et angusta est via, per quam ingredimur ad vitam; sed summus et magnus est fructus, cum pervenimus ad gloriam. Qui se simul castraverunt propter regnum Coelorum, Deo per omnia placeant, nec sacerdotes [Col. 1424A] Dei aut Ecclesiam Domini scandalo suae pravitatis, offendant. Et si ad praesens a nobis quidem ex fratribus nostris contristare videntur, nos tamen in salubri persuasione maneamus.

IV. Caeterum Cyprianus, censor morum diligentissimus, quos in clerum lecturus esset, ante experiri solebat, et coram presbyteris suis judicium de singulis instituere; nec tamen allegere protinus, sed alterum in annum differre. Sic hoc anno »proximi clero« ab eo facti Saturus et Optatus, quos anno insequenti tandem cooptavit, cum jam Carthagine secessisset. Nam examen hujusmodi in epistola XXIV quam e latebris suis ad clerum misit, his verbis commemorat: »Fecisse me autem sciatis lectorem Saturum et Hypodiaconum Optatum confessorem, [Col. 1424B] quos jampridem communi consilio clero proximos feceramus, quando aut Saturo die Paschae semel atque iterum lectionem dedimus, aut quando cum presbyteris doctoribus lectores diligenter probaremus, Optatum inter lectores doctorem audientium constituimus, examinantes an congruerent illis omnia quae esse debent in iis qui ad clerum parabuntur.« Hac, opinor, adhibita diligentia, et mora hujusmodi interposita, rarius in clerum legent episcopi, quorum eos postea pudere debeat.



ANNUS CHRISTIANUS CCL. CYPRIANO EPISCOPO CARTHAGINENSI.

I. Consulatu functi hoc anno imp. M. Messius Decius iterum, Annius Maximus Gratus. Ipso autem mense januario, Decii in Urbe adversus Christianos [Col. 1424C] furor erupit, primusque Fabianus, Pontifex maximus XIII, kal. februarias praeclarum martyrium fecit, atque, ut Cyprianus scribit, »pro integritate administrationis ejus consummatio quoque honesta processit« (Epist. III, ad Presb. Rom.). Subinde civis Carthaginensis, et Martyrum progenies, captus Romae est Celerinus confessor clarissimus, quem Cyprianus multis saepe laudibus ornavit. Erat hic adolescens, magno tamen animo »per decem et novem dies, ut ipse tradit (Cypr., Epist. XXXIV). »Custodia carceris septus, in nervo ac ferro fuit.« Cumque aetatis, opinor, miseratione emissus, in Africam rediisset, testes confessionis suae cicatrices attulerat. Lucent, aiebat Cyprianus, in corpore glorioso clara vulnerum signa, eminent et apparent in nervis hominis ac membris [Col. 1424D] longa tabe consumptis expressa vestigia.

II. Sed dum Celerinus in vinculis Romae erat jam Carthaginem Decii edicta perlata fuerant, quibus crudele ac nefarium Christianis bellum indicebatur. Et significatio imminentis cladis multo ante Cypriano facta fuerat, cui se divinus paterfamilias vivendum obtulerat, »sedente sibi ad dextram juvene: qui juvenis anxius et cum quadam indignatione subtristis maxillam manu tenens, maesto vultu sedebat; alius, vero in sinistra parte consistens, rete portabat quod se mittere, ut circumstantem populum caperet, minabatur. Et cum miraretur quid hoc esset, ille qui vidit, dictum est ei, juvenem qui ad dexteram sic sederet, contristari et dolere quod praecepta sua [Col. 1425A] non observarentur: illum vero in sinistra exstare, quod sibi daretur occasio, ut a patrefamilias potestatem sumeret saeviendi.« Haec Cyprianus (epist. VII ad Clerum), qui visum ipse contemplatus putatur: post quae addit: »Et vidimus impletum quod fuerat ostensum; ut dum Domini praecepta contemnimus, dum datae legis mandata salutaria non tenemus, facultatem nocendi inimicus acciperet, minus armatos et ad repugnandum minus cautos jactu retis operiret.« Ex quo autem edicta adversus Christianos promulgata fuere, quidquid Ethnicorum in Africa erat, tamquam classico excitati, contra Ecclesiam Dei infremere, et optimo cuique adversari coeperunt. Carthagine in primis cum in amphitheatro aut in circo populus sederet, Cyprianum ante omnes, quod et dignitas [Col. 1425B] ejus et sanctitas insignior esset, ad leonem magnis clamoribus postulare ausus est. Quaerebatur ad caedem victima, illa Deo devota, cui tamen Deus alia tempora destinaverat. »Servatus est, inquit Pontius (in Vita, n. 8), vir ingenii praeter caetera etiam spiritaliter temperati, qui inter resultantes, collidentium schismatum fluctus, Ecclesiae iter medium librato limite gubernaret.« Ratus nimirum Cyprianus, in tanto improborum odio ereptum sibi, ut adesse utiliter, opemque praesens afferre suis posset, consilium evangelicum sibi tum sequendum existimavit; praesertim cum et illud timeret, ut ipse ait (Epist. XIV, ad Presb. Rom.): »Ne per inverecundam praesentiam nostram seditio, quae coeperat, provocaretur.« Secessit igitur, et procul ab urbe latitans [Col. 1425C] furentis populi impetum declinavit. Verum ex ipsis latebris Ecclesiae suae quodam modo praesens imminere, ac pontificali munere diligentissime fungi videbatur: adeo nihil illi ignotum, nihil interclusum erat. Quae autem ejus curae tum fuerint, ut omnes officii sui partes expleverit, ex eodem Cypriano novimus, quod postea apud presbyteros et diaconos, qui a Fabiani morte Ecclesiam Romanam regebant, purgare se debuerit adversus eos, qui secessionem illam litteris Romam missis improbaverant. »Absens tamen, inquit (ibidem), corpore, nec spiritu, nec actu, nec monitis meis defui, quominus secundum Domini praecepta fratribus nostris, in quibus possem, mea mediocritate consulerem. Et quid egerim loquuntur vobis epistolae pro [Col. 1425D] temporibus emissae numero tredecim, quas ad vos transmissi: in quibus nec clero consilium, nec confessoribus exhortatio, nec extorribus, quando oportuit, objurgatio, nec universae fraternitatis ad deprecandam Dei misericordiam allocutio et persuasio nostra defuit, quantum secundum legem fidei et timorem Dei, Domino suggerente, nostra mediocritas potuit eniti.«

III. Atque haec quidem omnia sedulo Cyprianus praestabat, quibus multi animos sumpserunt, vitaque contempta, pro coelesti praemio fortiter decertarunt. Sed multos etiam vel primus ille Deciani furoris terror prostravit. Id Cyprianus ipse non diffitetur in eo libro, quem pace firmata »de Lapsis scripsit. [Col. 1426A] Ad prima, inquit (de laps., p. 436, ed. Baluz.), statim verba minantis inimici maximus fratrum numerus fidem suam prodidit; nec prostratus est persecutionis impetu, sed voluntario lapsu se ipse prostravit.« Tum imbecillitatem quam plurium, trepidationem, perfidiam describit his verbis: »Non exspectaverunt saltem, ut ascenderent apprehensi, ut interrogati negarent: ante aciem multi victi, sine congressione prostrati, nec hoc sibi reliquerunt, ut sacrificare idolis viderentur inviti. Ultro ad forum currere, ad mortem sponte properare, quasi hoc olim cuperent, quasi amplecterentur occasionem datam, quam semper optassent. Quot illic a magistratibus, vespera urgente, dilati sunt, quot ne eorum differretur interitus, etiam rogaverunt? . . . Ac multis proprius [Col. 1426B] interitus satis non fuit; hortamentis mutuis in exitium populus impulsus est, mors invicem lethali poculo propinata est. Ac ne quid deesset ad criminis cumulum, infantes quoque parentum manibus vel impositi, vel attracti amiserunt parvuli quod in primo statim nativitatis exordio fuerant consecuti:« quantum nempe in parentum arbitrio erat, quorum nequitia prodebantur. Fuere etiam magno numero, qui ne ab ethnicis vexarentur, libellum a magistratibus pecunia impetrarent; quo in libello praescriptum erat eos diis sacrificasse, quamquam revera a tanto scelere abstinuerant. Ii postea libellatici appellati sunt; quorum consilium et facinus Ecclesia semper detestata est.

IV. Haec omnia ad Cyprianum in secessu illo suo [Col. 1426C] dies noctesque Deo supplicantem, et moerore luctuque tabescentem: frequentes presbyterorum litterae perferebant, quos ille custodes, praesidesque ecclesiae reliquerat. Sed bonos etiam atque exoptatos identidem accepit nuntios, in sancta illa defectione nec fortes confessores, nec invictos martyres defuisse. Vix sane in Christianos inquiri Carthagine coeptum fuerat, cum Rogatianus presbyter et Felicissimus comprehensi, atque ob praeclaram confessionem in vincula ducti sunt. His paulo post alii accessere, quos inter et feminae quaedam et pueri aliquot inveniti sunt, quibus tum Cyprianus per epistolam gratulatus (Epist. LXXXI) auctor quoque fuit, ut Rogatianum et Felicissimum in omnibus sequerentur. Interea Carthaginem redierat proconsul Fortunatianus et [Col. 1426D] Christianos ad tribunal citari jusserat. Ducebantur magno numero, qui ut coram stetere, excelso animo Christianos se esse professi sunt; exinde alii in carcerem reducti, ubi sententiam judicis opperirentur, quam plurimi exilio mulctati, et solum vertere jussi: e quibus sexaginta quinque Romam pervenerunt, quos Celerinus (Epist. XX inter Cypr.) a Candida et Numeria sororibus hospitio Romae acceptos scribit, quae et ad portum Ostiensem obviam progressae fuerant, ut eos in urbem deducerent. In exulum numero fuit et Aurelius ille adolescens quem postea Cyprianus ob merita ejus lectorem fecit (Epist. XXXIII): item Statius et Severianus a Celerino memorati (Ibidem, Epist. XX.), quorum primus ex confessore [Col. 1427A] martyr Romae creditur obiisse (Pamel. in Cypr., p. 46). Numerantur cum his et Felix presbyter, et quae uxor ejus fuerat, Victoria, et Lucius: qui quidem primo in conflictu turpiter succubuerant; sed mox admissum scelus detestantes, cum rursum interrogati essent, se Jesum Christum Deum agnoscere et adorare responderunt, et eo nomine bonis spoliati et in exilium acti sunt: quos propterea Caldonius episcopus, qui et ipse rem christianam cum Cypriani presbyteris Carthagine curabat, in communionem recepit, et Cyprianus merito receptos pronuntiavit (Epist. XVIII et XIX). Accidit etiam, ut mulier quaedam, nomine Bona, ab ipso marito pertraheretur ad sacrificandum: quae, dum manus ejus ab iis, qui sacrificabant, tenerentur, exclamavit aperte (Caldon. in [Col. 1427B] Epist. XVIII inter Cypr.): »Non feci, vos fecistis; itaque et ipsa extorris facta est.

V. Hactenus bonorum direptione, exiliis, vinculis, et carceribus in Christianos saevitum erat. Aprili mense tormenta, caedes, martyrias coeperunt. Ac primus, ut videtur, Mappalicus lauream adeptus est, XV kal. maias, cujus nomen sacris adhuc in fastis celebratur: de quo etiam Cyprianus in Epistola (Epist. 8), ad martyres et confessores, »Vox, inquit, plena Spiritu sancto de martyris ore prorupit cum Mappalicus beatissimus inter cruciatus suos proconsuli diceret: Videbis cras agonem, et quod ille cum virtutis ac fidei testimonio dixit, Dominus implevit. Agon coelestis exhibitus, et Dei servus in agonis promissi certamine coronatus [Col. 1427C] est.« In ipsa enim quaestione fortissimus ille Martyr expiravit, Luciani confessoris testimonio, qui de hujus et caeterorum Martyrum exitu Romam ad Celerinum scripsit (Epist. 21. Inter. Cypr.). Porro Mappalici socii fuere Paulus, post tormenta statim extinctus, Bassus in nervo sive pedario ligno exanimatus, itemque Fortunio, postquam in carcerem reductus est: praeterea Fortunata, Victorinus, Victor, Herennius, Credula, Herena, Donatus, Firmus, Venustus, Fructus, Julia, Martialis, Aristo, qui omnes in carcere fame necati sunt. Horum continet laudes Cypriani Epistola (Epist. 8), ad martyres et confessores, qui etiam tum superstites parem finem exspectabant. »Probata res, inquit, est certamine fratrum glorioso, qui ad tormenta vincenda caeteris duces [Col. 1427D] facti exemplum virtutis ac fidei praebuerunt, congressi in acie, donec acies succumberet victa. Quibus ego vos laudibus praedicem, fortissimi fratres? robur pectoris vestri et perseverantiam fidei quo praeconio vocis exornem? Tolerastis usque ad consummationem gloriae durissimam quaestionem, nec cessistis suppliciis, sed vobis potius supplicia cesserunt; finem doloribus, quem tormenta non dabant, coronae dederunt.« Corpora vero ipsa martyrum et confessorum, qui in vinculis decesserant, ejusdem Cypriani admonitu (Epist. 37), rite a clero in tumulis composita: de quo etiam officio ad ecclesiam Carthaginiensem diligenter prescripserunt presbyteri Ecclesiae Romanae, rem id maximam appellantes [Col. 1428A] (Epist. 3, inter Cypr.) Simul autem Cyprianus et diem consignari voluit, quo quisque coronam tulisset: quamquam habebat ille Carthagine, qui eum de quotidianis rebus certiorem faceret »Denique, inquit, et dies eorum, quibus excedunt, adnotate, ut commemorationes eorum inter memorias martyrum celebrare possimus. Quamquam Tertullus fidelissimus et devotissimus frater noster pro caetera sollicitudine et cura sua, quam fratribus in omni obsequio operationis impertit, qui nec illic circa curam corporum deest, scripserit et scribat ac significet mihi dies, quibus in carcere beati fratres nostri ad immortalitatem gloriosae mortis exitu transeunt, et celebrentur hic a nobis oblationes et sacrificia ob commemorationes eorum [Col. 1428B] quae cito vobiscum, Domino protegente, celebrabimus.«

VI. Alios hoc anno martyres coelo submissos declarat Cypriani epistola alia ad clerum Carthaginensem, qua Numidicum confessorem in presbyterorum Carthaginiensium collegium a se cooptatum significavit. »Nam, inquit (Epist. 25. v. Boll. t. II, Aug. p. 411), admonitos nos et instructos sciatis dignatione divina, ut Numidicus presbyter adscribatur presbyterorum Carthaginiensium numero, et nobiscum sedeat in clero, luce clarissima confessionis illustris, et virtutis ac fidei honore sublimis; qui, hortatu suo, copiosum martyrum numerum lapidibus et flammis necatum ante se misit, quique uxorem adhaerentem lateri suo concrematam simul [Col. 1428C] cum caeteris, conservatam magis dixerim, laetus aspexit. Ipse semiustulatus et lapidibus obrutus, et pro mortuo derelictus, dum posmodum filia sollicito pietatis obsequio cadaver patris inquirit, semianimis inventus et extractus et refocillatus a comitibus, quos ipse praemiserat, remansit invictus.« His vero martyribus annumerandi etiam videntur, quos Graeci adhuc honorant (v. Boll. 10. Apr. p. 860), Terentius et Africanus cum sociis, in Africa martyrio defuncti sub Decio Aug. quorum postea reliquias Theodosius magnus in aedem Euphemiae, quae in petra dicebatur, Constantinopolim inferendas curavit (Theod. Lect. l. II, n. 62, et infra an. 384. 1). Quod si caeterae quoque provinciae Cyprianum alterum habuissent, profecto de earum etiam [Col. 1428D] martyribus aliquid ad nos usque transmissum esset, in quibus ecclesias et episcopos magno numero jam tum fuisse, annotatum est.

VII. Interea nonnulli ex iis, qui in exilium ejecti fuerant, editis magistratuum contemptis, domum redire ausi sunt. Quod ut rescivit Cyprianus, plurimum reprehendit objurgavitque reduces, eo maxime nomine, quia in eam patriam, unde extorres facti essent regressi, fieri poterat, ut apprehensi, non jam ut Christiani, sed quasi nocentes perirent (Epist. 6 et 14), sed tamen graviore eum molestia affecerunt confessores ipsi in carceribus etiam tum superstites nimia quadam facilitate Christianis in recenti periculo lapsis patrocinantes. Nam hi quidem, cum eos [Col. 1429A] violatae Deo fidei vehementer puderet, et in Ecclesiam unde ob proditionem exciderant, recipi maxime cuperent, frequentes itabant ad confessiones, eosque rogabant, ut in communionem admitterent, et episcopo quemque suo commendarent. Quidam vero ex illis adeo indulgentes erant, ut probroso cuique sine mora communicarent, datoque libello, quod id ipsum testabantur, episcopum quoque urgebant, ut illum, cum se ad pedes ejus abjecisset, Ecclesiae redderet. Confessorum illorum princeps erat Lucianus quidam, spectatae sane virtutis vir invictaeque patientiae, sed qui Ecclesiae prescripta et Evangelii documenta parum norat. Hic non modo libellos petentibus et suo et aliorum nomine dabat (Cypr. Epist. 22), sed etiam lapsis absentibus veniam pacemque [Col. 1429B] obtulerat, ac Celerino, qui ei Numeriam et Candidam sacrificio pollutas commendaverat, rescripserat his verbis: »Secundum praeceptum Paulli,« qui nempe martyr decesserat, et se in lapsos misericordem ostenderat, »et nostrum tractatum, exposita causa apud episcopum, et facta exomologesi, habeant pacem non tantum hae, sed et quas scis ad animum nostrum (Epist. 21. Inter Cypr.).« Denique ad Cyprianum ipsum epistolam hujusmodi omnium confessorum nomine mittere ausus est (Epist. 16. Inter Cypr). »Universi confessores Cypriano papae salutem. Scias nos universis, de quibus apud te ratio constiterit, quid post commissum egerent, dedisse pacem et hanc formam per te et aliis episcopis innotescere voluimus. Optamus te cum sanctis Martyribus [Col. 1429C] pacem habere. Praesente de clero et exorcista et lectore Lucianus scripsit.« Haec vero quam aegre tulerit Cyprianus, nemo non facile intelligat, cum et aliis ferre deberet, quos unice amabat ac venerabatur, et contra Ecclesiae auctoritatem tentata intelligeret, quae ab eo potissimum retinenda esset. Dolebat etiam ac multum angebatur, quod presbyteri quidam, in scilicet, quos in suscipiendo pontificatu competitores habuerat, illam lapsorum impunitatem fovebant, ultro cum ipsis communicantes, et temere omnia nulloque ordine administrabant.

VIII. Quae cum ita essent, rem Cyprianus diutius dissimulandam non duxit, et graves admodum ac prudentiae plenas prescripsit epistolas, ad clerum, ad confessores, ad lapsos, ut singulos de officio admoneret. [Col. 1429D] Prima ejus ad clerum verba fuere (Epist. 9): »Diu patientiam meam tenui, fratres charissimi, quasi verecundum silentium nostrum proficeret ad quietem. Sed cum immoderata et abrupta praesumptio temeritate sua et honorem martyrum et confessorum pudorem et plebis universae tranquillitatem turbare conetur, tacere ultra non oportet, ne ad periculum et plebis pariter et nostrum taciturnitas nimia procedat. Quod enim non periculum metuere debemus de offensa Domini, quando aliqui de presbyteris nec Evangelii, nec loci sui memores, sed neque futurum Domini judicium, neque nunc sibi praepositum episcopum cogitantes, quod numquam omnino sub antecessoribus factum est, cum contumelia [Col. 1430A] et contemptu praepositi totum sibi vindicent?« Rei autem novitatem et praeposteram agendi rationem potissimum perstringit: »Nam, inquit, cum in minoribus peccatis agant peccatores poenitentiam justo tempore, et secundum disciplinae ordinem ad exomologesin veniant, et per manus impositionem episcopi et cleri jus communicationis accipiant, nunc crudo tempore, persecutione adhuc perseverante, nondum restituta Ecclesiae ipsius pace, ad communicationem admittuntur, et offertur nomen eorum, et nondum poenitentia acta, nondum exomologesi facta, nondum manu eis ab episcopo et clero imposita Eucharistia illis datur.« Jam altera epistola ipsos martyres et confessores sic affatur (Epist. 10): »Sollicitudo loci nostri et timor Domini compellit, [Col. 1430B] fortissimi ac beatissimi fratres, admonere vos litteris nostris, ut a quibus tam devote et fortiter servatur fides Domini, ab iisdem lex quoque et disciplina Domini reservetur.« Culpam deinde in presbyteros et diaconos rejicit, qui ad eos commeantes modum nullum praescripserint, et Ecclesiae leges atque Evangelii praecepta non exposuerint. »Ea enim, inquit, concedere, quae in perniciem vertant, decipere est; nec erigitur sic lapsus, sed per Dei offensam magis impellitur ad ruinam. Vel ex vobis itaque discant, quod docere debuerant.« Tum lapsos etiam accusat, qui impudentius peterent, quod illis neque modestis neque ex animo resipiscentibus negandum esset: ac modum denique, quem ab ipsis servari maxime oporteret, ostendit. »Hoc autem; inquit, totum potest [Col. 1430C] fieri, si ea, quae a vobis petuntur, religiosa contemplatione moderemini, intelligentes et comprimentes eos, qui personas accipientes in beneficiis vestris aut gratificantur, aut illicitae negotiationis nundinas aucupantur. De hoc et ad clerum et ad plebem litteras feci, quas utrasque vobis legi mandavi. Sed et illud ad diligentiam vestram redigere et emendare debetis, ut nominatim designetis eos, quibus pacem dari desideratis. Audio enim quibusdam sic libellos fieri, ut dicatur,« communicet ille cum suis »quod numquam omnino a martyribus factum est, ut incerta et caeca petitio invidiam nobis postmodum cumulet. Late enim patet, quando dicitur, ille cum suis: et possunt nobis viceni et triceni et amplius offerri, qui propinqui et affines et liberti ac domestici esse asseverentur [Col. 1430D] ejus, qui accipit libellum. Et ideo peto, ut eos, quos ipsi videtis, quos nostis, quorum poenitentiam satisfactioni proximam conspicitis, designetis nominatim libello, et sic ad nos fidei ac disciplinae congruentes litteras dirigatis.« Tertia demum epistola lapsos coercere aggressus est, qui ad eum tamquam corpus et Ecclesia publica scribere ausi fuerant (Epist. 27 quae Ignotii M. doctrinae mire consentit.) Exorsus autem ab episcopi auctoritate, cui omnes parere deberent: »Miror, inquit, quosdam audaci temeritate sic mihi scribere voluisse, ut Ecclesiae nomine litteras facerent, quando Ecclesia in episcopo et clero et in omnibus stantibus sit constituta. Absit enim, nec Domini misericordia et potestas [Col. 1431A] ejus invicta patiatur, ut Ecclesia esse dicatur lapsorum numerus: Cum scriptum sit (Epist. 12.) Deus non est mortuorum, sed vivorum. Omnes quidem vivificari optamus, et ut in statum pristinum restituantur, precibus nostris et gemitibus postulamus. Si autem quidam lapsi Ecclesiam se volunt esse, et si apud illos atque in illis est Ecclesia, quid superest, quam »ut ipsi rogentur a nobis, ut nos ad Ecclesiam dignentur admittere? Post haec hortatur, ut sceleris memores, quo obstricti erant, modestiam ac verecundiam« prae se ferrent, et quosdam e gregalibus suis imitarentur, quos mansuetudo et pudor et religio maxime commendabat. Quod si responsum a se ferre vellent, litteras, quas miserunt, reficerint, distinguerintque, quae quisque peteret, et nomen [Col. 1431B] item subjicerent singulorum. Nec tamen non iis etiam consuluit, qui dum poenitentiae lege tenerentur, in vitae discrimen incidissent. Diserte enim ad clerum suum scripsit (Epist. 12), uti »non exspectata praesentia nostra, apud presbyterum quemcumque praesentem, vel si presbyter repertus non fuerit, et urgere exitus coeperit, apud diaconum quoque exomologesin facere delicti sui possint, ut manu eis in poenitentiam imposita, veniant ad Dominum cum pace, quam dari martyres litteris ad nos factis desiderarint.« Quae quidem verba argumento esse videntur qui tum a societate piorum rejecti Ecclesiae ob amissa sua satisfaciebant, privato fere judicio jampridem absolutos, admissione tantum sententiaque solemni eguisse quam et diaconus ex episcopi auctoritate, [Col. 1431C] presbytero absente, efferre posset, postquam rei criminis ipsi sui veterem maculam detexissent. Quis enim ademptum miseris credat, ut venia peccatorum impetrata, diuturnam poenam aequo animo ferrent ac Deo coram, quod maxime expetendum erat, dum Ecclesiam placabant, proemium sibi aeternum demissione, fletibus, abstinentia compararent (Vide Francolin in Cler. Rom. lib. I. Disp. XI).

IX. His atque aliis hujusmodi epistolis, plurimum profecit Cyprianus, et animos presbyteris, quos fidos et obsequentes habebat, plane addidit: ut externum quoque presbyterum et diaconum qui lapsos recipiebant, a sacris suis arcere non dubitarent. Id ex Cypriano discimus, qui factum laudavit [Col. 1431D] »Integre, inquit (Epist. 28), et cum disciplina fecisti, fratres charissimi, quod concilio collegarum meorum, qui praesentes erant, Gaio Diddensi (fortasse Idensi) presbytero et diacono ejus censuistis non communicandum, qui communicando cum lapsis, et offerendo oblationes eorum, in pravis erroribus suis frequenter deprehensi, et semel atque iterum, secundum quod mihi scripsistis, a collegis meis moniti ne hoc facerent, in praesumptione et audacia sua pertinaciter perstiterunt.« Eosdem subinde confirmavit epistola presbyterorum Ecclesiae Romanae, qui tum, ut aiunt, vice pastoris gregem custodiebant: modum enim, quem ipsi in Urbe servabant erga lapsos, proponentes hortabantur, ut pari ratione uterentur. Provide autem et [Col. 1432A] illud admonebant, si forte ex eo hominum numero quidam in morbum incidissent, iis omnino subveniendum esse, dummodo, inquiunt, »et agant poenitentiam facti sui et desiderent communionem (Ep. 2, inter Cypr.)« atque horum auctoritatem secutus. Cyprianus, Clero ipse etiam scripsit (Epist. 13), »Ut qui libellum a martyribus acceperunt, et auxilio eorum adjuvari apud Dominum in delictis suis possunt, si premi infirmitate aliqua et periculo coeperint, exomologesi facta, et manu eis a vobis in poenitentiam imposita, cum pace a martyribus sibi promissa ad Dominum remittantur.« Sed quod ad caeteros spectabat, ratum illud fixumque fuit, ante Ecclesiae pacem et reditum episcoporum neminem de lapsis admitti oportere. Itaque et ad presbyteros [Col. 1432B] Romanos illa Cyprianus respondit (Epist. 14): »Plane caeterorum causas, quamvis libello a martyribus accepto, differri mandavi, et in nostram praesentiam reservari, ut eum pace a Domino nobis data plures praepositi convenire in unum coeperimus, communicato etiam vobiscum consilio disponere singula et reformare possimus.« Tum clero etiam suo ita convenire ostendit (Epist. 13): »Quum, inquit, irreligiosum est, et ipsis quoque festinantibus perniciosum, ut cum extorres facti et patria pulsi ac bonis suis omnibus spoliati nondum ad Ecclesiam redierint, quidam de lapsis confessores ipsos praevenire, et ante eos ad Ecclesiam introire festinent!«

X. Haec dum agebantur, spes aliqua pacis jam [Col. 1432C] affulgebat; sed Cypriano inclusus etiam tum, reditus erat odiis Ethnicorum, qui eum maxime ad caedem designaverant. Quare nondum prodire e latebris suis ausus est; at illi tamen liberius Paulo res Ecclesiae curare licuit. Itaque cum aliam a Clero Romano epistolam accepisset (Epist. 30 inter Cypr.), quam ille Saturus lector attulerat, in eaque expositum esset, quae Romae circa lapsos constituta fuissent, eam ad presbyteros suos Carthaginem misit, iis etiam litteris additis, quas a confessoribus Romanis Moyse et Maximo missas servabat, ut eas describerent vulgarentque. Unde factum est ut in ea re omnium Ecclesiarum maxima brevi consensio existeret. Ecclesiae item suae honori fore arbitratus, si [Col. 1432D] praestantissimum quemquem e confessoribus in clerum allegeret, cum forte eum presbyteri aliquot convenissent, ipsis praesentibus lectores duos ordinavit (Epist. 33). Horum prior fuit Aurelius cujus laudes sic ipse persequitur: »Aurelius frater noster, illustris adolescens, a Domino jam probatus et Deo charus, in annis adhuc novellus, sed in virtutis ac fidei laude provectus, minor in aetatis suae indole, sed major in honore, gemino hic agone certavit, bis confessus, et bis confessionis suae victoria gloriosus, et quando vici in cursu factus extorris, et eum denuo certamine fortiore pugnavit, triumphator et victor in praelio passionis.« Alter fuit Celerinus, qui et aviam et patruum et avunculum matyres numerabat (Epist. 34). Fuerat hic, ut diximus, [Col. 1433A] in vinculis Romae, libertatem adeptus redierat in Africam, et Cyprianum ipsum latitantem adierat; sic autem lector creatus est, ut divinae voluntatis significatio repugnantem adduceret. Nam sic de eo ad clerum et plebem scribit Cyprianus: »Exultate itaque et gaudete nobiscum litteris nostris, quibus ego et collegae mei, qui praesentes aderant, referimus ad vos Celerinum fratrem nostrum virtutibus pariter et moribus gloriosum clero nostro, non humana suffragatione, sed divina dignatione conjunctum. Qui cum consentire dubitaret Ecclesiae, ipsius admonitu et hortatu in visione per noctem compulsus est, ne negaret nobis suadentibus.« Caeterum majores utrique honores Cyprianus destinabat. »Hos, inquit, lectores interim constitutos [Col. 1433B] sciatis, quia oportebat lucernam super candelabrum poni unde omnibus luceat, et gloriosos vultus in loco altiore constitui, ubi ab omni fraternitate circumstante conspectui incitamentum gloriae videntibus praebeant. Caeterum presbyterii honorem designasse nos illis jam sciatis, ut et sportulis iisdem cum presbyteris honorentur, et divisiones mensurnas aequatis quantitatibus partiantur, sessuri nobiscum provectis et corroboratis annis suis: quamvis in nullo minor possit videri aetatis indole, qui consummavit aetatem gloriae dignitate.« Erat praeterea inter confessores quosque clarissimus, quem superius commemoravimus, Numidicus presbyter, post ustionem et lapidationem superstes. Hunc Cyprianus in collegium [Col. 1433C] presbyterorum suorum cooptavit, praefectura quoque regionis suae ei destinata, simul atque Carthaginem adiisset. »Et promovebitur (Epist. 35), inquit, cum Deus permiserit ad ampliorem locum regionis suae, quando in praesentiam, protegente Domino, venerimus.« Post haec, alia epistola egentium inopiae sibi subveniendum duxit, presbyterosque et diaconosque suos hortatus est, ut viduarum et infirmorum et omnium pauperum curam diligenter haberent: nec minori studio peregrinos commendavit. »Nam et peregrinis, inquit (Epist. 36) si qui indigentes fuerint, de quantitate mea propria, quam apud Rogatianum compresbyterum nostrum dimisi, sumptus suggeratis: quae quantitas ne forte [Col. 1433D] jam universa erogata sit, misi eidem per Naricum et Colytum aliam portionem, ut largius et promptius circa laborantes fiat operatio.«

XI. Vertente jam anno postremae Cypriani litterae ad clerum fuerunt, quibus eum ad assiduas Deo preces fundendas inflammabat. »Admoneo, aiebat (Epist. 7), religiosam sollicitudinem vestram, ut ad placandum atque exorandum Dominum non voce sola, sed et jejuniis et lacrymis et omni genere deprecationis ingemiscamus.« Simul malorum instare finem praedicebat, sic a Deo edoctus, quem pro populo suo dies noctesque exoraverat. »Denique, addebat, ad minimum famulum suum, et in delictis licet plurimis constitutum, et dignatione ejus indignum, tamen ille pro sua circa nos bonitate mandare [Col. 1434A] dignatus est: Dic illi, inquit, securus sit, quia pax ventura est; sed quod interim morula est, supersunt adhuc aliqui qui probentur.« Quibus, opinor, verbis intestina quorumdam conjuratio designabatur, quae jam impendebat. »Si nos, inquit, Dominus humiles et quietos, si nobis in vicem copulatos si circa iram suam timidos, si praesenti tribulatione correctos emendatosque conspexerit, tutos ab inimici infestationibus exhibebit. Praecessit disciplina, sequetur et venia.«



ANNUS CHRISTIANUS CCLI. CYPRIANO EPISCOPO CARTHAGINIENSI.

I. Consules processere Imp. C. Messius Decius III, [Col. 1434B] Q. Herennius Etruscus Messius Decius Caesar [(1) 1Kb] , pater nempe atque filius, qui sub anni exitum bello Gothico perierunt. Hi quamdiu Romae fuere, nihil tutum Christianis fuit, ut ne ad Fabiani quidem successorem eligendum convenire potuerint. Multi quoque in carceribus confessores martyrium opperiebantur, quos inter eminebant Moyses et Maximus, ad quos perlatus hoc anno putatur liber de Laude martyrii, opus, ut creditur, Cypriani: quamquam ab ejus stylo abludit vel plurimum.

II. At ecclesia Africana ab Ethnicis paulo securior esse coeperat, non eo tamen successu, quem Cyprianus optaverat; depulso enim vexationis metu, vetus jam in populo licentia revixerat, et vitiis rursum aditus patebat. Nec confessores ipsi macula omnes et [Col. 1434C] culpa carebant. »Doleo, scribebat ad clerum Cyprianus (Epist. 5), quando audio, quosdam improbe et insolenter discurrere, et ad ineptias vel ad discordias vacare, Christi membra et jam Christum confessa per concubitus illicitos inquinari, nec a diaconis aut presbyteris regi posse. Et ad Rogatianum caeterosque confessores scribens, quosdam, inquit (Epist. 6), audio inficere numerum vestrum et laudem praecipui nominis prava sua conversatione destruere: quos etiam vos ipsi, ut pote amatores et conservatores laudis vestrae, objurgare et comprimere et emendare debetis.« Haec edoctus Cyprianus, presbyteros in primis rogabat atque obsecrabat, ut circa ea, quae administratio religiosa deposceret, [Col. 1434D] vice sua strenue fungerentur: nam ipsi quidem vel maxime cupienti nondum reditus patebat. »Quamquam, inquit (Epist. 5), causa compelleret, ut ipse ad vos properare et venire deberem, primo cupiditate et desiderio vestri, quae res in votis meis summa est, tum deinde ut ea, quae circa Ecclesiae gubermacula utilitas communis exposcit, tractare simul, et plurimorum consilio examinata delimare possemus; tamen potius visum est adhuc interim latebram et quietem tenere respectu utilitatum aliarum, quae ad pacem omnium nostrum pertinent et salutem: quarum vobis a Tertullo fratre [Col. 1435A] nostro charissimo ratio reddetur; qui pro caetera sua cura, quam impense divinis operibus impertit, etiam hujus consilii auctor fuit, ut cautus et moderatus existerem, nec me in conspectum publicum et maxime ejus loci, ubi toties flagitatus et quaesitus fuissem, temere committerem.« Magnus nempe Ethnicorum numerus Carthagine erat ex omni ordine, quorum etiam furore proscriptus fuerat (Pont. in vita n. 7), et bonis omnibus spoliatus (Cypr. Epist. 69): ut in tanto improborum odio recte Tertullus existimaret, minime ejus viri vitam esse periclitandam, in qua Ecclesiae tum salus maxime nitebatur.

III. Sed dum his populi moribus Cyprianus dolebat, gravius jam malum instabat a Felicissimo cive Carthaginiensi opulento, eodemque Christiano, at vitiis [Col. 1435B] notato, et animo in Cyprianum infenso. Forte, anno ineunte, Carthaginem Cyprianus cum pecunia miserat episcopos duos, Caldonium et Herculanum, cumque his presbyteros suos spectatissimos, Rogatianum et Numidicum, »qui necessitates fratrum sumptibus ipsius expungerent, et si qui etiam vellent suas artes exercere, additamento, quantum satis esset desideria eorum juvarent: simul etiam et aetates eorum et conditiones et merita discernerent, quo de illis certior ipse fieret et dignos« quosque ac virtutibus maxime commendatos in Ecclesiae usum atque solatium legere posset (Cyp. epist. XXXVIII). Jam vero cum illi mandata, quae receperant, diligenter persequerentur, ecce tibi improborum stipatus manu Felicissimus episcopos atque presbyteros coercere nititur, [Col. 1435C] ausus intercedere, ne quis posset expungi«, neve census ullus institueretur: iis etiam, qui ad stipem accipiendam accesserant, »secum in monte non communicaturos, »qui Cypriano obtemperare voluissent,« comminatur. Haec in agro Carthaginiensi contigisse videntur, et Montem ille appellasse creditur, praedium et domum suam in colle sitam, quae tum fortasse Christianis patebat eo tutius convenientibus, quod in urbe sine periculo conventus tunc haberi non possint. Inde etiam Donatistas, qui se a catholica Ecclesia pariter disjunxerunt, Montenses esse appelatos, credibile est (V. Baron., ad an. 254, n. 38). Ea porro, ut Cyprianus rescivit, non ille audacia hominis deterritus, qui se ducem factionis et seditionis principem temerario furore inferebat, auctoritatem [Col. 1435D] suam impune contemni, et pacem Ecclesiae inulto scelere turbari passus est: verum ad episcopos et presbyteros eosdem, quos illic vicaria potestate fungi jusserat gravissimas litteras misit, quibus litteris et Felicissimo sacris interdicebat, et qui ejus asseclae essent eidem poenae obnoxios fore minitabatur, nisi illum deseruissent. »Interim, inquit (Epist. XXXVIII), cum Felicissimus comminatus sit non communicaturos in monte secum, qui nobis obtemperassent, id est qui nobis communicarent, accipiat sententiam, quam prior dixit, ut absentum se a nobis sciat, quando ad fraudes ejus et rapinas, quas dilucida veritate cognovimus, adulterii etiam crimen accedit, quod fratres nostri graves viri deprehendisse [Col. 1436A] se nuntiaverunt, et probaturos se asseverarunt. Quae omnia tunc cognoscemus, quando in unum cum collegis pluribus, permittente Domino, convenerimus. Sed et Augendus, qui nec episcopum nec Ecclesiam cogitans, pariter se cum illo conspiratione et factione sociavit, si ultra cum eo perseveraverit, sententiam ferat, quam ille in se factiosus et temerarius provocavit. Sed et quisquis se conspirationi et factioni ejus adjunxerit, sciat se in Ecclesia nobiscum non esse communicaturum, qui sponte maluit ab Ecclesia separari.« Haec vero ne paucis nota et Montis illius ambitu circumscripta essent, litteras easdem Carthaginem ad clerum transmitti jussit, additis nominibus eorum qui cum Felicissimo se junxissent.

IV. Nec vero mora interposita ulla est. Episcopi [Col. 1436B] convenere cum presbyteris, Victore quoque collega advocato, qui proximae, ut arbitror, Ecclesiae praeesset, edictumque hujus modi proposuerunt, cujus exemplum et ad Cyprianum et ad alios episcopos mitteretur (Epist. XXXIX, inter. Cypr.): »Caldonius cum Herculano et Victore collegis, item Rogatiano cum Numidico presbyteris. Abstinuimus a communicatione Felicissimum et Augendum, item Repostum de extorribus et Irenem Rutilorum et Paulam sarcinatricem, quod ex annotatione mea scire debuisti. Item abstinuimus Sophronium et ipsum de extorribus, Soliassum Budinarium.« Hactenus edictum, quale ad nos pervenit: cui plura tum nomina subscipta fuisse, facile admiserim. Eo autem promulgato, statim apparuit, quid Felicissimus moliretur. [Col. 1436C] Quinque enim presbyteri Carthaginienses, qui antea pontificatum Cypriano eripere conati fuerant, ii se Felicissimo ejus successionis antesignanos praebuerunt. Fuisse autem putantur Fortunatus, is qui deinde a factione episcopus Carthaginiensis dictus est, Novatus, qui mox Romae Novatiani auctor schismatis fuit, Donatus et Gordius, quos Cyprianus cum Fortunato et Novato ad se aliquando simul scripsisse memorat (Epist. V), ac demum Caius ille Idensis, lapsorum fautor, quem collegium presbyterorum Carthaginiensium anno superiore a sacris removerat. Horum suffragiis, ut gratiam referre viderentur, Felicissimus creatus est diaconus: Quo autem sectatores haberent multos, iidem lapsos invitare, et veniae spem omnibus facere coeperunt. Nec deerant qui fidem [Col. 1436D] proditoribus haberent, et ad eorum castra montemque transfugerent. Nisi quod Cyprianus, ad quem accuratae de rebus omnibus litterae a presbyteris ejus praescribebantur, praeclara epistola plebem in officio continere conatus est (Epist. XL). »Pacem, aiebat, nunc offerrunt, qui ipsi non habent pacem: in Ecclesiam lapsos reducere et revocare promittunt, qui de Ecclesia recesserunt, addebat et illa, quae alios erigere possint, alios deterrere: »Persecutionits istius novissima haec est et extrema tentatio, quae et ipsa cito, Domino protegente, transibit, ut repraesenter vobis post Paschae diem cum collegis meis, quibus praesentibus secundum arbitrium quoque vestrum et omnium nostrum commune consilium, sicut semel placuit, ea, quae [Col. 1437A] agenda sunt, disponere pariter et limare poterimus. Si quis autem poenitentiam agere et Deo satisfacere detrectans, ad Felicissimi et satellitum ejus partes concesserit, et se haereticae factioni conjunxerit, sciat se postea ad Ecclesiam redire, et cum episcopis et plebe Christi communicare non posse.«

V. His, episcopi sui litteris, animos multorum permotos resipuisse, ac mutato consilio schisma detestatos esse, non est ambigendum. Nimium enim et virtutem ejus omnes suspiciebant, et auctoritatem reverebantur. Exinde Cyprianus, qui menses amplius quatuordecim latuerat, rebus magna ex parte tranquillis, ecclesiam revisit suam, et clerum populumque universum vultu praesens et alloquio beavit. Eodem autem tempore alii undique episcopi, de gravissimis [Col. 1437B] Ecclesiae negotiis cum eo in concilio disceptaturi, Carthaginem convenere. Nam illud primum ex omnium sententia constituendum erat, quo ordine quave ratione lapsos in Ecclesiam recipi oporteret: qua de re quidem per litteras non semel actum fuerat, sed lex etiam tum desiderabatur, quae morem firmaret, et lapsorum quaerimonias de medio tolleret. Cognoscendum quoque erat de Felicissimi schismate ac de tota illa seditiosorum factione, quae jam tum multorum in Africa malorum fons et origo futura esse videbatur. Cyprianus interea remedia morbis parabat, quae tum maxime opportuna esse possent, nec domi solum, sed etiam foris quippe miro quodam omnium juvandorum desiderio flagrabat. Ea duo fuere opuscula, quae per hos dies composuisse videtur, [Col. 1437C] liber nempe »de Lapsis« et liber »de Unitate Ecclesiae: »quorum altero violatae Deo fidei reos pudore fractos ad agendam poenitentiam pertrahebat, altero dissidentes animos novarum que rerum cupidos infelicis exitus comminatione deterritos ad pacem concordiamque revocabat.

VI. Super haec optati ab Urbe nuncii venerunt, decimo septimo post mense, quam Fabianus decesserat, de successore agi licuisset, maximoque omnium consensu pontificatum maximum Cornelio esse delatum. Is pridie nonas julias designatus putatur, cum jam Decius Aug. qui hactenus episcopum Romae creari vetuerat, ad bellum profectus esset, ejusque loco Julius Valens imperium arripuisset, quod brevi cum vita amisit. Ergo episcopi, qui diu jam varias lapsorum [Col. 1437D] causas in controversiam vocaverant, et singula placitorum capita conscripserant, Cornelium quoque de his consulendum duxerunt. Convenerant autem, inquit Cyprianus (Epist. LII, ad Antonian.), ut nec in totum spes communicationis et pacis lapsis denegaretur, ne plus desperatione deficerent, et eo quod sibi Ecclesia clauderetur, secuti saeculum gentiliter viverent; nec tamen rursus censura evangelica solveretur, ut ad communicationem temere prosilirent, sed traheretur diu poenitentia, et rogaretur dolenter paterna clementia, et examinarentur causae et voluntates et necessitates singulorum: Libellatici interim admitterentur, sacrificatis in exitu subveniretur.« Atque haec ut ad Cornelium perlata sunt, [Col. 1438A] »et ipse, addit Cyprianus, cum plurimis coepiscopis habito consilio, in eamdem nobiscm sententiam pari gravitate et salubri moderatione consensit:« cujus deinde decreto totus etiam orbis christianus adquievit (Euseb., H. E., lib. VI, cap. 43). Ut autem regulam haberent episcopi qua, et de criminum gravitate et de idonea poena judicarent, libellum quoque confecerunt, »ubi, inquit Cyprianus, singula placitorum capita conscripta essent,« ejusque exemplum ad omnes episcopos missum est: in quo initium agnoscere licet poenalium canonum, quos in certum volumen relatos (V. Morin. de Poen. in App., p. 3) posteritas celebravit. Causa postea acta est Jovini et Maximi episcoporum, quos jam de sententia collegarum novem damnatos constabat, cum alia ob crimina, [Col. 1438B] tum quod inanibus diis thus adolevissent (Cypr. Epist. LV). Aderat autem cum his et Privatus Lambesitanus jam pridem a Donato epsicopo notatus. Porro omnes iterum rejecti, et in externorum numero habiti: quod scilicet nullo poenitentis animi indicio, nulla emendatae vitae significatione aditum in Eccleclesiam sibi aperuissent: par Felicissimi et presbyterorum, qui ei adhaeserant, ratio fuit. Nam eum Cyprianus »hostem Christi appellat (Ibid.) non novum, sed jam pridem ob crimina sua plurima et gravissima abstentum, et non tantum mea, sed et plurimorum coepiscoporum sententia condemnatum.« Idemque et de Felicissimo et de presbyterio ejusdem quae gesta essent, ad clerum Romanum se perscripsisse testatur (Epist. XLII), ac Novatum in primis [Col. 1438C] »omnium sacerdotum voce damnatum (Epist. XLI)« tradit. Auditos eos in concilio, exploratum est (Epist. XLII); sed cum sententiam Patres prolaturi essent, Felicissimus latitavit, ac Romam demum cum sociis transmisit (Pacian., Epist. III).

VII. Jam vero ab horum adventu omnia Romae turbata, et gravis admodum calamitas Ecclesiae incubuit. Novatus prae caeteris fuit tum Cypriano teste (Epit. 49), »fax et ignis ad conflanda seditionis incendia, turbo et tempestas ad fidei facienda naufragia, hostis quietis, tranquillitatis adversarius, pacis inimicus.« Fuerat paulo ante Cornelii competitor Novatianus, presbyter Ecclesiae Romanae, doctrina magis, quam virtute clarus, ac suffragiis praeteritus acceptam repulsam aegre ferebat. Ad hujus familiaritatem [Col. 1438D] cum se Novatus applicuisset, et Cornelio iratum ac nova molientem videret, facile hominem impulit, ut criminibus multis in Cornelium per calumniam malitiamque confictis, ipse in pontificatum invaderet, et sectatores etiam suffragatoresque non paucos inveniret, quorum in numero confessores quoque aliquot exstitere. De hoc tumultu, deque nefario Novatianorum dissidio cuncta ad Cyprianum litteris multorum perlata sunt; nec defuere epistolae ab ipsis schismaticis, qui Cornelium mendaciis quam plurimis onerabant, cum hic contra modestissimas de se litteras misisset (Epist. 42). Episcopi ob eam rem frequentissimi ex Africa Carthaginem convenerunt, et Cypriano auctore Caldonium et Fortunatum [Col. 1439A] collegas Romam legandos censuere, qui de facto praesentes inquirerent, et quae comperissent, quam celerrime renuntiarent. Ex horum denique relatione, simul et testimonio episcoporum duorum Stephani et Pompeii, qui Romae adfuerant, cum omnium consensu pontificatus Cornelio delatus est; tota Africa unum Corelium legitimum episcopum agnovit, et Novatianum pari conspiratione rejecit. Rejecti item Novatiani legati eorumque libelli, interdictumque, ne uspiam populo legerentur. Caeterum non hoc satis Cypriano fuit: sed operam etiam in eo posuit, ut confessores, quos Novatianus Romae deceperat, ad Ecclesiam Corneliumque reduceret. Itaque ad Cornelium scribens (Epist. 13): »Et religiosum, inquit, nobis et necessarium existimavit, frater charissime, [Col. 1439B] ad confessores, qui illic sunt, et Novatiani ac Novati obstinatione et pravitate seducti de Ecclesia recesserunt, litteras breves facere, quibus eos pro affectione mutua convenirem, ut ad matrem suam, id est Ecclesiam catholicam, revertantur.« Nec vero Cyprianus operam perdidit; misso enim simul libello, quem de unitate Ecclesiae scripserat, et hoc et litteris suis effecit, ut errorem agnoscerent suum, et schisma detestati veniam a Cornelio pacemque implorarint. Reditum eorum fuse describit ipse Cornelius in Epistola ad Cyprianum (Epist. 46 inter Cypr.), sciens nominatim Maximum, presbyterum, Urbanum, Sidonium, Macarium, quibus illi ad professionem usi erant his nunciis quam laetatus tum sit Cyprianus, litterae ejus ad confessores declarant [Col. 1439C] (Epist. 51). »Lectis, inquit, litteris vestris, fratres charissimi, quas ad me de vestra regressione, et de ecclesiastica pace ac fraterna reintegratione fecistis in tantum me laetatum esse confiteor, in quantum fueram et ante laetatus, quando confessionis vestrae gloriam comperi, et militiae vestrae coelestem ac spiritalem laudem gratulabundus excepi. Nam et haec fidei et laudis vestrae alia confessio est, unam esse Ecclesiam confiteri, nec alieni erroris vel potius pravitatis participem fieri, repetere eadem castra, unde prodisti, unde ad gerendum praelium et adversarium subigendum fortissimis viribus prosilistis.«

VIII. Africam interea peragrabant legati, quos [Col. 1439D] Novatianus tamquam urbis episcopus submiserat, Maximus presbyter, Augendus diaconus, Machaeus et Longinus, de quibus scribens ad Cornelium gravissime queritur Cyprianus (Epist. 41). »Ac ne, inquit, eorum furens audacia umquam desisteret, hic quoque in schismatis partes Christi membra distrahere, et catholicae Ecclesiae corpus scindere ac laniare nituntur, ut ostiatim per multorum domos, vel oppidatim per quasdam civitates discurrentes obstinationis suae et erroris sui sibi quaerunt comites.« Vix tamen illi quidquam proficiebant, et hoc illis responsum Episcopi passim dabant: »Ut perniciosa dissensione et concertatione deposita, impietatem esse scirent matrem deserere, et agnoscerent atque intelligerent, episcopo semel facto, et collegarum [Col. 1440A] ac plebis testimonio et judicio comprobato, alium constitui nullo modo posse.« Quare spe rerum novarum amissa, cum se etiam in omnium bonorum odium incurrisse intelligerent, Africa tandem excesserunt. Verum ejusmodi hominum peste haud diu ecclesiae Africanae carere licuit; brevi enim legationem a Novatiano alii acceperunt, quos inter Novatus fuit omnium scelerum maculis notatissimus, qui et in Africa et Romae schismatis auctor fuerat: De his statim ad Cyprianum Cornelius scripsit (Epist. 48 inter Cypr.), et Nicephorum acolythum praeterea misit, qui cum delegatorum moribus totaque factione certiorem faceret. Itaque Cyprianus ea edoctus, episcopos omnes de singulorum sceleribus admonuit, deinde ex eorum consilio laterculum ad Cornelium [Col. 1440B] exaravit, in quo episcoporum Africae Catholicorum nomina scripta essent (Epist. 54), ut quos in ea serie non inveniret, externos eos et schismaticos haberet: quales deinde legati illi alicubi constituerunt.

IX. Anno jam vertente, cum Deciorum crudelitas in Christianos nondum detumuisset, nunciatum repente est et ipsos extinctos, et eorum loco C. Vibium Gallum cum Volusiano filio imperare, de quorum honore non mediocriter gavisos esse Afros, nemo dubitet. Indidem enim fuisse, atque in insula Meninge, quae postea Girba dicta est, nati esse feruntur (Vict. id epist.). Et exstat Tunete inscriptio, quae opus publicum illic ab eis restitutum testatur (Maff. M. V. p. 459, n. 2).



ANNUS. CCLII. CYPRIANO EPISCOPO CARTHAGINIENSI.
[Col. 1440C]

I. Consulatum suscepere C. Vibius Trebonianus Gallus Aug. iterum, C. Volusianus Caesar, cum in Maesia essent, unde, foedere cum Gothis icto, Romam anno inchoato venerunt. Inde Novatianus ut alias passim ecclesias, sic Africanas et legationibus et litteris pervertere nitebatur. Itaque ad Antonianum quoque episcopum Numidicum scripserat, ut ad sectam suam pertraheret; eumque, multa in Cornelium probra mentitus, pene commorat. Sed cum is ante ad Cyprianum de illis criminationibus retulisset, consiliumque ejus exspectasset, egregiis Cypriani litteris (Epist. 52), confirmatus, Novatianum repulit, et eam esse Ecclesiam catholicam agnovit, cui Cornelius praeesset. [Col. 1440D] Nam Cyprianus et quam legitima esset Cornelii auctoritas, diserte ostenderat, et quanto idem consilio lapsos in Ecclesiam reciperet, accurate declaraverat: tum Novatianum vi atque fraude pontificatus honorem sibi vindicare, et lapsos omnes ac scelere quolibet obstrictos contra divinarum Litterarum documenta rejicere ad perpetuum inutilemque luctum, mirifice demonstraverat. Cujus etiam querelae illae fuerunt, mitissimi animi et commune bonum spectantis indices: »O frustrandae, inquit, fraternitatis irrisio, O miserorum lamentantium et amentiam caduca deceptio, O haereticae institutionis inefficax et vana traditio! hortari ad satisfactionis poenitentiam et subtrahere de satisfactione medicinam, dicere fratribus nostris: Plange et lacrymas funde et [Col. 1441A] diebus ac noctibus ingemisce, et pro abluendo et purgando delicto tuo largiter et frequenter operare, sed extra Ecclesiam post omnia ista morieris quaecumque ad pacem pertinent facies, sed nullam pacem quam quaeris accipies.«

II. Jam vero qui Antonianum in Numidia perdere non potuerunt, gravius iidem facinus Carthagine aggressi sunt. Reducto enim in Africam Maximo, cujus prima legatio vana fuerat, eum factionis suae, episcopum Carthaginiensem constituerunt. Quam adversarii audaciam Cyprianus sic contemnendam duxit, ut de eo facto ne ad Cornelium quidem statim quidquam perscribendum existimaret. Nam aliquanto post, ad eumdem, litteris alia de re missis, sic de Maximo mentionem intulit (Epist. 55). »Pars Novatiani Maximum [Col. 1441B] presbyterum nuper ad nos a Novatiano legatum missum, atque a nostra communicatione rejectum, nunc istic sibi fecisse pseudoepiscopum dicitur. Nec tamen hoc tibi scripseram, quando haec contemnuntur a nobis.« Caeterum praeter Maximum ex eorumdem legatorum numero episcopus in Africa a Novatianis factus est Nicostratus quoque, de quo Cyprianus ait (Epist. 49): »Quomodo assumit sibi regendae aut gubernandae Ecclesiae curam, qui spoliavit et fraudavit Ecclesiam Christi?« Quippe hic, cum diaconus esset Ecclesiae Romanae, »ecclesiasticis pecuniis sacrilega subtractis, et viduarum ac pupillorum depositis denegatis« infamis, Urbe profugerat, et haec ad pontificatum Novatianorum praeclara in Africam merita attulerat. Haec [Col. 1441C] autem omnia Novato, auctore fiebant, quem Cyprianus procellae ac turbini comparabat (Ibidem), quod et quies esse inciperet, unde recessisset, et quo accederet tempestas illic turbulenta concitaretur. Omnia sane cum Romae esset, modo turbaverat, et in Africa jam iterum in Ecclesiam irruebat.

III. Inter haec Cyprianus de recta populi sui institutione laborans, opusculum illud pulcherrimum (de Oratione Dominica) emisit, quod tantopere Augustinus Hilariusque commendarunt. Nam et Pelagianos in eo antevertens refutasse videbatur, cum verba illa »Fiat voluntas tua sicut in coelo et in terra, sic explicavit (pag. 491. Edit. Baluz.): Non ut Deus faciat quod vult, sed ut nos facere possimus, quod Deus vult. [Col. 1441D] Nam Deo quis obsistit, quominus quod velit faciat? sed quia nobis a Diabolo obsistitur, quominus per omnia noster animus atque actus Deo obsequatur, oramus et petimus ut fiat in nobis voluntas Dei, quae ut fiat in nobis, opus est Dei voluntate, id est, ope ejus et protectione; quia nemo suis viribus fortis est, sed Dei indulgentia et misericordia tutus est.« Porro ipsa precandi formula, quam explanat, ab ea, quam nunc usurpamus, aliquantulum differet; extrema enim sunt hujusmodi: »Et remitte nobis debita nostra, sicut et nos remittimus debitoribus nostris; et ne nos patiaris induci in tentationem, sed libera nos a malo, amen.« Ipsum autem malum de omni malorum genere accepit, non ut Graeci . »In novissimo, inquit, ponimus, [Col. 1442A] sed libera nos a malo, comprehendentes adversa cuncta, quae contra nos in hoc mundo molitur inimicus.« Illud etiam admonens, in supplicando quam intenti precibus esse debeamus, simul antiquos sacrificii ritus nos docet (p. 501. Ibid): Cogitatio, inquit, omnis carnalis et saecularis abscedat nec quidquam tunc animus, quam id solum cogitet quod precatur. Ideo et sacerdos ante orationem praefatione praemissa parat fratrum mentes dicendo Sursum corda; ut dum respondet plebs: Habemus ad Dominum, admoneatur nihil aliud se, quam Dominum cogitare debere.« Sacrificiis demum quoties adessent, modeste se gerere, ac prope tacite precari jubebat (p. 495. Ibid). »Et quando, inquit, in unum cum fratribus convenimus, et sacrificia [Col. 1442B] divina cum Dei sacerdote celebramus, verecundiae et disciplinae memores esse debemus, non passim ventilare preces nostras inconditis vocibus, nec petitionem commendandam modeste Deo tumultuosa loquacitate jactare: quia Deus non vocis, sed cordis auditor est.«

IV. Pascha jam erat, quod hoc anno actum est III idus apriles, cum litteras Cyprianus accepit a sex episcopis qui Capsam forte convenerant, ut novum episcopum consecrarent. Capsam utique Byzacenam quae tum in Proconsulari censebatur, quod nondum ea provincia a Carthaginiensi avulsa praesidem suum accepisset. De Capsa enim Numidica sermonem non esse manifestum est. Cum infra Cyprianus proconsulem commemoret, cui profecto Numidia non parebat. [Col. 1442C] Causa autem scribendi haec episcopis fuerat, quod superius episcopus ad eos retulisset, fasne esset ad communicationem admittere Christianos tres, Ninum, Clementianum et Florum, qui multa et gravia pro Christo perpessi, vi quidem tormentorum subacti fuerant, »et de gradu gloriae, ad quam plena fidei virtute tendebant, diutinis cruciatibus exciderant, sed tamen post hunc gravem lapsum non voluntate, sed necessitate susceptum a poenitentia agenda per hoc triennium,« non destiterant (Cypr. Epist. 53). Enim vero episcopi illi Cyprianum consulendum censuerunt, et ab eo praeterea postulandum, ut de tota controversia judicium collegarum in concilio requireret. At Cyprianus, cum synodus in mensem proximum indicta esset, ne illi [Col. 1442D] diutius, haererent, quid ipse de ea re sentiret, maturius aperuit: »Et quidem, inquit, quod ad mei animi sententiam pertinet, puto, his indulgentiam Domini non defuturum, quos constat stetisse in acie nomen Domini confessos esse, violentiam magistratuum et populi furentis incursum immobilis fidei obstinatione vicisse, passos esse carcerem, diu inter minas proconsulis et fremitum populi circumstantis tormentis laniantibus, ac longa iteratione cruciantibus repugnasse: ut quod in novissima infirmitate carnis subactum videtur, meritorum praecedentium defensione relevetur; et sit satis talibus gloriam perdidisse, non tamen debere nos eis et veniae locum claudere, atque eos a paterna pietate, et a [Col. 1443A] nostra communicatione privare, quibus existimamus ad deprecandam clementiam Domini posse sufficere, quod triennio jugiter ac dolenter, ut scribitis, cum summa poenitentiae lamentatione planxerunt.« Sic Cyprianus severitatem illam Novatianeam temperabat, quae Numidicis episcopis id temporis prope arridere videbatur. At nihilominus se de illa quaestione ad patres relaturum pollicitus est, simul atque Carthaginem se contulissent. »Quoniam tamen, inquit, scripsistis, ut cum pluribus collegis de hoc ipso plenissime tractem, et res tanta exigit majus et impensius de multorum collatione consilium, et nunc omnes fere inter Paschae prima solemnia apud se cum fratribus demorantur, quando solemnitati celebrandae apud suos [Col. 1443B] satisfecerint, et ad me venire coeperint, tractabo cum singulis plenius, ut de eo, quod consuluistis figatur apud nos, et rescribatur vobis firma sententia multorum sacerdotum consilio ponderata.

V. Huic concilio idus maiae initium attulere (Cypr. Epist. 55), cui adfuerunt episcopi sexaginta sex. Convocandi autem non una causa fuerat: nam praeter superii controversiam, quam ex Cypriani sententia synodus diremisse putanda est, litterae a Fido fratre venerant adversus Therapium collegam plenae querelarum, quod is Victori quondam presbytero, »antequam poenitentiam plenam egisset, et Domino Deo, in quem deliquerat, satisfecisset, immaturo tempore et praepropera festinatione pacem dedisset (Idem Epist. 59).« Litteris autem in concilio perlectis, [Col. 1443C] displicuit Patribus, »recessum esse a decreti auctoritate, ut ante legitimum et plenum tempus satisfactionis, et sine petitu et conscientia plebis, nulla infirmitate urgente, ac necessitate cogente, pax ei concederetur.« Et poterat Therapius facile de ea re Cyprianum consulere: erat enim Bullensis episcopus in provincia proconsulari. Caeterum acerbi nihil contra eum sancitum est. »Librato, inquit Cyprianus, apud nos diu consilio, satis fuit objurgare Therapium collegam nostrum, quod temere hoc fecerit, et instruxisse, ne quid tale de caetero faciat. Pacem tamen quomodo cumque a sacerdote Dei semel datam non putavimus auferendam, ac per hoc Victori communicationem sibi concessam usurpare permisimus.

VI. Exinde Fidi ejusdem de Baptismo infantium [Col. 1443D] sententia proposita est, existimantis, »Intra secundum vel tertium diem, quo nati sint, constitutos baptizari non oportere, et considerandam esse legem circumcisionis antiquae, ut intra octavum diem eum, qui natus est, baptizandum et sanctificandum non putaret.« Sed in illo episcoporum conventu nemo fuit, qui veterem circumcisionis consuetudinem in Baptismi diebus designandis valere aliquid aut praescribere posse existimaret, rescriptum que Fido est concilii nomine: »Haec fuit in concilio nostra sententia, a Baptismo atque a gratia Dei, qui omnibus misericors et benignus et pius est, neminem per nos debere prohiberi. Quod cum circa universos observandum sit atque retinendum, [Col. 1444A] tum magis circa infantes ipsos et recens natos observandum putamus, qui hoc ipso de ope nostra ac de divina misericordia plus merentur, quod in primo statim nativitatis suae ortu plorantes ac flentes nihil aliud faciunt, quam deprecantur.« Ex eodem hoc responso morem tum fuisse discimus, ut qui Baptismo adessent, infantem oscularentur. Nam cum Fidus objecisset: »Vestigium infantis in primis partus sui diebus constituti mundum non esse, quod unusquisque nostrum adhuc horreat exosculari; reposuere patres: ne hoc quidem ad coelestem gratiam dandam impedimento esse oportere. Scriptum est enim, omnia munda mundis (Ad tit. c. 1. n. 15). Nec aliquis nostrum id debet horrere quod Deus dignatus est facere. Nam etsi adhuc infans a [Col. 1444B] partu novus est, non ita est tamen, ut quisquam illum in gratia danda atque in pace facienda horrere debeat osculari, quando in osculo infantis unusquisque nostrum pro sua religione ipsas adhuc recentes Dei manus debeat cogitare, quas in homine modo formato et recens quodam modo exosculamur, quando id quod Deus fecit, amplectimur.« Memorat saepe eamdem epistolam Augustinus, qui et ejus auctoritate usus est, ut veterem Ecclesiae doctrinam de peccato originali tueretur (Serm. 294, c. 20). Dum haec autem in concilio agerentur, Privatus Lambesitanus, quem saepius ante damnatum diximus, tanta audacia fuit ut iterum ad concilium aspirare non dubitarit, nec solus, sed gregalium suorum stipatus manu. Resistere tamen episcopi, nec quemquam [Col. 1444C] admittendum censuerunt. Absoluto demum concilio, scripsisse Cyprianus videtur Epicteto episcopo et populo Assuritano (Epist. 64), ut Fortunatianum, qui jam sacrificationis impiae causa dejectus pontificatu honorem usurpare audebat, constanter repudiarent. »Quae, inquit, res constristavit me, primo propter ipsum, qui miser vel diaboli tenebris in totum excaecatus, vel quorumdam sacrilega persuasione deceptus, cum debeat satisfacere et ad Dominum exorandum diebus ac noctibus lacrymis et orationibus et praecibus incumbere, audet sibi adhuc sacerdotium, quod prodidit, vindicare, quasi post aras diaboli accedere ad altere Dei fassit; aut non majorem in se iram et indignationem Domini in die judicii provocet, qui cum fidei et virtutis dux [Col. 1444D] fratribus esse non potuerit, perfidiae et audaciae et temeritatis magister existat.« Tum quae praestare ipsis deberent exponens, addit. »Quod si Fortunatianus aut immemor criminis suis per diaboli caecatem, aut minister et servus diaboli factus ad decipiendam fraternitatem in hoc suo furore permanserit, vos quantum potestis elaborate, et in hac caligine diaboli saevientis fratrum mentis ab errore revocate, ne alienae dementiae facile consentiant, ne se desperatorum delictis participes faciant, sed teneant integris salutis suae et integritatis conservatae a se et custaditae perpetuum tenorem.« Quia vero lapsorum etiam magnus ubique numerus erat, sua his quoque monita tradere voluit. »Lapsi [Col. 1445A] vero inquit magnitudinem delicti sui cognoscentes deprecando Domino non recedant, nec Ecclesiam catholicam, quae una et sola est, a Domino constituta derelinquant; sed satisfactionibus immorantes et Domini misericordiam deprecantes ad Ecclesiam pulsent, ut recipi illic possint, ubi fuerant, et ad Christum redeant, a quo recesserunt.«

VII. Episcopi interea ad ecclesias suas redierant: sed Privatus, haereticus, et tota Felicissimi factio Carthagini incubabat. Ibi repulsam, quam a concilio tulerant, ulturi, episcopum e secta sua Cypriano opponunt: is fuit Fortunatus, e numero quinque presbyterorum, quos Cyprianus jam diu adversarios habebat, qui rem Cornelio sic narrat (Epist. 55): »Venerat, inquit, cum Privato et Felix quidam, [Col. 1445B] quem ipse extra Ecclesiam in haeresi pseudoepiscopum olim constituerat, sed et Jovinus et Maximus comites cum Privato, probato haeretico, adfuerunt ob nefanda sacrificia et crimina in se probata; sententia novem episcoporum collegarum nostrorum condemnati, et iterato quoque a pluribus nobis anno priore in concilio abstenti. Cum his autem quatuor junctus est et Repostus Tuburnicensis, qui non tantum in persecutione ipse cecidit, sed et maximam partem plebis suae sacrilega persuasione dejecit. Hi quinque cum paucis vel sacrificatis vel male sibi consciis Fortunatum sibi pseudoepiscopum cooptarunt, ut criminibus in unum convenientibus talis esset scilicet rector, quales illi qui reguntur.« Caeterum factio ante jactaverat, [Col. 1445C] adfuturos viginti quinque episcopos de Numidia, qui sibi episcopum facerent. »Quo in mendacio suo, addit Cyprianus, postea quam quinque solis convenientibus naufragis et a nobis abstentis, detecti sunt atque confusi, Romam cum mendaciorum merce navigaverunt; quasi veritas post eos navigare non posset, quae mendaces linguas rei certae probatione convinceret.« Solatio autem Cypriano fuit, tantam apud eos etiam malorum penuriam fuisse, ut ad illos nec de sacrificatis nec de haereticis viginti quinque colligi possent. Quod mirum est, horum factio plane a Novatianis dissidebat, quibus Maximus praeerat. Aditum illi ad Ecclesiam poenitentibus intercludebant, hi contra se omnes admittere et poenam cuique condonare jactabant. »Datur opera, scribebat Cyprianus [Col. 1445D] ad eumdem Cornelium, ne satisfactionibus et lamentationibus justis delicta redimantur, ne vulnera lacrymis abluantur. Pax vera falsae pacis mendacio tollitur, salutaris sinus matris noverca intercedente praecluditur, ne de pectore atque ore, lapsorum fletus et gemitus audiatur. Compelluntur adhuc insuper lapsi ut linguis atque ore quo in Capitolio ante deliquerant, sacerdotibus convicium faciant, confessores et virgines et justos quosque fidei laude praecipuos atque in Ecclesia gloriosos contumeliis et maledicis vocibus prosequantur.« Sed hoc semper haereticorum proprium fuit, ut modum nescirent, quem catholica Ecclesia servans magistram se veritatis altricemque virtutis ostendit.

[Col. 1446A] VIII. Ut Romam Felicissimus cum aliquot factionis antesignanis pervenit, quamquam semet jam a Cornelio rejectus fuerat, instabat tamen pro Fortunato suo, falsa multa contra Cyprianum in vulgus spargebat, metum Cornelio incutere conabatur, ut Ecclesia Romana sectae suae patrocinium susciperet. Fuitque viscillius tanta et tam vehemens furor, ut Cornelii animum prope labefaceret; Quem propterea Cyprianus epistola confirmare aggressus est. »Sed enim, inquit, lecta tua alia epistola, frater, quam primis litteris subjunxisti, satis miratus sum, cum animadvertissem, te minis atque terroribus eorum, qui venerant, aliquantum esse commotum, cum te, secundum quod scripsisti, aggressi essent, cum summa desperatione comminantes, quod si litteras, quas attulerant, [Col. 1446B] non accepisses, publice eas recitarent et multa turpia ac probrosa et ore suo digna proferrent.« Post quae pulchre admodum de episcoporum officiis multa disserit, et se factionis illius apertum contemptorem profitetur. »Quae, inquit (ibid. Epist. 55), sui elatio est, quae comminantium tumens et inflata et vana jactatio, illic absenti minari, cum hic me habeant in potestate presentem? Convicia eorum quibus se et vitam suam quotidie lacerant, non timemus; fustes et lapides et gladios, quos verbis parricidalibus jactitant, non perhorrescimus.« Exinde Cornelius, si forte Felicissimum et reliquos Fortunati legatos subtimebat, lectis Cypriani litteris, et clero quoque audiente recitatis, omnes eorum conatus retudisse putandus est. Fortunato [Col. 1446C] certe nihil in Africa successit ex sententia. Nam de toto illo impiorum grege scribit Cyprianus. »Quia conscientiam suam norunt, nec nos audent adire, aut ad Ecclesiae limen accedere, sed foris per provinciam circumveniendis fratribus et spoliandis per. errant, et omnibus jam satis noti, atque undique pro suis facinoribus exclusi, illuc etiam ad vos navigant. Neque enim potest illis frons esse ad nos accedendi, aut apud nos consistendi, cum sint acerbissima et gravissima crimina, quae eis a fratribus ingeruntur.« At multi contra, qui Maximo aut Fortunato adhaeserant, schisma detestati ad Ecclesiam redibant. Quos Cyprianus, ne miseri foris perirent, vel indignante interdum populo, facilior admittebat. »O si posses, scribebat Cornelio, frater charissime, [Col. 1446D] istic interesse nobiscum, cum pravi isti et perversi de schismate revertuntur! videres, quis mihi labor sit persuadere patientiam fratribus nostris, ut animi dolore sopito recipendis malis curandisque consentiant. Namque ut gaudent et laetantur, cum tolerabiles et minus culpabiles redeunt, ita contra fremunt et reluctantur, quoties inemendabiles et protervi, et vel adulteriis vel sacrificiis contaminati, et post haec adhuc insuper et superbi, sic ad Ecclesiam remeant, ut bona intus ingenia corrumpant. Vix plebi persuadeo, immo extorqueo, ut tales patiantur admitti.«

IX. Haec Cyprianus, haec caeteri per Africam episcopi pacis pietatisque obibant munia, cum jam nomen [Col. 1447A] christianum rursus in discrimen vocari coeperat. Nam Gallus imperator, cum Hostiliano, Decii filio sublato, et Volusiano Caesare dicto Augusto bella composuisset, Romae etiam ac per Italiam pacata omnia essent, Decianam crudelitatem imitatus, lata contra Christianos lege, vexari eos ubique et capite damnari jusserat. Cujus consilii ineundi ea fuisse causa putatur, quod pestilentia tum orbis Romani provincias plerasque vastante, cum sacrificia iis placandis indicta essent, Christiani superstitionem illam aversati, templis abstinerent. In eos nempe tota calamitatis culpa conjiciebatur, et una omnium vox erat, deos iratos Christianorum sanguine placari oportere. Itaque in Africa ipsa, cum Cyprianus ea ad Cornelium scribebat, quae modo recensuimus, et Galli lex [Col. 1447B] perlata, et magistratuum edicta proposita jam fuerant. Quin etiam populus, cum in circo sederet, Cyprianum ipsum ad leonem denuo postulaverat. Qui jam divinitus quoque cognoverat (Epist. 54), »Diem certaminis appropinquasse, hostem violentum cito exurgere, pugnam non talem, qualis fuisset, sed graviorem multo et acriorem venire.« Ergo cum de omnium salute plurimum laboraret, episcopis in tanto illo periculo, quos potuit, convocatis, fuere autem quadraginta duo, quod tum in Ecclesia permagni momenti erat, de pace lapsis danda ad Patres retulit: auctorque illis fuit ut, ingruente praelio, instruerent inermes et in communi discrimine opem, quam poscerent, universis afferrent. »Obtemperandum est, aiebat (ibidem), ostentionibus atque admonitiobus [Col. 1447C] justis, ut a pastoribus oves in periculo non deserantur, sed grex omnis in unum congregetur, et exercitus Domini ad certamen militiae coelestis armetur. Merito enim trahebantur dolentium poenitentia tempore longiore, ut infirmis in exitu subveniretur, quandiu quies et tranquillitas aderat, quae differre diu plangentium lacrymas, et subvenire sero morientibus in infirmitate pateretur. At vero nunc non infirmis, sed fortibus, pax necessaria est; nec morientibus, sed viventibus communicatio a nobis danda est; ut quos excitamus et hortamur ad praelium, non inermes et nudos relinquamus, sed protectione sanguinis et Corporis Christi muniamus: et cum ad hoc fiat Eucharistia [Col. 1447D] ut possit accipientibus esse tutela, quos tutos esse contra adversarium volumus, munimento Dominicae saturitatis armemus.« His porro atque aliis hujusmodi argumentis facile Cyprianus episcopos omnes in suam sententiam adduxit. Cumque idem omnes censuissent, placuit quoque ea de re ad Cornelium Pontificem maximum scribi, quem in eadem sententia esse arbitrabantur.

X. At Cornelius jam in certamen descenderat, cum ei litterae Patrum Africanorum perferebantur. Urgente enim Galli imperatoris praesentia, certatim Romae magistratus cladem Christianorum maturaverunt, primusque in Cornelium impetus fuerat, quem omnium ducem esse non ignorabant. Ac praeclara ejus in repentino illo terrore confessio Ethnicos admonuisse [Col. 1448A] videtur, ut tam invictum ducem a caeterorum oculis amoverent, et Centumcellas, ut vetus fama est, deportandum curarent. Eam certe multis laudibus extollit Cyprianus in ea epistola, quam exuli statim praescripsit (Epist. 56): »Cognovimus, inquit, frater charissime, fidei ac virtutis vestrae testimonia gloriosa, et confessionis vestrae honorem sic exultanter accepimus, ut in meritis ac laudibus vestris nos quoque participes et socios computemus.« Tum eum ducem confessionis fratrum exstitisse gratulatur, et praecedendo gloriae comites nactum esse et populum confessorem. Rogabat autem et de Novatiano quid factum esset: »Utrumne, inquit, jam deponit errorem? An vero, qui dementium mos est, ipsis bonis et prosperis nostris plus adactus est ad furorem, [Col. 1448B] et quo magis ac magis dilectionis ac fidei crescit hic gloria, illic dissensionis et zeli recrudescit insania? Nec vulnus suum miser curat, sed adhuc gravius et se et suos vulnerat, in perniciem fratrum lingua sua perstrepens, et facundiae venenatae jacula contorquens, magis durus saecularis philosophiae pravitate, quam sophiae dominicae lenitate pacificus, desertor Ecclesiae, misericordiae hostis, interfector poenitentiae, doctor superbiae, veritatis corruptor, perditor charitatis? Agnoscitne jam qui sit sacerdos Dei, quae sit Ecclesia et domus Christi, qui sint Dei servi, quos diabolus infestet, qui sint Christiani, quos Antichristus impugnet? Neque enim quaerit illos, quos jam subegit, aut gestit evertere, quos jam suos effecit.« Nec sane Christianorum [Col. 1448C] in numero habitus ab Ethnicis Novatianus, intactusque quidquid sectatores ejus deinde commenti sint, multos perdere institit, perpetuus Ecclesiae hostis. At Cornelii non multo post consummatum martyrium est XVIII kal. octobris, quem diem sexto post anno Cypriani quoque palma illustravit. Ut vero convenire licuit, Ecclesia Romana rursus aversata Novatianum, e sinu suo Lucium spectatae virtutis presbyterum in Cornelii locum suffecit.

XI. Sub idem tempus Episcopi, concilio dimisso, ad ecclesias suas reversi sedulam operam lapsis recipiendis confirmandisque navabant: ut maculam illam, quam nuper sub Decio susceperant, in certamen denuo vocati, constanti confessione ac sanguine [Col. 1448D] ipso eluere fortes aggrederentur. Inter eos studio et benevolentia erga omnes eminebat Cyprianus, qui non modo Carthaginienses suos benigne admittendo solabatur, et martyrii desiderio inflammabat, sed finitimas quoque civitates amore complectens, juvare singulos, et cohortationibus ad constantiam excitare non desistebat: paratus quocumque excurrere, si ei tum Carthagine abesse licuisset. Nam et Thibarim proficisci statuerat, quo eum oppidani invitaverant, nisi eum Ecclesiae bonum domi manere coegisset: sed tamen quae praesens Thibaritanis dicturus erat, praeclaris litteris, quae »de Exhortatione martyrii« inscribuntur, mirifice exposuit (Epist. 56, v. Hieron. de Cypr. eloquentia Epist., 68, n. 10). Pares ab eo epistolas de eodem argumento esse missas ad alias [Col. 1449A] civitates, ad easque maxime quae forte episcopum non haberent, litterae ipsae ad Thibaritanos indicare videntur, quae propria temporum illorum et Christiano cuique apta documenta continent. Quae inter illud commemorari maxime praestat, quod de fuga diserte tradit. »Nec quisquam, inquit, fratres dilectissimi, cum populum nostrum fugari conspexerit metu persecutionis et spargi, conturbetur, quod collectam fraternitatem non videat, nec tractantes episcopos audiat. Simul tunc omnes esse non possunt, quibus occidere non licet, sed occidi necesse est. Ubicumque in illis diebus unusquisque fratrum fuerit a grege interim, necessitate temporis, corpore non spiritu separatus, non moveatur ad fugae illius horrorem, nec recedens et latens deserti loci solitudine [Col. 1449B] terreatur. Solus non est, cui Christus in fuga comes est. Solus non est, qui templum Dei servans, ubicumque fuerit, sine Deo non est. Et si fugientem in solitudine ac montibus latro oppresserit, fera invaserit, fames aut sitis, aut frigus afflixerit, vel per maria praecipiti navigatione properantem tempestas ac procella submerserit, spectat militem suum Christus ubicumque pugnantem, et persecutionis causa pro nominis sui honore morienti praemium reddit, quod daturum se in resurrectione promisit. Nec minor est martyrii gloria non publice et inter multos periisse, cum pereundi causa sit propter Christum perire. Sufficit ad testimonium martyrii sui testis ille, qui probat martyres [Col. 1449C] et coronat.« Haec porro nota omnibus esse, maxime intererat, et qui haec didicissent, sperabat Cyprianus, si forte quaestioni se impares crederent, et tormentorum metu trepidarent, fuga sibi eos consulturos, ne capti fidem violarent, nefariisque sacrificiis polluerentur.

XII. Postremae exeuntis anni litterae a Cypriano accepit Lucius Pontifex maximus, qui cum paulo ante, suscepto vix sacerdotio, in exilium actus esset, redux jam ad Ecclesiam suam magna omnium laetitia remeaverat. Haec nimirum ut Cyprianus rescivit, officii sui putavit esse, ut illi reditum gratularetur. »Et nuper quidem, inquit (epist. 58), tibi, frater charissime, gratulati sumus, cum te honore geminato in Ecclesiae suae administratione confessorem pariter et Sacerdotem constituit divina dignatio. Sedet nunc non minus tibi et comitibus [Col. 1449D] tuis atque universae fraternitati gratulamur, quod cum eadem gloria, et laudibus vestris reduces vos denuo ad suos fecerit benigna Domini et larga protectio, ut parcendo gregi pastor, et gubernandae navi gubernator, et plebi regendae rector adderetur; et appareret, relegationem vestram sic divinitus esse dispositam, non ut episcopus relegatus et pulsus Ecclesiae deesset, sed ut ad Ecclesiam major rediret.« Sub finem ecclesiae suae studium erga eum commemorat, et certam martyrii spem facit: »Repraesentantes vobis per epistolam gaudium nostrum, fida obsequia charitatis expromimus, hic quoque in sacrificiis atque in orationibus nostris non cessantes [Col. 1450A] Deo Patri et Christo Filio ejus Domino nostro gratias agere et orare pariter ac petere, ut qui perfectus est atque perficiens, custodiat et perficiat in vobis confessionis vestrae gloriosam coronam: qui et ad hoc vos fortasse revocavit, ne gloria esset occulta, si foris essent confessionis vestrae consummata martyria. Nam victima, quae fraternitati praebet exemplum et virtutis, et praesentibus debet fratribus immolari.«



ANNUS CHRISTIANUS CCLIII. CYPRIANO EPISCOPO CARTHAGINIENSI.

I. Consulatum inierunt C. Vibius Volusianus Aug. iterum, M. Valerius Maximus. Vexatos rursum Romae Christianos, Lucii martyrium declarat, quo Cypriani [Col. 1450B] vaticinium impletum est. Lauream enim ille adeptus fertur nonis martiis, post quem Ecclesia Romana pontificatum Stephano detulit. Nec minus in Africa eodem tempore contra Ecclesiam saevitum esse, indicat Cypriani liber ad Demetrianum, sive is proconsul, sive proconsulis assessor fuerit, hostem certe christiani nominis acerrimum et crudelissimum, eumdemque sophistam ineptum atque maledicum conviciatorem. In eo enim libro Cyprianus varia poenarum genera, quas tum Christiani subirent, sic enumerat (Ad Demet. p. 516. Voy. Bolland. t. IV, sept. p. 289): »Innoxios, justos, Deo caros domo privas, patrimonio spolias, catenis premis, carcere includis, gladio, bestiis, ignibus punis; nec saltem [Col. 1450C] contentus es dolorum nostrorum compendio, et simplici ac veloci brevitate poenarum. Admoves laniandis corporibus longa tormenta, multiplicas lacerandis visceribus numerosa supplicia, nec feritas atque immanitas tua usitatis potest contenta esse tormentis: excogitat novas poenas ingeniosa crudelitas.« Nec vero alium in annum liber ille Cypriani referri potest, cum et Pontius (In vita Cypr. n. 7) scriptum ostendat post librum »de Oratione Dominica,« et Cyprianus ipse pestilentiae tempus designet (ad Demetr. p. 508 et 514), quae hoc anno Africam invasit. Nam veterem illam calumniam Demetrianus in primis renovabat, quidquid adversi usquam existeret, quamcumque respublica calamitatem accepisset, Christianos jure accusari, eorumque causae; qui numina contemnerent iratos Deos poenas violatae majestatis ab omnibus mortalibus repetere. Quam [Col. 1450D] utique calumniam Cyprianus eo libro refutare aggressus hoc anno est, qui maxime reipublicae infaustus fore videbatur: Commemoratisque barbarorum incursionibus et sterilitate et fame, quibus malis jamdiu orbis Romanus afflictabatur, non Christianorum culpa, sed sceleribus Ethnicorum, quae in dies crescebant; illa quoque adjecit (Ibid. p. 514): »Pestem et luem criminaris, cum peste ipsa et lue vel detecta sint vel aucta crimina singulorum, dum nec infirmis exhibetur misericordia, et defunctis avaritia inhiat ac rapina. Iidem ad pietatis obsequium timidi, ad impia lucra temerarii, fugientes morientium funera, et appetentes spolia mortuorum; ut [Col. 1451A] appareat, in aegritudine sua miseros ad hoc forsitan derelictos esse, ne possint dum curantur evadere.«

II. Enim vero si quid Ethnici adversus Christianos de credulitate sua in tanta illa omnium trepidatione remiserunt; at alius utique campus iis patuit, in quo virtus eorum excurrere cognoscique posset. »Erupit post modum,« inquit Pontius (In ead. vita, n. 9), »lues dira et detestabilis morbi vastitas nimia, innumeros per diem populos a sua quemque sede abrupto impetu rapiens, continuatas per ordinem domos vulgi trementis invasit. Horrere omnes, fugere, vitare contagium, exponere suos impie, quasi cum illo peste morituro etiam mortem ipsam aliquis posset excludere. Jacebant interim in tota civitate non jam copora, sed cadavera plurimorum, et misericordiam [Col. 1451B] in se transeuntium contemplatione sortis mutuae flagitabant.« Hic tum Carthaginis frequentissimae urbis aspectus erat: nec in tanta hominum clade tamque miserabili squalore atque luctu, inter Ethnicos inveniebatur, qui curam suorum susciperet, opemque implorantibus subveniret. At non haec Christiani spectare immisericordes potuere, aut tot miseros in illa inopia et solitudine vel alienissimos sine subsidio esse passi sunt: quos etiam Cypriani oratio ad summa illa pietatis et misericordiae munia inflammaverat. Nam convocatam antea plebem egregiis Evangelii documentis instituerat: »Non esse mirabile (Pont. in vita Cypr. p. 9), si nostros tantum debito charitatis obsequio foveremus: eum perfectum posse fieri, qui plus aliquid Publicano vel Ethnico [Col. 1451C] fecerit; qui malum bono vincens, et divinae clementiae instar exercens, inimicos quoque dilexerit: qui pro persequentium se salute, sicuti Dominus monet et hortatur, orarit« tum illa etiam addiderat: »Oriri Deus facit jugiter solem suum, et pluvias subinde nutriendis seminibus impertit; exhibens cuncta ista non suis tantum, sed etiam alienis; et qui se Dei etiam filium esse profitetur, cur non exemplum Patris imitatur? respondere nos decet natalibus nostris, et quos renatos per Deum constat, degeneres esse non congruit, sed probari potius in sobole traducem boni patris aemulatione bonitatis.« Quid plura? vel desides animi Cypriani verbis excitati, mirabili omnium juvandorum studio exercere. »Distributa [Col. 1451D] sunt ergo,« inquit Pontius (In vita, n. 10), »continuo pro qualitate hominum atque ordinum ministeria. Multi, qui angustia paupertatis beneficia sumptus exhibere non poterant, plus sumptibus exhibebant, compensantes proprio labore mercedem divitiis omnibus cariorem.«

III. Verum inter has curas animadvertens Cyprianus, haud deesse, qui magnitudine calamitatis abjecti conciderent, et quae summo Dei omnium Domini consilio et voluntate fiebant, patienter tolerare, et aequo animo ferre nescirent: ne hos quidem oblitus, optimum aegritudini eorum remedium paravit, libro ad eorum institutionem prescripto, cui »de mortalitate« titulum fecit. Ostendere enim nisus est, permulta esse bona, quae ex ipsa morte in Christianos [Col. 1452A] redundarent. »Quid aliud« aiebat (De mortal.), in mundo quam pugna adversus diabolum quotidie geritur, quam adversus jacula ejus et tela conflictationibus assiduis dimicatur? cum avaritia nobis, cum impudicitia, cum ira, cum ambitione congressus est, cum carnalibus vitiis, cum illecebris saecularibus assidua et molesta luctatio est. Obsessa mens hominis et undique diaboli infestatione vallata, vix occurrit singulis, vix resistit. Si avaritia prostrata est, exurgit libido; si libido compressa est, succedit ambitio; si ambitio contempta est, ira exasperat, inflat superbia, vinolentia invitat, invidia concordiam rumpit, amicitiam zelus abscindit. Cogeris maledicere, quod divina lex prohibet, compelleris jurare, quod non licet. Tot persecutiones [Col. 1452B] animus quotidie patitur, tot periculis pectus urgetur: et delectat hic inter diaboli gladios diu stare, cum magis concupiscendum fit et optandum ad Christum subveniente velocius morte properare?« Atque hoc ille primum in bonis numerabat, tot malis carere, aevumque beatum atque aeternum vita hac misera et caduca mutare. Sed illa etiam, quibus tum corpora afflictabantur, Christianis mala non esse docebat. »Hoc,« inquit (Ibid.), »quod nunc corporis vires solutus influxum venter eviscerat, quod in faucium vulnera conceptus medullitus ignis exaestuat, quod assiduo vomitu intestina quatiuntur, quod oculi vi sanguinis inardescunt, quod quorumdam vel pedes, vel aliquae membrorum partes contagio morbidae putredinis amputantur, quod [Col. 1452C] per jacturas et damna corporum, prorumpente languore, vel debilitatur incessus, vel auditus obstruitur, vel coecatur aspectus, ad documentum proficit fidei. Contra tot impetus vastitatis et mortis inconcussi animi virtutibus congredi, quanta pectoris magnitudo est, quanta sublimitas inter ruinas generis humani stare erectum, nec cum eis, quibus spes in Deum nulla est, jacere prostratam.« Jam et tot mortes beneficii loco habendas esse contendebat. »Improvidi,« inquit (Ibid. p. 155), »et ingrati sumus, fratres dilectissimi, ad divina beneficia, nec quid nobis conferatur, agnoscimus. Excedunt ecce in pace tutae cum gloria sua virgines, venientis Antichristi minas et corruptelas et lupanaria non timentes: [Col. 1452D] pueri periculum lubricae aetatis evadunt, ad continentiae atque innocentiae praemium feliciter perveniunt: tormenta jam non timet delicata matrona, metum persecutionis, et munus cruciatusque carnificis moriendi celeritate lucrata. Pavore mortalitatis et temporis accenduntur tepidi, constringuntur remissi, excitantur ignavi, desertores compelluntur, ut redeant, Gentiles coguntur, ut credant, vetus fidelium populus ad quietem vocatur, ad aciem recens et copiosus exercitus robore »fortiore colligitur, pugnaturus sine metu mortis, cum praelium venerit, qui ad militiam tempore mortalitatis accedit.« Hortatur postremo, ut mortem alacres contemnerent, et quo venturi essent laeti cogitarent. »Patriam,« inquit (Ibid.)«, nostram Paradisum [Col. 1453A] computamus: parentes Patriarchas habere jam coepimus. Quid non properamus, et currimus, ut patriam, nostram videre, ut parentes salutare possimus? Magnus illic nos carorum numerus exspectat, parentum, fratrum, filiorum frequens nos et copiosa turba desiderat, jam de sua incolumitate secura, et adhuc de nostra salute sollicita. Ad horum conspectum et complexum venire quanta et illis et nobis in commune laetitia est! Qualis illis coelestium regnorum voluptas sine timore moriendi, et cum aeternitate vivendi quam summa et perpetua felicitas.«

IV. Sic jam philosophari didicerat Cyprianus, et haec sapientia, quam eloquentiae junctam habebat, subsidio tum atque solatio multis mortalibus fuit. [Col. 1453B] Late enim vagata pestilentia est, et provincias passim in annos plures modo remissior, modo gravior vexavit. Caeterum hoc anno Christiani, quos hinc lues terrebat, inde feralia principum edicta exanimabant, relevati ex parte sunt, depulso periculo, quod religioni eorum ac fidei conflabatur. Maio enim mense nuncii venere, Gallum et Volusianum a militibus sublatos esse, eorumque loco C. Julium Aemilianum imperare, quem origine Maurum esse fama erat (Vict. in epitom.). Tertio autem aut quarto post mense, cum et hic ab exercitu occisus fuisset, nunciatum est, imperium penes P. Licinium Valerianum esse, qui diu virtutis laude floruerat, ac tum Christianorum studiosissimus ferebatur. Mox et pestilentiae [Col. 1453C] modus aliquis positus videtur: nam conventus ab eo celebratos apparet.

V. Sed tristis omnino causa erat, quae Cyprianum ad clerum populumque convocandum impellebat. Litteras nempe ab episcopis Numidicis acceperat, barbaros magno numero in provinciam illam irrupisse, agros vastasse, captivos multos in his, et virgines in servitutem adduxisse. Rogabant autem episcopi illi numero octo et Cyprianum et totam ecclesiam Carthaginiensem, ut pecuniae aliquid captivorum redimendorum causa suppeditarent. Exstant vero adhuc Cypriani ad eos litterae, antiquam illam charitatem mutuique amoris magnitudinem spirantes, quae olim Christianos omnes tantopere commendabat; atque ex his quid Cyprianus, quid Ecclesia praestiterit, [Col. 1453D] compertum habemus. Primum ut lecta epistola episcoporum fuit, fletum omnium et lamentationem fuisse, apparet. »Cum maximo,« inquit (epist. 60), »animi nostri gemitu et non sine lacrymis legimus litteras vestras, fratres charissimi, quas ad nos pro dilectionis vestrae sollicitudine de fratrum nostrorum et sororum captivitate fecistis.« Commiserationem autem benignitas illico ac liberalitas consecuta est, nam, ut addit Cyprianus, »omnia secundum litteras fraternitas cogitans et dolenter examinans, prompte omnes et libenter ac largiter subsidia nummaria fratribus contulerunt, semper quidem secundum fidei suae firmitatem ad opus Dei proni, nunc tamen magis ad opera salutaria contemplatione tanti doloris accensi.« Summa autem collatae [Col. 1454A] stipis fuere duo millia et quingenti scutati nummi. Sic enim Cyprianus designat: »Misimus, inquit, sestertium centum millia nummorum, quae istic in ecclesia, cui de Domini indulgentia praesemus, cleri et plebis apud nos consistentis collatione collecta sunt, quae vos illic pro vestra diligentia dispensabitis.« Porro et illud Cyprianus episcopis notum esse voluit, quid quisque contulisset, et quare id vellet, praefatus est: »Ut autem,« ait, »fratres nostros ac sorores, qui ad hoc opus tam necessarium prompte ac libenter operati sunt, ut semper operantur, in mente habeatis in orationibus vestris, et eis vicem boni operis in sacrificiis et precibus repraesentetis, subdidi nomina singulorum; sed et collegarum quoque et consacerdotum nostrorum, qui et ipsi [Col. 1454B] cum praesentes essent, et suo et plebis suae nomine quaedam pro viribus contulerunt, nomina addidi; et praeter quantitatem propriam nostram, eorum quoque summulas significavi et misi: quorum omnium secundum quod fides et charitas exigit, in orationibus nostris et precibus vestris meminisse debetis.« Quo in loco intelligimus, ecclesiarum ex Africanarum morem fuisse, ut si quae uspiam calamitas ecclesiam aliquam afflixisset, huic caeterae communi studio quam possent opem afferrent. Sed in litteris Cypriani duo praeterea admiranda sunt, primum quod postulationem episcoporum beneficii loco habuerit, alterum quod eos in auxilio implorando, quoties opus fuerit, ut numquam desides essent, commone fecerit. [Col. 1454C] »Maximas,« inquit, »vobis gratias agimus, quod nos vestrae sollicitudinis, et tam bonae ac necessariae operationis participes esse voluistis, ut offeretis nobis agros uberes, in quibus spei nostrae semina mitteremus, exspectaturi messem de amplissimis fructibus, qui de hac coelesti et salutari operatione proveniunt.« Tum de periculo, quod eos urgere iterum posset, adjecit: »Et optamus quidem nihil tale de caetero fieri, et fratres nostros Domini majestate protectos, ab ejus modi periculis incolumes reservari. Si tamen ad explorandam nostri animi charitatem, et examinandam nostri pectoris fidem tale aliquid acciderit, nolite cunctari nuntiare haec nobis litteris vestris, pro certo habentes, ecclesiam nostram et fraternitatem istic universam, ne haec ultra fiant, precibus orare: [Col. 1454D] si facta fuerint, libenter et largiter subsidia praestare.«

VI. His defunctus officiis, Cyprianus e re christiana fore duxit, si animos jam misericordia commotos atque etiam tum calentes, libro de eo argumento in lucem emisso, foveret magis atque inflammaret. Itaque sub idem tempus opusculum aureum edidit quod »de Opere et Eleemosynis inscriptum est, summis eos laudibus prosecutus, qui benigne de bonis suis ecclesiae suppeditarent, unde egentium inopiae subveniretur. Ex quo etiam discimus, jam tum sacris in aedibus cavos stetisse cippos sive thesauros, in quos stipem quisque conjiceret: et morem item obtinuisse, ut panis et vinum ad sacrificium offerretur. Nam matronas quasdam, quae haec negligerent, sic perstringit (De op. et eleem. p. 569): »Locuples [Col. 1455A] et dives est et Dominicum celebrare te credis quae Corban omnino non respicis, quae in Dominicum sine sacrificio venis, quae partem de sacrificio, quod pauper obtulit, sumis.« Fuisse etiam jam tum addictos singulis almae urbis regionibus diaconos, qui egenorum nomina nossent, inopiamque levarent, credibile est. Certe in synodo, quam multis post annis sub Bonifacio actam accepimus (apud Hard. Conc. tom. II, p. 1082), cietur Gaudiosus »diaconus regionis quintae:« ut exemplo urbis Romae Cyprianus in primis diaconos, ejus modi creasse, iisque miserorum e plebe curam detulisse putandus sit, quam sub presbyteris gererent.



ANNUS CHRISTIANUS CCLIV. CYPRIANO, EPISCOPO CARTHAGINIENSI.

I. Consules dicti Augusti. P. Licinius Valerianus [Col. 1455B] iterum: P. Licinius Gallienus. His consulibus, quietae res Christianorum fuere; at respublica turbari barbarorum incursionibus coepit, et defectione provinciarum periclitari. Africa tamen in officio manebat; nec ulla Ecclesiae molestia, nisi a domesticis hostibus afferebatur. Ex his fuit opulentus quidam civis Carthaginiensis, assecla Felicissimi, qui conviciis Cyprianum quotidie appetebat, fingebatque in eum falsa multa et probrosa, auctorem eum omnium malorum appellans, et quam posset bonorum animos ab eo abalienans. Nomen huic erat Florentius Pupianus, quem Cyprianus »fratrem« vocat, quia Christianus erat; neque eum presbyterum aut episcopum fuisse, indicia ulla demonstrant. Multa enim vero a Pupiano patienter perpessus Cyprianus, ut ab eodem litteras quoque [Col. 1455C] accepit irreligiosas plane atque maledicas, hominem tandem refutare aggressus est, epistola gravissima ad eum scripta, in qua et dignitatem auctoritatemque suam, quam ille infringebat, acriter tuetur, adversarium et schismatis patrocinatorem, extra Ecclesiam esse declarat. »Unde,« inquit (Epist. 69), »scire debes episcopum in Ecclesia esse, et Ecclesiam in episcopo; et si quis cum episcopo non sit, in Ecclesia non esse, et frustra sibi blandiri eos, qui pacem cum sacerdotibus Dei non habentes obrepunt, et latenter apud quosdam communicare se credunt, quando Ecclesia, quae catholica et una est, scissa non sit neque divisa, sed sit utique connexa, et cohaerentium sibi invicem sacerdotum [Col. 1455D] glutino copulata.« Ultima verba sunt: »Habes tu litteras meas, et ego tuas; in die judicii, ante tribunal Christi utrumque recitabitur.«

II. Alium habebat ad versarium Cyprianus toti Ecclesiae catholicae infestum, Novatianum scilicet, qui longe jam plures, quam in Africa habuisset, extra Africam sectatores numerabat, nec e plebe solum, sed etiam e clero. Ex his facile princeps erat Martianus episcopus Arelatensis, multum indignantibus reliquis Galliarum episcopis, quos una professio Stephano Pontifici maximo catholica consensione jungebat. Quare ut multi apud Stephanum ipsum de ea re [Col. 1456A] questi fuerant (Cyprian. epist. 67), sic Faustinus episcopus Lugdunensis, qui et dignitatem ecclesiae Carthaginensis nosset, et Cypriani doctrinam summa cum virtute conjunctam non ignoraret, ad hunc quoque adversus Marcianum scripsit, et ab eodem impetravit, ut ipse etiam graves omnino litteras et vehementes mitteret ad Stephanum, et loco movendum Marcianum, ac successore dato Ecclesiae prospiciendum ostenderet. Pauca sane praefatus Cyprianus de Novatianorum duritie ac severitate implacabili, sic Stephanum aggreditur: »Quapropter facere te oportet plenissimas litteras ad coepiscopos nostros in Galliis constitutos, ne ultra Marcianum pervicacem et superbum et divinae pietatis ac fraternae salutis inimicum collegio nostro insultare patiantur, quod necdum videatur a nobis abstentus, qui jampridem jactat et praedicat, quod Novatiano studens, [Col. 1456B] et ejus pervicaciam sequens a communicatione se nostra segregaverit, cum Novatianus ipse quem sequitur, olim abstentus et hostis Ecclesiae judicatus sit.« Tum hujus damnatione fusius commemorata, instare pergit: »Dirigantur, inquit, »in provinciam et ad plebem Arelate consistentem a te litterae, quibus abstento Marciano alius in locum ejus substituatur, et grex Christi, qui in hodiernum ab illo dissipatus et vulneratus contemnitur, colligatur.« Denique et de episcopo suffecto commoneri se maxime postulat: »Significa,« inquit, »plane nobis quis in locum Marciani Arelate fuerit substitutus, ut sciamus, ad quem fratres nostros dirigere, et cui scribere debeamus.« Porro morem Cypriano gessisse Stephanus, et Marcianum deturbasse putandus est, neque enim vetera diptycha Ecclesiae [Col. 1456C] Arelatensis (apud Mabill. Ann. t. III, p. 432.) Marcianum referunt: Sed quis ei suffectus fuerit, minus liquet. At Cypriano ne hoc quidem satis fuit, sed Novatiano ipsi repugnandum duxit, ne latius malum disseminaretur, et opusculo, quod »ad Novatianum haereticum« inscripsit, perversam ejus doctrinam et inexorabilem animum, divinarum Litterarum testimoniis usus, mire exagitavit.

III. Interea Hispanae quoque ecclesiae auctoritatem consiliumque Cypriani requirebant: Quo tempore episcopi ex Africa Carthaginem convenerant numero triginta sex (Cyprian. epist. 68). Ignotum erat nemini apud Hispanos, Basilidem episcopum ad legionem et Asturicae, item Martialem episcopum Emeritae, libellis [Col. 1456D] idololatriae commaculatos, et nefandorum facinorum conscientia vinctos loco excidisse. Itaque successores utrique jam dati fuerant, Basilidi Sabinus, Martiali Felix, qui et ad Cyprianum legati venerant. Sed Hispanos turbabat dejectorum episcoporum audacia veterem honorem sibi vindicantium: Nam ejus rei causa Basilides Romam etiam profectus fuerat, et »Stephanum,« ut Cyprianus testatur, »fefellerat, ut exambiret reponi se injuste in episcopatum, de quo fuerat jure depositus.« Nec minus fallacia usus erat Martialis, ut locum et ipse teneret, unde ejectus fuerat. Lectis igitur ecclesiarum litteris et [Col. 1457A] legatis in concilio auditis, rescripsit Cyprianus ex collegarum sententia, omnia ordine et jure gesta videri, nec Stephani auctoritate per dolum interposita, ambitiosorum abolita, sed cumulata esse delicta. Deinde utriusque complexus scelera, sic clerum et plebem ambarum ecclesiarum alloquitur: »Quapropter, cum, sicut scripsistis, fratres dilectissimi, et ut Felix et Sabinus collegae nostri asseverant, atque alius Felix de Caesar-augusta fidei cultor ac defensor veritatis litteris suis significat, Basilides et Martialis nefando idololatriae libello contaminati sint, Basilides adhuc insuper, praeter libelli maculam, cum in infirmitate decumberet, in Deum blasphemaverit, et se blasphemasse confessus sit, et episcopatum pro conscientiae suae vulnere sponte deponens [Col. 1457B] ad agendam poenitentiam conversus sit, Deum deprecans, et satis gratulans, si sibi vel laico communicare contingeret: Martialis quoque praeter Gentilium turpia et lutulenta convivia in collegio diu frequentata, et filios in eodem collegio exterarum gentium more apud prophana sepulchra depositos et alienigenis consepultos, actis etiam publice habitis apud procuratorem ducenarium obtemperasse se idololatriae, et Christum negasse contestatus sit; cumque alia multa sint et gravia delicta, quibus Basilides et Martialis implicati tenentur, frustra tales episcopatum sibi usurpare conantur; cum manifestum sit, ejusmodi homines nec Ecclesiae Christi posse praeesse, nec Deo sacrificia [Col. 1457C] offerre debere; maxime cum jampridem nobiscum et cum omnibus omnino episcopis in toto mundo constitutis, etiam Cornelius collega noster, sacerdos pacificus ac justus, et martyrio quoque dignatione Domini honoratus decreverit, ejusmodi homines ad poenitentiam quidem agendam posse admitti, ab ordinatione autem cleri atque sacerdotali honore prohiberi.« His demum Cypriani et concilii ejus litteris evulsus Hispanis scrupulus, qui eos stimulabat, repudiatique episcopi, quibus reditum ad honoris sui sedem interclusum esse constaret.

IV. At alia jam urgebat causa, ob quam Cyprianus provinciae proconsularis episcopos convocarat. Litteras enim a Numidicis episcopis acceperat, quibus [Col. 1457D] sententiam ejus rogabant, »de iis qui apud haereticos et schismaticos baptizari videntur, an ad Ecclesiam catholicam, quae una et vera est, venientes baptizari debeant.« Res enim illic in controversiam vocata tum esse ab iis videtur, qui morem caeterarum ecclesiarum norant, ac propterea antiquis Agrippini episcopi Carthaginiensis decretis standum non putabant. Enimvero eam opinionem Cyprianus animo imbiberat, penitusque insitam habebat, sacrum Baptisma apud haereticos et schismaticos, quod extra Ecclesiam essent, nullum esse posse. Itaque consuetudinis, quae obtendebatur, vim levem atque imbecillam agnoscebat, et veritati cedere eam oportere affirmabat. Igitur ut ea quaestio in concilio agitari coepit, qua erat apud omnes auctoritate, facile singulos in sententiam perduxit suam, rescriptumque est Numidicis episcopis [Col. 1458A] in haec verba (Epist 70): »De qua re quamquam et ipsi illic veritatem et firmitatem catholicae regulae teneatis, tamen quoniam consulendos nos pro communi dilectione existimatis, sententiam nostram non novam promimus, sed jampridem ab antecessoribus nostris statutam et a nobis observatam vobiscum pari consensione conjungimus, censentes scilicet, et pro certo tenentes neminem foris baptizari extra Ecclesiam posse, cum sit Baptisma unum in sancta Ecclesia constitutum.« Et quae deinceps. Vix concilium dimissum fuerat, cum eadem controversia ex Mauretania ad Cyprianum delata est. Quaerebat nempe Quintus, episcopus Burugiatensis, quid sentires »de his qui apud haereticos et schismaticos baptizari videntur.« Cui Cyprianus [Col. 1458B] (Epist. 71): »Quid nuper, inquit, in concilio plurimi coepiscopi cum compresbyteris, qui aderant, censuerimus, ut scires, ejusdem epistolae exemplum tibi misi.« Neque hoc contentus, multa addidit, quae ad sententiam suam tuendam mirifice valere arbitrabatur. »Nescio etenim,« inquit, »qua presumptione ducuntur quidam de collegis nostris, ut putent, eos, qui apud haereticos tincti sunt, quando ad nos venerint, baptizari non oportere; eo quod dicant unum Baptisma esse, quod unum scilicet ideo est, quia Ecclesia una est, et esse Baptisma extra Ecclesiam non potest.« Atque alia hujusmodi. Sub idem fortasse tempus ex eadem Mauretania Rogatianus episcopus Novensis apud Cyprianum [Col. 1458C] de diacono suo quaestus erat, »quod immemor sacerdotalis loci, et officii ac ministerii sui oblitus, contumeliis et injuriis eum exacerbasset.« Laudavit Cyprianus viri modestiam, qui queri de eo maluerit, quam auctoritate usus in eum animadvertere: Sed indulgentiae tamen modum ponendum duxit. Oportet,« inquit (Epist. 65), »diaconum, de quo scribis, agere audaciae suae poenitentiam, et honorem sacerdotis agnoscere, et episcopo praeposito suo plena humilitate satisfacere.« Et affert idem criminis vindicandi gravissimam causam. »Haec sunt enim,« inquit, »initia haereticorum, et ortus atque conatus schismaticorum male cogitantium, ut sibi placeant, ut praepositum superbo tumore contemnant. [Col. 1458D] Sic de Ecclesia receditur, sic altare profanum foris collocatur, sic contra pacem Christi, et ordinationem atque unitatem Dei rebellatur.«

V. Pacata vero tempora et disputandi otium res alias in controversiam adduxere, praeterquam quod ipsa quaestio de Baptismo subdifficilis multis ac subobscura videbatur. Quapropter concilium iterum ante anni exitum cogi necesse fuit, ad quod episcopi advenire septuaginta et unus partim e provincia proconsulari, partim e Numidia. Multa vero in eo tum »prolata atque transacta.« testatur ipse Cyprianus (Epist. 72); sed duo potissimum sunt, quae idem designat atque explicat; primum, de quo et in superiore concilio actum fuerat, »eos qui sint foris extra Ecclesiam tincti et apud haereticos et schismaticos profanae aquae labe maculati, quando ad nos atque ad [Col. 1459A] Ecclesiam, quae una est, venerint, baptizari oportere.« Alterum est, »si qui presbyteri aut diaconi, qui vel in Ecclesia catholica prius ordinati fuerint, et postmodum perfidi ac rebelles contra Ecclesiam steterint, vel apud haereticos a pseudo-episcopis et Antichristis contra Christi dispositionem profana ordinatione promoti sint, et contra altare unum atque divinum sacrificia foris falsa ac sacrilega offerre conati sint, eos quoque hac conditione suscipi, cum revertuntur, ut communicent laici, et satis habeant, quod admittuntur ad pacem, qui hostes pacis exstiterint; nec debere eos revertentes ea apud nos ordinationis et honoris arma retinere, quibus contra nos rebellaverint.« Porro caput utrumque communi concilii consensu sancitum constat. [Col. 1459B] Sed de utroque etiam ad Stephanum Pontificem maximum potissime scribendum, et cum ejus, ut aiunt, gravitate ac sapientia conferendum censuerunt. Exstant synodi litterae, in quibus eadem sancita dicuntur, et de epistolis etiam fit mentio quas ad Quintum in Mauretaniam et ad episcopos Numidiae scriptas superius indicavimus. »Baptismum autem,« inquiunt (Ibid. epist., ad Stephan.), »non esse, quo haeretici utuntur, nec quemquam apud eos, qui Christo adversantur per gratiam Christi posse proficere, diligenter nuper expressum est in epistola, quae ad Quintum collegam nostrum in Mauretania constitutum super ea re scripta est; item in litteris, quas collegae nostri ad coepiscopos in Numidia praesidentes ante fecerunt: Cujus [Col. 1459C] utriusque epistolae exempla subdimus hic.« Caeterum illa maxime commemoranda sunt, quae synodi litterae postrema habent: Quippe manifestum inde fit, totam illam controversiam de Baptismo ad catholicae profesionis summam minime pertinuisse, et contraria sentientes aeque Catholicos habitos esse. Scimus,« inquiunt, »quosdam quod semel imbiberint, nolle deponere, nec propositum suum facile mutare, sed salvo inter collegas pacis et concordiae vinculo quaedam propria, quae apud se semel sint usurpata retinere. Qua in re nec nos vim cuiquam facimus aut legem damus, quando habeat in Ecclesiae administratione voluntatis suae arbitrium liberum unusquisque praepositus, rationem actus sui Domino redditurus« (V. Somier., in Anast. Bianch. t. II, p. 220).

[Col. 1459D] VI. His ad Stephanum litteris Cypriani et Patrum omnium nomine missis, dimissum concilium est. At episcopi ad ecclesias suas reversi, Africam totam contentionibus impleverunt: dissentientibus episcopis, qui in ecclesia sua Romanam consuetudinem invenerant, quorum e numero aliquos de ea re ad Stephanum scripsisse credibile est. Fuere etiam qui Cypriani testimonio doceri cuperent, eaque de causa, accuratas ad eumdem litteras darent. In his eminet ignotae urbis episcopus Jubaianus, quem tamen Numidiae primatem putare possis (V. Schelstr. Ant. Eccl. t. II, p. 281. Hunc Zonaras Jovinianum appellat): Cum ad eum deinde et ad coepiscopos ejus rescripsisse Cyprianus dicatur. Hic vero sic ad Cyprianum [Col. 1460A] e provincia sua scripsit, ut exemplum quoque libelli adderet sive Roma accepti, sive in Africa emissi, quo in libello sententia ejus refutebatur. Quamobrem officii sui putavit esse Cyprianus, ut fusius Jubaiano rescribens, rationes quoque proferret, quibus adversariorum argumenta refelli arbitrabatur. Ejus enim responsum in omnium manus venturum intelligebat. Sed in quaestione, quae tum subobscura erat, hoc in Cypriani animo insederat, ab haereticis, quia mali essent, nihil boni proficisci posse: nec minus illis negatum esse, ut baptizarent, quam ut peccata absolvendo remitterent: vim vero ipsam Baptismi, quae nihil a ministro penderet, minus considerabat. Haec fere summa est epistolae ad Jubaianum, quam tamen ipsam sic concludit; ut se disputare potius, [Col. 1460B] et sententiam suam tueri voluisse, quam prescribere quidquam ac definire significet. »Haec tibi,« inquit, »breviter pro nostra mediocritate rescripsimus, frater charissime, nemini praescribentes aut praejudicantes, quominus unusquisque episcoporum quod putat faciat, habens arbitrii sui liberam potestatem. Nos, quantum in nobis est, propter haereticos cum collegis et coepiscopis nostris non contendimus, cum quibus divinam concordiam et dominicam pacem tenemus.« Quia demum cognoverat, multos esse ex episcopis, secum non sentirent, multos, quid adversarium ferre non possent, ob eamque rem animorum aliquod factum esse dissidium, huic se malo remedium opposuisse testatur. »Servatur,« inquit, »a nobis patienter et leniter charitas [Col. 1460C] animi, collegii honor, vinculum fidei et concordia sacerdotii. Propter hoc etiam libellum nunc« de bono patientiae, »quantum valuit nostra mediocritas permittente Domino et inspirante conscripsimus, quem ad te apro mutua dilectione transmisimus.« Exstat vero adhuc et hominum teritur manibus egregium sanctissimi viri opusculum, quod ita ille perscripsit, ut neminem omnino ex adversariis suis vel levissima significatione perstringeret, et quantum in ea virtute boni esset, omnibus cumulatissime explicaret.



ANNUS CHRISTIANUS CCLV. CYPRIANO EPISCOPO CARTHAGINIENSI.

I. Rursum consulatus penes Augustos fuit, consules [Col. 1460D] que processere Impp. P. Licinuis Valerianus III. P. Licienius Gallienius II. At vero Stephanus Pontifex maximus Cypriani et Concilii ejus litteras jam acceperat, idemque cum presbyteris suis, et qui Romae forte aderant, episcopis deliberabat, quo pacto rescriberet, totamque synodum Africanam a proposito deterreret. Testis enim erat Ecclesia Romana, antiquam sibi et perpetuam consuetudinem fuisse, ut quos ab haeriticis redeuntes acciperet, iis poenitentiae causa manus imponeret, Baptismo neminem abluendo curaret. »Cum ergo,« inquit Vincentius Lirinensis (in Common. c. 9), »undique ad novitatem rei cuncti reclamarent, atque omnes quaquaversum sacerdotes pro suo quisque studio reniterentur: [Col. 1461A] tunc beatae memoriae Papa, Stephanus apostolicae Sedis antistes cum caeteris quidem collegis suis, sed tamen prae caeteris restitit; dignum, ut opinor, existimans, si reliquos omnes tantum fidei devotione vinceret, quantum loci auctoritate superabat. Denique in epistola, quae tunc in Africam missa est, his verbis sanxit.« Nihil novandum, nisi quod traditum est. »Intelligebat etenim vir sanctus et prudens, nihil aliud rationem pietatis admittere, nisi ut omnia, quae fide a Patribus suscepta forent, eadem fide filiis consignarentur, nosque religionem non qua vellemus docere sed potius qua illa duceret, sequi oportere; idque esse proprium christianae modestiae et gravitatis non sua posteris tradere, sed a majoribus accepta servare.« [Col. 1461B] Caeterum litterae ipsae Stephani, qualescumque fuerint, ad nos non pervenerunt: nec aliud ex iis superest, quam particula illa, quae in epistola legitur Cypriani ad Pompeium, quaecumque demum haec quoque esse putanda sit. »Si quis ergo,« aiebat Stephanus (Cyprian. in Epist. 74, de hoc Stephani decreto lege missorium Disp. crit. p. 385), a quacumque haeresi venerit ad vos, nihil innovetur, nisi quod traditum est, ut manus illi imponatur in poenitentiam: cum ipsi haeritici proprie alterutrum ad se venientes non baptizent, sed communicent tantum.«

II. Responsum Stephani, si tale fuit, multum Cypriano displicuisse, facile dederim. At Cyprianum, litteris »a Petri Cathedra atque ab Ecclesia principali, [Col. 1461C] unde unitas sacerdotalis exorta est« (Idem in ep. 55), semel non ex animi sui sententia acceptis, ita excanduisse, ut ea omnia repente oblivisceretur, quae publice professus fuerat, secum collegis suis nemini vim facere, nemini legem dare, servarique a se charitatem animi, collegii honorem, vinculum fidei et concordiam sacerdotii; hoc vero ut credam, adduci plane non possum. Neque enim levia sunt, quae ille adversus Stephanum admisisse arguitur, sed talia potius, quae in tantum virum cadere vix posse videantur. Nam si quae fertur epistola ad Pompeium episcopum Sabratensem missa, Cypriano adscribenda est, ipse non modo Stephani judicio non acquievit, sed alios etiam contra eum commovit: eumdem ob [Col. 1461D] tale rescriptum erroris insimulavit, quasi »haereticorum causam contra Christianos et contra Ecclesiam Dei asserere conaretur:« scripta ab eo multa affirmavit »imperite atque improvide,« et quae vel »superba, vel ad rem non pertinentia, vel sibi ipsi contraria essent.« Stephanus »abstinationem duram« appellavit, quae constantia foret, auctorque episcopis fuit, ut Stephani doctrinam aversarentur: »Propter quod, inquit, relicto errore sequamur veritatem.« Haec sane qui perpendit, numquam ex ejus ore prodiisse putaverit, quem non modo ante hoc tempus, sed subinde etiam vitae sanctitate, concordiae studio, animi gravitate, rerum arduarum ac difficilium voluntaria ac diuturna perpessione claruisse apparet. Idcirco Augustinus quoque epistolam [Col. 1462A] illam sibi suspectam esse, non semel significavit (contra Crescon. lib. II, c. 31, etc.), eamdemque alii ob causae suae patrocinium a Donatistis confictam crediderunt (V. Missor. Disput. crit. in epist. Cypr. et Firmil. p. 264).

III. Caeterum Cyprianus in rescripto Stephani non legem aliquam sibi impositam, sed judicium privati hominis oblatum existimans, tertio experiendum duxit, quid ecclesia Africana de haereticorum Baptismo sentiret. Indictum igitur tertium concilium in calendas septembres ut ex Mauretania etiam et caeteris, quae magis distabant ecclesiis, frequentes episcopi adesse possent. Jam autem controversia illa mare transgressa, Orientem quoque pervaserat, multisque in ecclesiis in utramque sententiam non levi [Col. 1462B] dissidio disputabatur. Litterae etiam ad Stephanum missae fuerant, quae multorum episcoporum eam jam esse consuetudinem nunciarent, ut haereticos ad Ecclesiam redeuntes iterum Baptismo tingerent. Quod Stephano adeo grave fuit, ut multis minatus sit, se, nisi resipiscerent, ab eorum communione recessurum (Euseb. H. L. lib. VII. c. 5). Sed Stephano datum non est, ut finem errori imponeret, qui non multo post Xisti successoris ejus auctoritate, et Dionysii Alexandrini opera sublatus est. Nam si Eusebio credemus (H. L. lib. VII, c. 5), hoc anno Stephanus biennium pontificatu functus decessit, IV. nonas Augustas, quo die in antiquis Martyrologiis memoria ejus celebratur ei que Xistus successit.

[Col. 1462C] IV. Carthaginem interea undique episcopi ad synodum convenerant numero octoginta quinque, ex iisque Natalis Oeensis mandata attulerat episcoporum Pompeii Sabratensis et Diogae Leptimagnensis, qui domi manserant: quorum causa octoginta septem episcopi idem sentire ferebantur. Qui in alia sententia erant, pedem e finibus suis non extulerunt. Exstant vero acta ejus concilii quae rerum gestarum ordinem nobis exhibent. Ac primum convenisse plurimi episcopi dicuntur calendis septembribus ex provincia Africa, Numidia, Mauretania cum presbyteris et diaconibus, praesente etiam plebis maxima parte. Coram his lectae sunt litterae Jubaiani ad Cyprianum et quas Cyprianus ad Jubaianum misisset, et quas rursum ab eodem accepisset: in quibus rescriptum [Col. 1462D] quoque Stephani, ut opinor, continebatur. Post quae Cyprianus, »Audistis,« inquit, »collegae, dilectissimi, quid mihi Jubaianus coepiscopus noster scripserit, consulens mediocritatem nostrum de illicito et profano haereticorum Baptismo, et quid ego ei rescripserim, censens scilicet, quod semel atque iterum, et saepe censuimus, haereticos ad Ecclesiam venientes Baptismo baptizari et sanctificari oportere. Item lectae sunt vobis et aliae Jubaiani litterae, quibus pro sua sincera et religiosa devotione ad epistolam rescribens non tantum consensit, sed etiam instructum se esse confessus gratias egit. Superest ut de hac ipsa re singuli quid sentiamus, proferamus: neminem judicantes, aut a jure communicationis aliquem, si diversum senserit, amoventes. Neque enim quisquam [Col. 1463A] nostrum episcopum se esse episcoporum constituit, aut tyrannico terrore ad obsequendi necessitatem collegas suos adigit, quando habeat omnis episcopus pro licentia libertatis et potestatis suae arbitrium proprium, tamque judicari ab alio, non possit, quam nec ipse potest alterum judicare. Sed exspectemus universi judicium Domini nostri Jesu Christi, qui unus et solus habet potestatem et praeponendi nos in Ecclesiae suae gubernatione, et de actu nostro judicandi.« Exinde ad sententias dicendas ventum est: suamque primus omnium protulit Caecilius a Bilta, quem caeteri, ut quisque antiquior esset, consecuti sunt, et quamquam alii alia verba usurparunt, nemo unus a Cypriani sententia dissensit. Itaque ultimus Cyprianus, »Meam, inquit, sententiam plenissime exprimit [Col. 1463B] epistola, quae ad Jubaianum collegam nostrum scripta est, haereticos secundum evangelicam et apostolicam contestationem et adversarios Christi et antichristos appellatos, quando ad Ecclesiam venerint, unico Ecclesiae Baptismo baptizandos esse, ut possint fieri de adversariis amici, et de antichristis Christiani.« Haec vero ex veterum magis opinione scripta, quam nostra putes.

V. Quid post haec a Patribus constitutum gestumve sit, plane ignoramus. Nam qui legatos Romam ad Pontificem maximum missos putant, ut eum de synodi decretis certiorem facerent, litteras ea de causa scriptas proferre nullas possunt. Qui vero Rogatianum diaconum in Cappadociam usque, ad Firmilianum episcopum Caesareae legatum a Cypriano [Col. 1463C] dicunt, ut quem in eadem sententia esse norat, de synodi Africanae consensu edoceret; nec iis graecas Firmiliani litteras habent, aut latinas Cypriani quas ostendant; et quas exhibent Firmiliani latinas litteras (inter. Cypr. Epist. LXXV), eae neque Dionysio Alexandrino, neque Eusebio, neque Augustino ipsi notae fuerunt. Sunt autem ejusmodi, quales non vir sanctus et a multis commendatus, sed haereticus nequam et infamis scribere potuerit: adeo contra Petri Apostoli successorem Stephanum contumeliosae atque improbae sunt (V. Missor, Ibid. p. 18, et Notas ejusdem, p. 112). Eas equidem ab eodem produisse duxerim, qui epistolam quoque Cypriani ad Pompeium confinxit. Nam exstare hujus modi exempla plurimum [Col. 1463D] Donatistis intererat, qui Pontificis maximi auctoritatem elevare, ac judicium defugere nitebantur. Scripsisse tamen hoc tempore Cyprianum epistolam ad Magnum, quae exstat, credibile est, cum in ea quidquid de Baptismo haereticorum disputatum usquam fuerat, simil ratione attingat atque explicet. Rogaverat eum Magnus, quicumque demum is fuerit, sive de populo aliquis, sive sacris initiatus, nam eum Cyprianus »filium« appellat: rogaverat, inquam, num et qui a Novatiano venirent, pari modo baptizandi essent? cui Cyprianus, »Quantum,« inquit (Epist. LXXXI), »fidei nostrae capacitas est, et Scripturarum divinarum sanctitas ac veritas suggerit, dicimus omnes omnino haereticos et schismaticos nihil habere potestatis ac juris. Propter quod Novatianus [Col. 1464A] nec debet nec potest excipi, quominus ipse quoque extra Ecclesiam consistens, et contra pacem ac dilectionem Christi faciens, inter adversarios et antichristos computetur.« Aliam etiam quaestionem Magnus posuerat, de iis, qui sub mortem baptizati essent, quam Cyprianus sic dirimit »quaesisti etiam,« inquit, »fili charissime, quid mihi de illis videatur, qui in infirmitate et languore gratiam Dei consequuntur, an habendi sint legitimi Christiani, eo quod aqua salutari non loti sint, sed perfusi; qua in parte nemini verecundia et modestia nostra praejudicat, quominus unusquisque quod putat sentiat, et quod senserit faciat. Nos, quantum concipit mediocritas nostra, aestimamus in nullo mutilari et debilitari posse beneficia divina, nec minus aliquid illic posse contingere, [Col. 1464B] ubi plena et tota fide et dantis et sumentis accipitur quod de divinis muneribus hauritur.« Extrema etiam epistolae verba consuetam illam Cypriani modestiam et singulare concordiae studium repraesentant: »Rescripsi,« inquit, »fili charissime, ad litteras tuas quantum parva nostra mediocritas valuit, et ostendi, quid nos, quantum in nobis est, sentiamus, nemini praescribentes, quominus statuat quod putat unusquisque praepositus, actus sui rationem Domino redditurus.«



ANNUS CHRISTIANUS CCLVI CYPRIANO EPISCOPO CARTHAGINIENSI.

I. Signant hunc annum consules M. Valerius Maximus, Man. Acilius Glabrio: quo anno Aspasius Paternus [Col. 1464C] proconsul Africae designatus est. Eodem anno Xistus, qui in Stephani locum suffectus fuerat, cum ipse etiam litteras de Baptismi controversia a Dionysio episcopo Alexandrino accepisset (Euseb. H. E. lib. VII, cap. 5), dissidio denique sublato, Africam et Orientem pacasse videtur dictus propterea a Pontio diacono (in vita Cypr. n. 14). »Bonus et pacificus sacerdos,« qui tamen Stephani sententiam sancte defendit, eamque Ecclesiae universae, ut par erat, communem fecit. Eamdem in Africa etiam novo decreto receptam et confirmatam indicare Hieronymus videtur, cum ait (Dial. adv. Lucifer, n. 23), »conatus est beatus Cyprianus contritos lacus fugere, nec bibere de aqua aliena; et idcirco haereticorum Baptisma [Col. 1464D] reprobans ad Stephanum tunc Romanae urbis episcopum super hac re Africanam synodum direxit: sed conatus ejus frustra fuit: denique illi ipsi episcopi, qui rebaptizandos haereticos cum eo statuerant, ad antiquam consuetudinem revoluti novum emisere decretum.« Eodem spectant Vincentii Lirinensis verba [(1) 1Kb] : »Quid postremo ipsius Africani concilii sive decreti quae vires? donante deo nullae: sed universa tamquam somnia, tanquam fabulae, tamquam superflua, abolita, antiquata, calcata sunt. Nisi quod tanta res Augustino ignota fuit, qui de Cypriano [Col. 1465A] sic scripsit [(1) 1Kb] : »Profecto et uni verum dicenti et demonstranti posset facillime consentire tam sancta anima, tam pacata: et fortasse factum est: sed nescimus,« cui tamen ipsum Cypriani silentium opponere licet, nihil postea de quaestione illa interloquentis, aut epistolas commemorantis, quas summo studio perscriptas ante vulgaverat.

II. Et alio sane diligentiam suam Cyprianus curamque converterat, ut nempe cleri populique sui animos, si quis forte in illa dissensione labes invidiae aliqua infecisset, ad veterem conjunctionem, revocatos excoleret ac confirmaret. Quamobrem libellum illum pulcherrimum elucubravit, quem de Zelo et Livore inscripsit, mala in primis complexus, quae ex invidia in hominum vitam tamque ex fonte [Col. 1465B] manarent. »Late patet«, aiebat (de Zel. et liv. p. 597), »zeli multiplex et foecunda pernicies. Radix est malorum omnium, fons cladium, seminarium delictorum, materia culparum. Inde odium surgit, animositas inde procedit. Avaritiam zelus inflammat, dum quis suo non potest esse contentus, videns alterum ditiorem. Ambitionem zelus excitat, dum cernit quis alium in honoribus altiorem. Zelo excaecante sensus nostros, atque in ditionem suam mentis arcana redigente Dei timor spernitur, magisterium Christi negligitur, judicii dies non providetur. Inflat superbia, exacerbat saevitia, perfidia praevaricatur, impatientia concutit, furit discordia, ira fervescit, nec se jam potest cohibere vel regere, qui factus est potestatis [Col. 1465C] alienae. Hinc Dominicae pacis vinculum rumpitur, hinc charitas fraterna violatur, hinc adulteratur veritas, unitas scinditur, ad haereses atque ad schismata prosilitur, dum obtrectatur sacerdotibus, dum episcopis invidetur, dum quis aut queritur non se potius ordinatum, aut dedignatur alterum ferre praepositum.« Haec Cyprianus, recentes, opinor, animorum acerbitates designans, quas et invitus aspexerat, et sublatas maxime laetabatur.

III. Inter haec, Caecilius episcopus Bittensium, qui anno superiore concilio interfuerat, ad ecclesiam suam reversus, opinionem quamdam, quae ab Encratitis orta videri possit vini abstemiis, paulatim disseminatam invenerat, aquam nempe in Sacrificio, [Col. 1465D] non vinum offerri ac consecrari oportere. Tantam ille novitatem aversatus, cum tollere omnino vellet, felicius rem successuram est arbitratus, si Cyprianum consuluisset, auctoritatemque ejus interponere posset. Itaque accuratis ad eum litteris de toto negotio missis, longam a Cypriano epistolam accepit, quae opinioni illi finem afferret et omnes plane ad veterem consuetudinem revocaret. Inscribitur ea epistola (Epist. 63) »de Sacramento Dominici Calicis,« in qua Cyprianus illud maxime ostendit, ab ipso Domino nostro institutum atque praescriptum esse, ut panis et vinum in sacrificio offerretur: quemadmodum [Col. 1466A] multis quoque divinarum Litterarum vaticiniis fuerat praenuntiatum. Et miscendam tamen aquam docet, in qua populum significari censet: »Nam, quia,« inquit, »nos omnes portabat Christus, qui et peccata nostra portabat, videmus in aqua populum intelligi, in vino vero ostendi sanguinem Christi. Quando autem in calice vino aqua miscetur, Christo populus adunatur, et credentium plebs ei, in quem credidit, copulatur et conjungitur.« Rejicit difficultatem eorum, qui verebantur, »ne per saporem vini redolerent sanguinem Christi:« litteras ad collegas scribi vult, »ut ubique lex Evangelica et traditio Dominica servetur, et ab eo, quod Christus et docuit et fecit, non recedatur.« Epistolam denique concludit his verbis: »Religioni igitur nostrae congruit et timori [Col. 1466B] et ipsi loco, atque officio sacerdotii nostri, frater charissime, in Dominico calice miscendo et offerendo custodire traditionis Dominicae veritatem; et quod prius apud quosdam videtur erratum, Domino monente corrigere: ut cum in claritate sua et majestate coelesti venire coeperit, inveniat nos tenere quod monuit, observare quod docuit, facere quod fecit.« Ex eadem autem epistola illud quoque ediscere est, communem apud Afros in Sacrificio usum fuisse azymorum: panem quippe tantae rei causa memorat, nulla fermenti mentione facta, ex farina et aqua »adunatum copulatumque (V. Ciampinum de perp. Azym. usu c. 3, p. 45):« Quod et Augustini aevo obtinebat.

[Col. 1466C] IV. Sub anni exitum Cypriano nunciatum est, Geminium victorem episcopum Furnitanorum, qui anno superiore ad synodum venerat, morbo decessisse. Grave id quidem Cypriano fuit, quod collegam amisisset; sed illud multo gravius, quod simul cognoscerat, ita eum esse vita defunctum, ut Geminium Faustinum presbyterum testamento suo tutorem ante nominaret. Norat enim Cyprianus, jampridem in concilio episcoporum statutum esse (Cypr., Epist. 66, v. Bolland. tom. IV. Sept. pag. 211), »ne quis de clericis et Dei ministris tutorem vel curatorem testamento suo constitueret.« Cui decreto haec adscripta causa fuerat: »Quando singuli divino sacerdotio honorati, et in clerico ministerio constituti non nisi altari et sacrificiis deservire, et precibus [Col. 1466D] atque orationibus vacare debeant.« Nec vero ignota erat poena, quam iidem episcopi in eos sanxerant, qui legem neglexissent: nam qui censuerant, ne illud cuiquam fas esset, addiderant. »Ac si quis hoc fecisset, non offerretur pro eo, nec sacrificium pro dormitione ejus celebraretur. Neque enim, aiebant, apud altare Dei meretur nominari in sacerdotum prece, qui ab altari sacerdotes et ministros voluit avocare.« Ergo Cyprianus, qui se canonum sacrorum vindicem assertoremque esse oportere, probe meminerat, nihil cunctatus, epistolam ad clerum et plebem Furnis consistentem scripsit, in qua legis veteris mentione facta sic praecipit: »Et ideo Victor, cum contra formam nuper in concilio a sacerdotibus datam, Geminium Faustinum presbyterum ausus si [Col. 1467A] tutorum constituere, non est quod pro dormitione ejus apud nos fiat oblatio, aut deprecatio aliqua nomine ejus, in Ecclesia frequentetur, ut sacerdotum decretum religiose et necessarie factum servetur a nobis, simul et caeteris fratribus detur exemplum, ne quis sacerdotes et ministros Dei altari, ejus et Ecclesiae vacantes ad saeculares molestias devocet. Observari enim de caetero poterit, ne ultra hoc fiat circa personam clericorum, si quod nunc factum est, fuerit vindicatum.« Porro cum Cyprianus nihil de illa legis severitate remiserit, ne ipse quidem curam suscepisse putandus est conjugis et liberorum Caecilii presbyteri, cujus ipse opera Christianus factus fuerat, et quem tamquam novae vitae parentem observabat. Scribit quidem de eo Pontius his verbis (In Vita Cypr., [Col. 1467B] n. 4): »Denique ille demulsus ejus obsequiis, in tantum dilectionis immensae merito provocatus est, ut de saeculo excedens, arcessitione jam proxima, commendaret illi conjugem ac liberos suos: ut quem fecerat de sectae communione participem, post modum faceret pietatis haeredem.« Caeterum ita Cyprianum Caecilio suo satisfecisse crediderim, ut domus ejus amore et studio veluti parens esset, at rei familiaris curatores ac liberorum tutores extra clerum probos viros idoneosque requireret praeficeretque.

V. Nondum annus elapsus erat, cum litterae in Africam perlatae sunt, Ecclesiam Romae magno in discrimine versari, Valerianum Aug. qui Christianos antea mire fovebat (Euseb. H. E. lib. VII, c. 10), [Col. 1467C] Macriani, cujus conciliis utebatur, dolo atque fraude alienatum perniciem minitari, multos jam in vincula conjectos esse: edicta in provincias adversus Christianum nomen propediem missum iri. Enimvero nunciato tantae cladis periculo exanimati multi, ac terrore mortis abjecti: Nec tamen defuere quorum alacritas emineret, et caeterorum virtutem ad praeclara martyria excitaret. Fuit etiam qui a Cypriano scribi aliquid cuperet, quo omnium animi studio invictae confessionis inflammarentur. Porro Cyprianus, qui haec sponte semper praestabat, ut idonea temporis cohortatione populum erudiret, multo magis rogatus fecit, epistolamque ad Fortunatum emisit, quae secunda est »de exhortatione Martyrii,« documentis refertam [Col. 1467D] sanctissimis, quae desidem quemque ac remissum tam felicis exitus desiderio possint accendere. Fecerat autem ejus libelli capita duodecim, subjectis unicuique divinarum Litterarum auctoritatibus quae singulorum capitum titulos explicarent confirmarentque, ut haberet quisque paratam veluti materiam non modo ad legendum ac meditandum, sed etiam ad colloquendum atque scribendum. »Ac ne in longum,« inquit (p. 708 Edit. Baluz.), »sermonem meum extenderem, frater charissime, et audientem vel legentem styli latioris copia fatigarem, compendium feci; ut propositis titulis, quos quis et nosse debeat et tenere, capitula dominica subnecterem, et id, quod proposueram, divina lectionis auctoritate solidarem: ut non tam tactratum meum videar [Col. 1468A] tibi misisse, quam materiam tractantibus praebuisse.« In quo et illud se prospexisse ait, »In exhortatione tam necessaria, quae martyres faciat, amputendas esse verborum nostrorum moras et tarditates, atque ambages sermonis humani subtrahendas, ponenda sola illa, quae Deus loquitur, quibus servos suos ad martyrium Christus hortatur.« Scriptam hanc epistolam ad Fortunatum episcopum Thuccaborensem satis mihi exploratum est. Nam eum Cyprianus »fratrem« appellat, unusque nomine Fortunatus cietur Thuccaborensis inter episcopos, qui Carthaginem nuper ad concilium convenerant. Sed ejusdem exempla ad alios quoque missa, ut quam multis usui esse posset, recte judicaveris.



ANNUS CHRISTIANUS CCLVII. CYPRIANO EPISCOPO CARTHAGINIENSI.
[Col. 1468B]

I. Rursum Augusti consules facti, Valerianus IV. Gallienus III. quos jam barbarorum conspirationes et Persarum motus ad bella evocabant. In Urbe tamen manebant, qui Valeriani adversus Christianos odium susciperent, crudelitatem explerent. Et numerabantur jam Romae martyres qui primi praerepta laurea, viam caeteris ad coelum sanguine suo consignaverant. At in Africa unae hactenus privatorum litterae terrorem augebant, nec publice quidquam nunciatum fuerat: ut satis temporis habuisse episcopi videantur, quod populo ad constantiam cohortando, animisque divinorum mysteriorum tributione confirmandis impenderent. [Col. 1468C] Nam hoc in primis curae erat, et hanc maxime causam lapsorum recipiendorum attulerat olim Cyprianus, ne hosti ingruenti inermes objicerentur. »Nam quomodo,« aiebat (Epist. 54 ad Cornel.), »docemus aut provocamus eos in confessione nominis sanguinem suum fundere, si eis militaturis Christi saguinem denegamus? Aut quomodo ad martyrii poculum idoneos facimus, si non eos prius ad bibendum in Ecclesia poculum Domini jure communicationis admittimus?«

II. Sed ipsa demum Augustorum edicta ad Aspasium Paternum proconsulem allata Carthaginem sunt, quibus praecipiebatur (In Act. Procos. Marty. Cypr. de Paterno V. Lup. Epist. sev. M. § III. p. 8). »Eos, [Col. 1468D] qui Romanam religionem non colerent, debere Romanas caeremonias recognoscere.« Nec dubium est Paterno praescriptum fuisse, ut episcopos primum atque presbyteros totumque clerum aggrederetur, et quos ex iis repugnantes invenisset, illico relegaret. Nam et deinde cum ad caedem et sanguinem ventum est, primos episcopos et collegium eorum morti destinatos apparet (Cypr. Epist. 82). Idcirco Carthagine Cyprianus ante alios in arenam descendit, exemplo multis futurus, quo pacto de hoste triumpharent. Hanc sane laudem illi tribuunt Nemesianus et socii confessores, in Epistola qua litteris ejus suavissimis respondent (Epist. 78. Inter Cypr.): »Scis et ipse,« inquiunt »charissime, nostrum optabile votum esse, quod te videamus doctorem et amatorem nostrum [Col. 1469A] ad coronam magnae confessionis pervenisse. Nam quasi bonus et verus doctor quid nos discipuli secuti apud praesidem dicere deberemus, prior apud acta proconsulis prononciasti, et tuba canens, Dei milites coelestibus armis instructos ad congressionis praelium excitasti, et in acie prima pugnans spiritali gladio diabolum interfecisti, agmina quoque fratrum hinc et inde verbis tuis composuisti, ut insidiae inimico undique tenderentur et cadaveris ipsius publici hostis nervis concisi calcarentur.« quo mense in custodiam ductus fuerit Cyprianus, a majoribus non accepimus. Sed et ipsum III. kal. septembres productum, in secretario ante proconsulem stetisse, acta proconsularia testantur. Atque hic quidem, postquam Cyprianum in conspectu [Col. 1469B] habuit, »Exquisivi ergo,« inquit, »de nomine tuo: quid mihi respondes?« Huic vero Cyprianus, quem assidui labores et diuturna disciplina ad eam pugnam instruxerant, »Christianus sum,« respondit, »et episcopus: nullos alios deos novi, nisi in unum et verum Deum, qui fecit coelum et terram, mare et quae sunt in eis omnia. Huic Deo nos Christiani deservimus, hunc deprecamur diebus ac noctibus, pro nobis et pro omnibus hominibus, et pro incolumitate ipsorum imperatorum.« Et cum eum proconsul rogasset, num in eadem voluntate perseveraret, subjecit, »Bona voluntas, quae Deum novit, immutari non potest.« Itaque paternus, qui hominis constantiam nosset, missis ambagibus, »poteris, [Col. 1469C] ergo,« inquit, »secundum praeceptum Valeriani et Gallieni exul ad urbem Curubitanam proficisci?« Cui Cyprianus, »proficiscor,« ait, Hic proconsul mandata se habere proefatus non solum de episcopis, verum etiam de presbyteris, »volo ergo,« inquit, scire ex te, qui sint Presbyteri, qui in hac civitate consistunt. Ad quae Cyprianus, legibus vestris bene atque utiliter censuistis, delatores non esse. Itaque detegi et deferri a me non possunt. In civitatibus autem suis invenientur.« Instabat tamen proconsul, »Ego,« inquiens, hodie in hoc loco exquiro.« At Cyprianus contra »Cum disciplina,« inquit, »prohibeat, ut quis se ultro offerat, et tuae quoque censurae hoc displiceat; nec offere se ipsi possunt, sed a te exquisiti invenientur.« His acquievit Paternus, ac [Col. 1469D] se presbyteros inventurum dixit. Sed alia quoque ab Augustis sibi mandata esse adjecit. »Praeceperunt etiam,« ait, »ne in aliquibus locis conciliabula fiant nec caemetria ingrediantur. Si quis itaque hoc tam salubre praeceptum non observaverit, capite plectetur.« At Cypriani responsum fuit, »Fac quod tibi preceptum est.« Atque hic finis confessionis ejus fuit; nam exinde proconsul cum in exilium deportari jussit.

III. Curubim, oppidum in Mercurii promontorio situm, pervenit Cyprianus post idus septembres, habuitque inter domesticos comites exulem voluntarium Pontium diaconum (Pont. in vita Cypr. n. 12), qui postea vitam ejus scripsit, cum frustra mortis socius esse concupiisset. Quae prima Curubi nox a Cypriano [Col. 1470A] exacta est, visum ei dormienti oblatum, quo certa illi spes facta martyrii fuit. Nec ille socios rem celavit, immo accurate omnia, Pontio teste, exposuit his verbis (Idem, ibid): »Apparuit mihi,« inquit, »nondum somni quiete sopito, juvenis ultra modumenormis; qui cum me quasi ad praetorium duceret, vide bar mihi tribunali tum sedentis proconsulis admoveri. Is ut in me respexit, adnotare statim coepit in tabula sententiam, quam non sciebam; nihil enim de me solita interrogatione quaesierat. Sed enim juvenis, qui a tergo ejus stabat, admodum curiosus legit quidquid fuerat adnotatum, et quia inde verbis proferre non poterat, nutu declarante monstravit quid in litteris tabulae illius haberetur. Manu enim expansa et complanata ad spatae modum, ictum solitae [Col. 1470B] animadversionis imitatus, quod volebat intelligi, ad instar liquidi sermonis expressit. Intellexi sententiam passionis futuram. Rogare coepi et petere continuo, ut dilatio mihi vel unius diei prorogaretur, donec res meas legitima ordinatione disponerem. Et cum preces frequenter iterassem, rursus in tabula coeperat nescio quid adnotare. Sensi tamen de vultus serenitate judicis mentem quasi justa petitione commotam. Sed et ille juvenis, qui jamdudum de passionis indicio, gestu potius quam sermone prodiderat, clandestino identidem nutu concessam dilationem, quae in crastinum petebatur, contortis post invicem digitis significare properavit. Ego, quamvis non esset lecta sententia, etsi de [Col. 1470C] gaudio dilationis acceptae laeto admodum corde gauderem; metu tamen interpretationis incertae sic tremebam, ut reliquiae formidinis cor exultans adhuc toto pavore pulsarent.« At vero eventus ostendit, diem illum, qui ei rebus ordinandis concedebatur, annum esse, quo exacto Cyprianus martyrium suum eodem die, qui fuit XVIII kal. octobres, consummavit. Res autem, quas ille ante ordinare cupiebat, ad egentium solatium et confessorum curam et Ecclesiae summam pertinebant: quas idem partim per epistolas, partim eorum opera, qui ad eum frequentes itabant, maximo omnium bono expedivit.

IV. Jam vero dum Curubi Cyprianus exsulabat, non Carthagine solum, sed aliis passim in urbibus episcopi, presbyteri, diaconi ad tribunalia rapiebantur, [Col. 1470D] quos judices, simul atque Christianos se esse professi erant, ad metalla damnabant: quae id temporis fodinae marmoris erant, quale in Numidia potissimum effodi solebat, unde tot adhuc in urbe Numidicae Columnae sunt, quas hospes miratur (Vid. J. Castalion. in Lamp. Grut. t. IV, p. 5). Exstant vero quae eam acerbitatem testentur, litterae Cypriani scriptae »Nemesiano, Felici, Lucio, alteri Felici, Licteo, Polliano, Victori, Jaderi, Dativo coepiscopis, item compresbyteris et »diaconibus et caeteris in metallo constitutis:« quorum etiam aerumnas sic describit, ut proximae felicitatis comparatione elevare conetur. »O pedes,« inquit (Epist. 77), »feliciter vincti, qui non a fabro, sed a Domino resolvuntur! O pedes feliciter vincti, qui in itinere salutari ad Paradisum diriguntur! O pedes [Col. 1471A] in saeculo ad praesens ligati, ut sint semper apud Dominum liberi! O pedes compedibus et traversariis interim cunctabundi, sed celeriter ad Christum glorioso itinere cursuri! Quantum vult hic vel invida crudelitas vel maligna nexibus vos suis et vinculis teneat, cito a terris et poenis istis ad coelorum regna venietis. Non fovetur in metallis lecto et culcitris corpus, sed refrigerio et solatio Christi fovetur. Humi jacent fessa laboribus viscera, sed poena non est cum Christo jacere. Squalent sine balneis membra situ et sorde difformia, sed spiritualiter intus abluitur, quod foris carnaliter sordidatur. Panis illic exiguus, at non in solo pane vivit homo, sed in sermone Dei. Vestris algentibus deest, sed qui Christum induit, et vestitus abundanter [Col. 1471B] et cultus est. Semitonsi capitis capillus horrescit, sed cum sit caput viri Christus, qualecumque illud caput deceat necesse est, quod ob Domini nomen insigne est.« Dolere autem eos angique suspicatus, quod in ergastulo illo sacris operari non possent, eam quoque molestiam luctumque abstersit: Sed nec,« inquit, »in illo, fratres dilectissimi, aliqua potest aut religionis aut fidei jactura sentiri, quod illic nunc sacerdotibus Dei facultas non detur offerendi et celebrandi sacrificia divina. Celebratis immo atque offertis sacrificium Deo et pretiosum pariter et gloriosum, et plurimum vobis ad retributionem praemiorum coelestium profecturum:« et quae deinceps. Porro invicti illi confessores apud »Metallum [Col. 1471C] Siguense« commorari se dicunt (Epist. 80 inter Cypr.); id est prope Sigum Numidiae oppidum inter Macomadiam et Cirtam: et ipsi sane episcopi omnes Numidici erant, et concilio Carthaginensi biennio ante interfuerant, Nemesianus Tubuniensis, Felix Bagajensis, Tucius Tebestinus, Felix Bamaccorensis, Licteus Gimellensis, Pollianus Milevitanus, Victor Octavensis, Jader Midilensis, Dativus Badiensis, quos omnes in commentario, quem Annalibus praeposuimus, recognoscere possis.

V. Hactenus in episcopos et clerum ethnicus furor eruperat. Verum brevi in populum quoque facile redundavit. Nam quia, ut Aspasius proconsul Carthagine eduxerat, sanctione sua Augusti vetabant, ne conciliabula fierent, ne ve quis coemeteria ingrederetur, [Col. 1471D] multos eo nomine accusati necesse fuit, et illustri confessione defunctos in custodiam duci. Quo pertinent quae Cyprianus episcopus confessoribus ad Metallum Siguense scribit: »Denique exemplum,« inquit (Epist. 77, v. Boll., t. III sept. p. 483), »vestrum secuta multiplex plebis portio confessa est vobiseum pariter, et pariter coronata est, connexa vobis vinculo fortissimae charitatis, et a praepositis suis, nec carcere nec metallis separata. Cujus numero nec virgines desunt, quibus ad sexagenarium fructum centenus accessit, quousque ad coelestem coronam gloria gemina provexit. In pueris quoque virtus major aetate, annos suos confessionis laude transcendit, ut martyrii vestri beatum gregem et sexus et aetas omnis ornaret.« Haec Cyprianus Curubi ad [Col. 1472A] confessores scripserat, quae maximo illis solatio fuere. Caeterum non litteras ille tantum, sed suppetias etiam ferendo dederat, quas ii sane se recepisse, epistola ad Cyprianum missa (Epist. 78 inter Cypr.), peramenter profitentur. »Agunt ergo,« inquiunt, »tibi nobiscum damnati maximas apud Deum gratias, Cypriane dilectissime, quod litteris tuis laborantia pectora recreasti, fustibus vulnerata membra curasti; compedibus pedes ligatos resolvisti, semitonsis capitis capillaturam adaequasti, tenebras carceris illuminasti, montes metalli in planum deduxisti, naribus etiam fragrantes odores imposuisti; et tetrum odorem fumi exclusisti. Fecit autem et prosecutum ministerium tuum et Quirini dilectissimi nostri, quod per Herennianum hypodiaconum et Lucianum [Col. 1472B] et Maximum et Amantium acolytos distribuendum misisti, quaecumque necessitatibus corporum defuerant expediri.« Quis ille Quirinus fuerit, qui studium suum cum Cypriano jungebat, ut confessoribus largius subveniretur, minus exploratum est: nisi ille habendus sit, cui Cyprianus libros Testimoniorum adversus Judaeos inscripserat: quem civem Carthaginensem satis locupletem et Cypriani veterem amicum fuisse crediderim. Illud quoque obscurum est, qualem confessores illi exitum habuerint. Majorem partem in ergastulo obiisse, veri mihi simili videtur. Nam cum Cyprianus pecuniam eo rursum submisisset, tres tantum episcopi responderunt, Felix, Jader, Pollianus (Epist. 80 inter Cypr.), nulla de [Col. 1472C] sociis mentione facta, quod antea ad eum de illorum morte fortasse scripserant. Caeterum exstant et Lucii episcopi litterae ad Cyprianum gratias et suo et fratrum nomine agentis (Epist. 79 inter Cypr.), quod muneris aliquid ad eos cum Quirino transmisisset. Quare suspicari etiam licet, confessores numero auctos in plura subinde ergastula divisos esse, ac propterea in eorum litteris nomina episcorum desiderari, quod semel amplius non essent. At quicumque demum tantorum confessorum vitae sit finis impositus, jam ab Adonis temporibus Ecclesiae Romanae IV Idus septembres memoriam eorum honorat, et »gloriosae confessionis agonem consummasse« testatur. Ad haec ipsa tempora referendum puto Timotheum diaconum, qui in Mauritania diu carceri inclusus, deinde igne ambustus, [Col. 1472D] martyrium fecit. Multis nunc laudibus non Latini modo, sed etiam Graeci, efferunt in fastis suis XIV kal. januarias.

VI. Quod reliquium est, in tanto Africae tumultu stationem suam Cyprianus Curubi sic agebat, ut animo, cogitatione, officiis, opera adesse videretur, ubicumque Christianos calamitas premeret, et adversariorum odia in discrimen adducerent. Et epistolas quidem ejus per paucas habemus, sed ab eo permultas per Africam universam scriptas esse fatendum est, cum litteras ab eodem in Italiam quoque missas constet (in Act. MM. Oxon. p. 53) ad Augustinum et Felicitatem, qui Capuae id temporis defuncti sunt. Idem et opusculum ad martyres emisisse putatur, aliud ab eo, quod superius commemoravimus, [Col. 1473A] »de Exhortatione Martyrii« appellatum. Nam Pontius, qui de eo meminit, aliud indicare se ostendit, cum addit (in Vita Cypr. n.), »quis denique tot confessores frontium notatarum secunda inscriptione signatos; et ad exemplum martyrii superstites reservatos, incentivo tubae coelestis animaret?« Certe in epistolis Cypriani, quae exstant, stigmatici non memorantur: quae fortasse nota confessoribus serius inusta est, postquam opere intermisso, domum quisque suam redire jussi sunt.



ANNUS CHRISTIANUS CCLVIII. CYPRIANO EPISCOPO CARTHAGINIENSI.

I. Consules fuere M. Aurelius Memmius Tuscus, Pomponius Bassus: quo tempore Valerianus peragrato [Col. 1473B] Illyrico Byzantium pervenerat: Romae autem praefectura urbis fungebatur Cornelius saecularis. Interea Cyprianus, Curubi etiamtum exulans, optatum martyrii sui diem cupide exspectabat, et Ecclesiae simul, quantum fas erat, et omnium egentium et calamitosorum curam gerebat. Enimvero dum res Christianorum mitius se habere viderentur, Aspasio Paterno proconsuli successor datus est Galerius Maximus. Hic ut Carthaginem venit, Cyprianum Curubi revocavit, et in hortos urbi proximos, secedere jussit, quos ille quidem Christianus factus vendiderat, ut redactam pecuniam egenis distribueret, at postea ab eo, opinor, qui emerat, sic testamento relictos jam receperat. Illic tamquam in custodia libera sic manebat, [Col. 1473C] ut de ecclesiae suae statu certior quotidie fieret, haberetque de familiaribus obsequio paratos, qui ad ejus nutum quo vellet proficiscerentur. Itaque cum scire maxime cuperet, quid Romae ageretur, Ecclesiaeque illius quae vices essent, facile invenit, qui Romam illico navigarent, ac brevi certa referrent. Quae idem subinde cum jam in Africa quoque clerici in primis »sub ictu agonis,« ut ipse aut constituti essent, ad successum episcopum Abbir Germanicianae sic scripsit (Epist. 82) »Sciatis autem eos venisse quos ad Urbem propter hoc miseram, ut quomodocumque de nobis rescriptum fuisset, exploratam sibi veritatem ad nos perferrent. Multa enim varia et incerta opinionibus ventilantur quae autem sunt in vero, ita se habent: Rescripsisse Valerianum ad senatum, [Col. 1473D] ut episcopi et presbyteri et diacones in continenti animadvertantur. Senatores vero et egregii viri et equites romani, dignitate amissa, etiam bonis spolientur, et, si ademptis facultatibus Christiani esse perseverarint, capite quoque mulctentur: matronae vero ademptis bonis in exilium relegentur: Caesariani autem, quicumque vel prius confessi fuerant, vel nunc confessi fuerint, confiscentur, et vincti in Caesarianas possessiones descripti mittantur.« Atque haec quidem ad Urbem potissimum pertinebant, in qua sane ante alios Xystus mactatus fuerat. »Xystum autem,« inquit, »in coemetrio animadversum sciatis octavo iduum Augustarum die, et cum eo diacones quatuor. Sed et huic persecutioni quotidie insistunt praefecti in urbe; ut si qui sibi oblati fuerint, animadvertantur, [Col. 1474A] et bona eorum fisco vindicentur.« Sed paria mandata Valerianus ad praesides provinciarum jam dederat, de quibus ad senatum eodem tempore scripserat, que tunc aut perferebantur Carthaginem, aut perlata jam erant. »Subjecit etiam,« inquit, Valerianus imperator, »orationi suae exemplum litterarum, quas ad praesides provinciarum de nobis fecit, quas litteras quotidie speramus venire, stantes secundum fidei firmitatem ad passionis tolerantiam, et exspectantes de ope et indulgentia Domini vitae aeternae coronam.«

II. Haec Cyprianus ex hortis suis ad Successum scripserat, quae ille caeteris collegis et omnibus ecclesiis transmitteret; cum Galerius proconsul Uticam se contulit, initium illic caedis et animadversionis in Christianos [Col. 1474B] facturus. Id ut rescivit Cyprianus, qui hoc habebat in votis, ut in media ecclesia sua, et iis-coram, quos ipse ad martyrium instituerat, prior vitam profunderet, aegre admodum ferens, eripi sibi, ut extremum illud ecclesiae suae exemplum relinqueret, concilium secedendi coepit, quamdiu proconsul Carthagine abesset, deque hoc ipso concilio, e latebris quas petierat, postremas ad ecclesiam suam litteras mittens, rationem sic reddidit (Epist. 83): »Cum perlatum,« inquit, »ad nos fuisset, fratres charissimi, commentarios esse missos, qui me Uticam perducerent, et consilio charissimorum persuasum esset, ut de hortis nostris interim secederemus, justa interveniente causa consensi, eo quod congruat, episcopum [Col. 1474C] in ea civitate, in qua Ecclesiae Dominicae praeest, illic Dominum confiteri, et plebem universam praepositi praesentes confessione clarificari. Quodcumque enim sub illo confessionis momento confessor episcopus loquitur, aspirante Deo ore omnium loquitur. Caeterum mutilabitur honor ecclesiae nostrae tam gloriosae, si ego episcopus alterius ecclesiae praepositus, accepta apud Uticam super confessione sententia, exinde martyr ad Dominum proficiscar: Quandoquidem ego et pro me et pro vobis apud vos confiteri et ibi pati et exinde ad Dominum proficisci, orationibus continuis deprecer, et votis omnibus exoptem et debeam. Exspectamus ergo hic in secessu abdito constituti adventum proconsulis Carthaginem redeuntis, audituri ab eo, quid imperatores super [Col. 1474D] Christianorum laicorum et episcoporum nomine mandaverint, et dicturi quod ad horam Dominus dici voluerit.« Hactenus Cyprianus qui et suos hortari postremum non destitit, ut eorum memores, quae saepe ab ipso audierant; quietem et tranquillitatem tenerent, caverentque ne cui periculum crearent; neve quispiam ad tribunal Ethnicorum se ultro offerret.

III. At vero Uticae proconsul, cum Cyprianus non inveniretur, haud diu secures otiosas esse passus est. Erant Uticae in vinculis Christiani numero trecenti, indidem multi aut ex vicinis urbibus, multi etiam Carthaginenses; nam eos Prudentius Cypriani discipulos appellat (Perist. Hymn. XIII, v. 88). Ex utroque sexu et ex omni aetate fuisse, legimus in veteri sermone, qui diu Augustini praetulit nomen. [Col. 1475A] Porro auctor idem et mortis genus describit: »Non senex,« inquit (Serm. 317, in Append. Op. Aug.), »annis jam vergentibus fractus, marcescente jugulo, tremulam cervicem subtraxit: non anus sexu, aetate confecta, dextram cruenti percussoris effugit: non juvenes a corona vitae hujus dulcedo revocavit. Non expirantium membra palpitantium parvulorum cruentus percussor perhorruit: sed si qui forsitan infantum maternis uberibus inhiantes ferrum potuerunt persequentis evadere, oppressi ruina cadaverum maternos inter dulces obiere complexus.« Sed Prudentius fama se accepisse ait (Ibid., v. 76), martyres illos, cum ara hinc posita, inde fossa calcaria fumante, aut sacrificare diis, aut se vivam in calcem mittere juberentur, alacres rapido cursu simul trecentos [Col. 1475B] prosiluisse, et calce omnes assumptos, »Massam candidam« exinde esse appellatos: idque Ado etiam recepit, et in martyrologium suum transtulit (VIII kal. sept.). Caeterum Augustinus hunc eorum exitum ignoravit, et in sermone, quem habuit (Serm. 306, c. 2, id. Boll., t. IV, Aug., p. 263) »in Natali martyrum Massae candidae« hanc appellationis ejusmodi causam attulit: »Massa,« inquit, »dicta est de numeri multitudine, candida de causae fulgure.« Veri autem mihi simile videtur, famam, quae ad aures Prudentii venerat, inde ortam, quod cadavera martyrum in fossam illam calcariam conjecta essent, quo citius absumerentur. At diu mansit, apud Carthaginenses in primis, eorum memoria, quam, ut ex [Col. 1475C] calendario ecclesiae illius apparet, post idus augustas celebrabant: manet in Ecclesia Romana, quae jam diu IX kal. septembres honorat, olim XV kal. eosdem recolebat.

IV. Uticam demum tot caedibus funestam reliquit proconsul, ac se valetudinis causa in suburbanum Carthaginis contulit, quem locum Sextum appellabant. Nec segnior Cyprianus et latebris suis in hortos rediit. »Conveniebant interim,« inquit Pontius (in Vita Cypr., n. 14), »plures egregii et clarissimi ordinis et sanguinis, sed et saeculi nobilitate generosi, qui propter amicitiam ejus antiquam secessum subinde suaderint; et ne parum esset nuda suadela, etiam loca, in quae secederet, offerebant. Ille vero jam mundum, suspensa ad coelum mente, neglexerat, nec [Col. 1475D] suadelis blandientibus annuebat.« Inter haec, cum nil jam aliud, quam exoptatum vitae finem cogitaret, et religandi tempus adesse gauderet, ut liber jam ac beatus coelestem in patriam perveniret: »Repente,« ut in actis ejus legimus, »idibus septembris Tusco et Basso coss. venerunt ad eum principes duo, unus strator officii Galerii Maximi proconsulis, et alius equistrator a custodiis ejusdem officii: qui et in curriculum eum levaverunt, in medioque posuerunt, et in Sexti perduxerunt.« Nec tamen eo die proconsul Cyprianum coram produci voluit, sed in crastinum rejecit, qui diei illius anniversarius erat, quo Curubi per visum de martyrio suo certa significatione cognoverat. Deductus autem est ad Stratorem in proximum vicum, qui Saturni dicebatur, inter »Veneream [Col. 1476A] et Salutariam,« quas celebres ejus tractus vias fuisse crediderim, et apud eum hospitatus est. Haec ut Carthagini vulgata Christiani rescivere, eo prope omnes, in parentis publici discrimine anxii sollicitique, convolarunt: quorum in eo vico ante stratoris aedes tanta erat frequentia, ut Cyprianus puellas, quae simul advenerant, pro foribus pernoctantes a certis viris custodiri praeceperit. Postero die, quo Galerius commentarienses suos et reliquam apparitorum lictorumque turbam ad Sextum adesse jusserat, Cyprianus demum coram eo oblatus est. Sedebat proconsul pro tribunali in atrio Sauciolo, sic enim a Sontium supplicio appellabant (V. Conc. Matisc. XI, c. 19), stabat e regione Cyprianus, in quem omnium ora conversa erant. Enimvero proconsul, [Col. 1476B] conjectis in eum oculis, »Tu es, inquit, Thascius Cyprianus (in Act. Procol., n. 3 et 4)?« Unde nempe eum e gente Thascia fuisse novimus. Cui Cyprianus cum respondisset, »Ego sum,« ille addidit: »Tu papam te sacrilegae mentis hominibus praebuisti?« ad haec rursum Cyprianus. »Ego,« inquit: At proconsul adjecit: »Jusserunt te sacratissimi imperatores caeremoniari.« Cyprianus, »contra, non facio.« Ille vero, »consule tibi, ait.« Cui Cyprianus, »fac quod tibi praeceptum est, in re tam justa nulla est consultatio.« Tum proconsul, de more assessores suos in consilium adhibuit, et cum de damnatione Cypriani inter eos convenisset, mox idem, antequam sententiam ex tabella recitaret, praefectionem dixit ejusmodi, [Col. 1476C] quae quantum contumeliosa erat, tantum sanctissimi episcopi perpetuos labores et constantem virtutem extollebat. »Diu,« inquit, »sacrilega mente vixisti, et plurimos nefariae tibi conspirationis homines aggregasti, et inimicum te diis Romanis et sacris legibus constituisti, nec te pii et sacratissimi principes Valerianus et Gallienus Augusti, et Valerianus nobilissimus Caesar ad sectam caeremoniarum suarum revocare potuerunt. Et ideo cum sis nequissimorum criminum auctor et signifer deprehensus, eris ipse documento his, quos scelere tuo tecum aggregasti: Sanguine tuo sancietur disciplina.« Atque haec praefatus, decretum sic pronuntiavit: »Thascium Cyprianum gladio animadverti placet.« Ultima vero Cypriani vox fuit, »Deo gratias.«

[Col. 1476D] V. Hic tota Christianorum multitudo graviter ingenuit, auditique qui dicerent: »Et nos cum ipso decollemur.« Ut autem Cyprianus foris ad patentem aream duci coepit, magno eum tumultu omnes prosecuti sunt, ut exitum cominus spectare possent; at latus ejus centuriones et tribuni tegebant, et militum corona stipabat (Pontius, in vita Cypr., n. 18). Nondum ad martyrii locum ventum erat, et multi jam in arbores ascenderant, caetera turba circa aream astabat. Tum Cyprianus in mediam progressus (Act. Procos., n. 5), rufam, quam gerebat, lacernam deposuit, ac flexis genibus, et capite inclinato, preces Deo tacitus fudit. Mox et dalmaticam exuit, ac diaconis tradidit, ipse in linea veste speculatorem aperiens: qui ut adfuit, ad suos conversus Cyprianus [Col. 1477A] aureos illi viginti quinque dari jussit: jamque vitta sibi oculos texit, quam obligare ipse cum non posset, Julianus presbyter et Julianus hypodiaconus manu ipsi constrinxerunt, supponentibus interea aliis linteamina et sudaria, quibus martyris cruorem exciperent. Ita sacrum illud caput amputatum est, quod ecclesiae Carthaginensis maximum decus et summum praesidium fuerat. Jacuit in publico exanime corpus ad noctem usque, ethnicis ipsis ad contemplandum undique confluentibus. Inde per noctem sublatum Christiani magna pompa in triumphi morem, caereis et facibus praelucentibus, ad areas Macrobii Gandidiani procuratoris deduxerunt, quae erant in via Mappaliensi juxta piscinas. In eo deinde loco insignis honori ejus aedes dicta est; nec minus celebris alia condita ad ipsam aream, ubi martyrium consummaverat, [Col. 1477B] de quibus alibi (in episcop. Carthag.) a nobis dictum est. »Sic demum perfectum esse,« ait Pontius (in vita Cypr., n. 19), »ut Cyprianus in civitate ipsa, in qua taliter vixerat, et in qua prior fecerat multa praeclara, prior etiam sacerdotii coelestis insignia glorioso cruore decoraret.« De gloria ejus apud posteros quid me attinet dicere, cum orbem universum peragrata sit, nec plaga ulla inveniri possit, ad quam nomen Cypriani non pervenerit? Juvat tamen ex heptametro Prudentii carmine postremos versus [Col. 1478A] ascribere, qui eam nobis gloriam perantiquam lateque diffusam repraesentant (Hymn. XIII, v. 96, etiam Buonarr. Osservaz. sui vetri, p. 142):

Flevit obire virum moesta Africa, quo docente facta est
Cultior, eloquio cujus sibi docta gloriatur.
Mox tumulum lacrymans struxit, cineresque consecravit.
Desine flere bonum tantum: tenet ille regna coeli,
Nec minus involitat terris, nec ab hoc recedit orbe:
Disserit, eloquitur, tractat, docet, instruit, prophetat.
Nec Lybiae populos tantum regit, exit usque in ortum
Solis et usque obitum. Gallos fovet, imbuit Britannos,
Praesidet Hesperiae, Christum serit ultimis Iberis.
Denique doctor humi est, idem quoque martyr in supernis:
Instruit hic homines, illinc pia dona dat patronus.
Martyris sanctissimi reliquias servavit Africa ad annum DCCCVI, quo eas legati imp. Caroli Aug. in Gallias transtulerunt (Ado, in martyr. die 14 sept., etc.).

VI. A Cypriani morte quietis parum admodum Carthagine fuit, quippe haud multo post Galerius [Col. 1478B] Maximus proconsul diem obiit supremum (Act. Procos., Cypr., n. 5); et vice ejus procurator Caesaris fungi coepit); et Pass. ss. Montani et Lucie, n. 2 et 6), qui Christianis infensus omnia rursus terrore implevit, et popularis quoque tumultus auctor, inde Christianorum vexandorum causas quaesivit. Itaque de successore Cypriani designando nulla intra annum deliberatio, nullusque conventus haberi potuit. Quod et Romae pari ratione contigit: non Xysti loco, qui martyr hoc anno decesserat, non nisi integrum fere post annum Dionysius renunciatus est.




CIRCA ANNUM DOMINI CCLVII.
SANCTUS PONTIUS DIACO CARTHAGINIENSIS.




[Col. 1477]
PROLEGOMENA. AUCTORE D. GOTHOFR. LUMPER.
(Hist. theolog. critic. SS. PP. t. XIII, p. 45-51.)



ARTICULUS PRIMUS. [De sancto Pontio, auctore Vitae sancti Cypriani.
[Col. 1477C]

I. Divus Hieronymus inter auctores ecclesiasticos [(1) 1Kb] recenset Pontium, qui sanctissimi praesulis Carthaginiensis Cypriani viri admirandi, non solum martyrii acta, sed etiam reliqua ipsius vitae gesta, ex quo saltem Christi fidem amplexus est, litteris consignavit, cujus diaconus fuerat. Hieronymo concinit Honorius Angustodunensis [(2) 1Kb] . Nonnulli viri docti, et inter alios Rigaltius videntur dubitasse, num hoc opus esset supposititium: et certe fatendum est, inquit Dupinius [(3) 1Kb] , tanta cum eloquentiae affectatione scriptum esse, ut in falsitatis suspicionem venire posset, nisi illud Hieronymus pro genuino agnovisset. [Col. 1478C] Sed post hujus docti Patris testimonium de eo non videtur posse dubitari.

II. Gente, ut videtur, Afer, diaconus Cypriani in ecclesia Africana, ejusque in omnibus vitae certaminibus comes fuit. Amplius quidquam de eo non constat, quamquam acta Pontii, a Valerio, ut aiunt, ejus contubernali Cypriani itidem diacono consignata habentur apud Baluzium [(1) 1Kb] . Nomen ejus Martyrologio Romano est adscriptum die VIII martii [(2) 1Kb] , et ex illis actis profecisse Trithemium, Pontii gesta enarrantem, Fabricius ad Hieronymum [(3) 1Kb] monuit. Quamdiu post S. Cypriani martyrium superstes fuerit Pontius nusquam legimus, inquiunt Bollandistae [(4) 1Kb] , nec [Col. 1479A] quo mortis genere finierit vitam. Nemo consummatum martyrio, quod meminerimus, tradit. Nam ridiculum est, pergunt iidem, quod Jacobus Philippus Bergomensis in supplemento Chronicorum libro VIII, ad annum 259, in hunc modum scribit: »Pontius autem ipsius Cypriani presbyter, vir sufficienter eruditus, et in divinis declamationibus egregie doctus, tempestate hac post Cypriani mortem in Gallias veniens, apud Cymellam urbem martyrii palmam adeptus est. Ipse enim sua praedicatione et industria duos Philippos imperatores ad Christum converterat, et inter caetera, ut praemissum est, egregium volumen de vita et passione magistri et patris sui Cypriani post se reliquit. Et cum sanctus habitus sit, ejus festum II idus maii celebratur [(1) 1Kb] .« Qua narratione [Col. 1479B] confunditur hic Pontius diaconus cum altero Pontio martyre, cujus agitur XIV maii memoria; quod post Aubertum Miraeum [(2) 1Kb] annotarunt Ruinartius [(3) 1Kb] et Ceillierius [(4) 1Kb] .



ARTICULUS II. Pontii diaconi Scripta.

III. Exstat hujus Pontii de Vita et Passione S. Cypriani narratio, quae eo fidelior et certior, ut verbis Ruinartii utar [(5) 1Kb] habenda, quod ei, ut plurimum interfuerat, et quae coram positus viderat, et audierat, ab eo referantur. Sic enim ipse, Cypriani comes individuus, narrationem suam claudit [(6) 1Kb] : »Inter gaudium passionis et remanendi dolorem, in partes divisus animus, et angustum nimis pectus affectus duplices onerant. Multum ac nimis multum de ejus [Col. 1479C] gloria exulto: plus tamen doleo, quod remansi.« Ut proinde Pontii libellus, quem »cultissimum volumen« appellat Scaliger [(7) 1Kb] vel eo saltem nomine plurimi ducendus videatur, quod ejus auctor testis fuerit, licet in rebus enarrandis stylo fortasse comptiori usus, quam ut historicum deceat.

IV. Atque ita quidem jure censuerunt de sancti hujus diaconi opusculo viri doctissimi, Baronius inprimis, sic inquiens [(8) 1Kb] : »Eadem acta a nobis superius saepe citata, ac pariter recitata, aeque fulciuntur testimonio Augustini eadem in sua tractatione in natali die S. Cypriani attextentis, quae itidem recensuit Pontius diaconus. Sed etsi nulla ab aliis suppeterent testimonia, ipsa sibi certam atque sinceram [Col. 1479D] in omnibus suo candore fidem vindicant.« Haec maximus annalium Ecclesiae parens. Neque aliter Bollandiani [Col. 1480A] [(1) 1Kb] . At Rigaltius levi admodum fundamento non solum subdubitare de Pontianae historiae fide, sed eam etiam elevare visus est. Scribit enim [(2) 1Kb] Pontium rhetoricae dictionis gratiam magis, quam narrationis historicae diligentiam fuisse consectatum: praeterea ipsum de gestis sanctissimi viri, quae sunt ejus epistolis comprehensa, nihil attigisse: atque illud praecipue queritur, ab eo fuisse omissum, quod de se ipso scribit S. Cyprianus [(3) 1Kb] ; nimirum sanctum martyrem, cum rescisset se a frumentariis requiri, tantisper latuisse. Quin eo processit vir criticus, ut istiusmodi judicium proferre non dubitarit [(4) 1Kb] : »Hanc,« inquit, »de Cypriani martyrio narrationem: ut est brevissima, sic etiam esse antiquissimam arbitramur. Plurima Pontius pio erga suum [Col. 1480B] episcopum affectu, rhetorica libertate ingeniose commentus est. Multa etiam alii pro captu quisque suo adjecerunt aliena saeculo, aliena personis, quaedam etiam detraxerunt valde bona; ut jam pauca supersint, quae praestare possimus sincera [(5) 1Kb] .« Haec ille, verbis utor Labbei [(6) 1Kb] praepostero novitatis studio in detrimentum catholicae veritatis: quae falsissima arbitror, et sancti Hieronymi, qui »egregium volumen,« quale modo omnes Catholici eruditione praestantes agnoscunt, de Vita et Passione Cypriani ab eo relictum testatus est, auctoritati certissimae, atque omnium bonorum de Pontii sanctitate ac fide opinioni implacabiliter pugnantia. Est enim sincerissimum illud opusculum, ac primae inter antiqua veterum martyrum acta, sive vitas atque elogia [Col. 1480C] dignationis. Quod si haec vita cuipiam cordato in suspicionem veniat, suspecta pariter erunt et alia acta quaevis et ipse sancti Augustini sermo de Cypriano venerandae antiquitatis eximium . Hactenus vir doctus. Quae latius videas apud Bollandianos [(7) 1Kb] diducta.



ARTICULUS III. De Actis Pontianae historiae subjectis, et quid curae in utrisque edendis adhibitum fuerit a viris doctis.

Jam vero de Actis illis, quae pontii opusculo passim adtexuntur, accipe Cl. Ruinartii judicium, inquit Gallandius [(8) 1Kb] cujus editionem typis excudendam curavimus [(9) 1Kb] . »Acta passionis S. Cypriani, [Col. 1481A] prout ea nunc habemus, duplicem ipsius coram proconsule confessionem continent, ex ipsis Actis publicis excerpta, quae a S. Augustino visa lectaque fuisse constat ex ejus Sermone 309 novissimae editionis, cum is fere totus ex horum Actorum verbis contextus sit. Quanti vero ejusmodi Acta a fidelibus facta fuerint, illud argumento est, quod, Cypriano etiam superstite, jam primae ejus confessionis Acta in omnium manibus haberentur. Id, praeter Pontium, Nemesianus, aliique martyres in metallo constituti, asserunt in epistola, quae est inter Cyprianicas novae editionis LXXVII, Pamelii LXVIII, Quasi bonus, inquiunt, et verus doctor, quid nos discipuli secuti apud praesidem dicere debemus, prior apud Acta proconsulis pronuntiasti, et tuba canens Dei milites coelestibus armis [Col. 1481B] instructos ad congressionis praelium excitasti. Haec porro Actis iis adjunctis, quae in extrema confessione, et ipsa morte contigerant, in unum fasciculum a fidelibus [Col. 1482A] redacta; simul cum Pontii libello de Cypriani Vita ad nos usque pervenerunt; eaque omnia ipsius sancti Cypriani operibus praefixa sunt in editione Oxoniensi [(1) 1Kb] .

»Utraque autem ad nonnullos codd. mss. rursus exacta hic denuo exhibemus; vitam quidem ad duos optimae notae, et antiquitatis venerandae codd. collatam, quorum unus sancti Petri Fossatensis annos 800 superat, alter vero ex Floriacensis monasterii celebri olim Bibliotheca annos 600, videtur praeferre: Acta vero proconsularia in plurimis quidem codicibus etiam antiquissimis reperta, sed in paucis pura et omnino sincera; quorum varietates si qua observatione digna occurrent in notis apponemus.« Hactenus Vir. Cl. Ruinartius.




[Col. 1481]
DE VITA ET PASSIONE SANCTI CAECILII CYPRIANI EPISCOPI CARTHAGINENSIS ET MARTYRIS, PER PONTIUM DIACONUM. (C,S)*



[2Kb] CAPUT PRIMUM. Auctor rationes scribendi exponit. Acta Martyrum olim diligenter litteris fuisse consignata perhibet.
[Col. 1481C]

CYPRIANUS, religiosus antistes ac testis Dei gloriosus, tametsi multa conscripsit, per quae memoria digni nominis supervivat; etsi eloquentiae ejus ac Dei gratiae larga fecunditas ita se copia et ubertate sermonis extendit, ut usque in finem mundi fortasse non taceat: tamen, quia operibus ejus ac meritis etiam haec praerogativa debetur [a 1Kb] , ut exemplum suum in litteras digeratur, placuit summatim pauca conscribere: non quod aliquem [b 1Kb] vel gentilium lateat [Col. 1482C] tanti viri vita, sed ut ad posteros quoque nostros incomparabile et grande documentum in immortalem memoriam porrigatur. Certe durum erat, ut, cum majores nostri plebeiis et catechumenis, martyrium consecutis tantum honoris, pro martyrii ipsius veneratione, dederint [c 1Kb] , ut de passionibus eorum multa, aut, prope dixerim, pene cuncta conscripserint, ut ad nostram quoque notitiam qui nondum nati fuimus pervenirent, Cypriani tanti sacerdotis et tanti martyris passio praeteriretur, qui et sine martyrio habuit quae doceret, et [d 1Kb] quae dum vixit gesserit, non paterent. Quae quidem tanta atque tam magna et mira sunt, ut magnitudinis contemplatione [Col. 1483A] deterrear, ac imparem me esse confitear ad proferendum digne pro meritorum honore sermonem, nec posse sic prosequi facta tam grandia, ut quanta sunt, tanta videantur: nisi quod numerositas gloriarum [a 1Kb] sibimet ipsa sufficiens, alieno praeconio non eget. Accedit ad cumulum, quod et vos de eo multum, aut, si fieri potest, totum desideratis audire, concupiscentes ardore flagranti vel facta ejus cognoscere, etsi interim viva verba tacuerunt. In qua parte si dixero nos opibus facundiae [b 1Kb] defici, minus dico. Facundia enim ipsa deficit [c 1Kb] digna facultate, quae desiderium vestrum pleno spiritu satiet. Ita utrimque [d 1Kb] graviter urgemur: siquidem ille nos virtutibus suis onerat, vos nos precibus [e 1Kb] fatigatis.



[1Kb] CAPUT II. Quae a Cypriano post baptismum facta sunt, enarrat. Continentia necessaria. Aliae Cypriani virtutes.
[Col. 1483B]

Unde igitur incipiam? unde et exordium bonorum ejus aggrediar, nisi a principio fidei, et nativitate coelesti? Siquidem hominis Dei facta non debent aliunde numerari, nisi ex quo Deo natus est. Fuerint licet studia, et bonae artes devotum pectus imbuerint, tamen illa praetereo. Nondum enim ad utilitatem nisi saeculi [f 1Kb] pertinebant. Postquam et sacras Litteras didicit, et mundi nube discussa, in lucem sapientiae spiritalis emersit, si quibus ejus interfui, si qua de antiquioribus [g 1Kb] ejus operibus comperi, dicam: hanc tamen petens veniam, ut quidquid minus dixero (minus enim dicam necesse [Col. 1483C] est), ignorantiae meae potius quam illius gloriae derogetur. Inter fidei suae prima rudimenta nihil aliud credidit Deo dignum, quam si continentiam tueretur. Tunc enim posse idoneum fieri pectus et sensum ad plenam veri capacitatem pervenire [h 1Kb] , si concupiscentiam carnis robusto atque integro sanctimoniae vigore [i 1Kb] calcaret. Quis umquam tanti miraculi meminit? Nondum secunda nativitas novum hominem splendore toto divinae lucis oculaverat [j 1Kb] , et jam veteres ac pristinas tenebras sola lucis paratura vincebat. Deinde, quod majus est, cum de lectione divina quaedam jam non pro conditione novitatis, sed pro fidei festinatione didicisset, statim rapuit [Col. 1483D] quod invenit promerendo Deo profuturum. Distractis [Col. 1484A] rebus suis ad indigentiam pauperum sustentandam [k 1Kb] , tota praedia pretio [l 1Kb] dispensans, duo bona simul junxit, ut et ambitionem saeculi sperneret, qua perniciosius nihil est, et misericordiam quam Deus etiam sacrificiis suis praetulit, quam nec ille (Matth. XIX, 20) qui legis omnia mandata servasse se dixerat, fecit, impleret; et praepropera velocitate pietatis, pene ante coepit perfectus esse quam disceret. Quis, oro, de veteribus hoc fecit? quis de antiquissimis in fide senibus, quorum mentes et aures per plurimos annos divina verba pulsaverant, tale aliquid impendit, quale adhuc rudis fidei homo, et cui nondum forsitan crederetur, supergressus vetustatis aetatem, gloriosis et admirandis operibus perpetravit? Nemo metit statim ut sevit: nemo vindemiam de novellis [Col. 1484B] scrobibus expressit: nemo adhuc umquam de noviter plantatis arbusculis matura poma quaesivit. In illo omnia incredibilia [m 1Kb] cucurrerunt. Praevenit, si potest dici (res enim fidem non capit), praevenit, inquam, tritura sementem [n 1Kb] , vindemia palmitem, poma radicem [o 1Kb] .



[1Kb] CAPUT III. Ad sacros ordines cito promovetur. Sanctos sibi imitandos jungiter proponit

Aiunt Apostoli litterae (I Tim. III, 6), debere neophytos praeteriri, ne stupore gentilitatis nondum fundatis sensibus adhaerente, aliquid in Deum novitas inerudita peccaret. Ille fuit primus et, puto, solus [Col. 1484C] exemplo, plus fide posse quam tempore promoveri. Sed et si in Apostolorum Actis (Act., VIII, 37) eunuchus ille describitur, quia toto corde crediderat, a Philippo statim tinctus, non est similis comparatio. Ille enim et Judaeus erat, et de templo Domini veniens prophetam legebat Isaiam, et sperabat in Christo, etsi nondum eum venisse crediderat: hic de imperitis gentibus veniens, tam matura coepit fide, quanta pauci fortasse perfecerunt. Mora denique circa Dei gratiam nulla, nulla dilatio. Parum dixi: presbyterium et [p 1Kb] sacerdotium statim accepit [q 1Kb] . Quis enim non omnes honorum gradus crederet tali mente credenti? Multa sunt quae [Col. 1484D] adhuc plebeius, multa quae jam presbyter fecit, [Col. 1485A] multa quae ad veterum exempla justorum, imitatione consimili prosecutus, promerendo Dominum totius religionis obsequio praestitit. Nam et sermo illi de hoc fuerat usitatus, ut si quem praedicatum Dei laudatione legisset, suaderet inquiri propter quae facta Deo placuisset. Si Job (Job. I) Dei testimonio gloriosus, dictus est verus Dei cultor, et cui in terris nemo compararetur, faciendum docebat ille, quidquid Job ante fecisset: ut dum et nos paria facimus, simile in nos Dei testimonium provocemus. Contemptis ille dispendiis rei familiaris, in tantum exercitata virtute profecit, ut nec pietatis temporalia damna sentiret. Non illum penuria, non dolor fregit, non uxoris suadela deflexit, non proprii corporis dira poena concussit. Permansit in suis sedibus fixa virtus, et [Col. 1485B] altis radicibus fundata devotio nullo diaboli tentantis impetu cessit: quominus [a 1Kb] Deum suum fide grata, etiam inter adversa benediceret. Domus ejus patuit cuicumque venienti. Nulla vidua reversa est sinu vacuo; nullus indigens lumine, non illo comite directus est: nullus debilis gressu, non illo bajulo vectus est: nullus nudus auxilio de potentioris manu, non illo tutore protectus est. Haec debent facere, dicebat, qui Deo placere desiderant. Et sic per bonorum omnium documenta decurrens, dum meliores semper imitatur, etiam ipse se fecit imitandum.



[2Kb] CAPUT IV. Cyprianus a Caecilio ad fidem adductus.

Erat sane illi etiam de nobis contubernium viri [Col. 1485C] justi et laudabilis memoriae Caecilii [b 1Kb] , et aetate tunc et honore presbyteri, qui eum ad agnitionem verae divinitatis a saeculari errore correxerat. Hunc toto honore atque omni observantia diligebat, obsequenti veneratione suspiciens, non jam ut amicum animae coaequalem, sed tamquam novae vitae parentem [c 1Kb] . Denique ille demulsus ejus obsequiis, in [Col. 1486A] tantum dilectionis immensae [d 1Kb] merito, provocatus est, ut de saeculo excedens, arcessitione jam proxima commendaret illi conjugem ac liberos suos, ut quem fecerat de sectae communione participem, postmodum faceret pietatis haeredem.



[1Kb] CAPUT V. Adhuc neophytus, episcopatum assumere compulsus.

Longum est ire per singula: cuncta [e 1Kb] ejus facta onerosum est enumerare. Ad probationem bonorum operum, solum hoc arbitror satis esse, quod judicio Dei et plebis favore, ad officium sacerdotii et episcopatus gradum adhuc neophytus, et ut putabatur, novellus electus est. Quamvis in primis fidei suae adhuc diebus, et rudi vitae spiritalis aetate, sic generosa indoles reluceret; ut etsi nondum officii, [Col. 1486B] spei tamen fulgore resplendens, imminentis sacerdotii totam fiduciam polliceretur. Non praeteribo etiam illud eximium, quemadmodum, cum in dilectionem ejus et honorem totus populus [f 1Kb] aspirante Domino prosiliret, humiliter ille secessit, antiquioribus cedens, et indignum se titulo tanti honoris existimans, ut dignus magis fieret. Magis enim dignus efficitur, qui quod meretur excusat. Quo tunc [g 1Kb] ardore plebs aestuans fluctuabat, spiritali desiderio concupiscens, ut exitus docuit, non tantum episcopum; in eo enim quem tunc latenti [h 1Kb] divinitatis praesagio taliter flagitabat [i 1Kb] non solummodo sacerdotem, sed et futurum etiam martyrem requirebat. Obsederat fores domus copiosa fraternitas, et per omnes aditus sollicita charitas circuibat. [Col. 1486C] Potuisse fortasse tunc illi apostolicum illud evenire, (II Cor., XI), quod voluit, ut per fenestram deponeretur, si [j 1Kb] cum Apostolo etiam ordinationis honore similaretur [k 1Kb] . Erat videre caeteros omnes suspenso et [l 1Kb] anxio spiritu exspectare venturum, cum gaudio nimio excipere venientem. Invitus dico; sed dicam necesse est. Quidam illi restiterunt etiam ut vinceret: quibus tamen quanta lenitate [m 1Kb] , quam patienter, quam [Col. 1487A] benevolenter indulsit, quam clementer ignovit, amicissimos eos postmodum et inter necessarios computans, mirantibus multis. Cui enim posset non esse miraculo tam memoriosae mentis oblivio?



[1Kb] CAPUT VI. Episcopalibus virtutibus emicat.

Exinde, quemadmodum se gesserit, quis referre sufficiat? quae illi [a 1Kb] pietas? qui vigor? misericordia quanta? quanta censura [b 1Kb] ? Tantum sanctitatis et gratiae ex ore ejus lucebat, ut confunderet [c 1Kb] intuentium mentes. Gravis vultus et laetus; nec severitas tristis, nec comitas nimia [d 1Kb] ; sed admixta utrimque temperies: ut esset ambigere, vereri plus an diligi mereretur; nisi quod et vereri et diligi merebatur. [Col. 1487B] Sed nec cultus fuit dispar a vultu, temperatus et ipse de medio. Non illum superbia saecularis inflaverat, nec tamen prorsus affectata penuria sordiderat: quia et hoc vestitus genus a jactantia minus non est, quam [e 1Kb] ostentata taliter ambitiosa frugalitas. Quid autem [f 1Kb] circa pauperes episcopus faceret, quos catechumenus diligebat? Viderint pietatis antistites, seu quos ad officium boni operis instruxit ipsius ordinis disciplina, seu quos sacramenti religio communis ad obsequium exhibendae dilectionis arctavit. Cyprianum de suo talem accepit cathedra, non fecit.



[1Kb] CAPUT VII. Proscriptus et ad leonem postulatur, prudenter secedit.
[Col. 1487C]

Statim denique pro talibus meritis etiam proscriptionis gloriam consecutus est. Nec enim aliud oportebat, quam ut eum qui intra secretam conscientiae latebram religionis et fidei toto honore florebat, etiam publice celebrata gentilium fama titularet. Potuisset quidem tunc pro velocitate qua semper omnia consecutus est, etiam martyrii circa eum debita corona properare; maxime cum et suffragiis saepe repetitis ad leonem postularetur: nisi per omnes ordines gloriarum transeundum illi esset, et sic ad summa veniendum: et nisi imminens [g 1Kb] ruina ope tam foecundi pectoris indigeret [h 1Kb] . Finge enim, tunc [Col. 1487D] illum martyrii dignatione translatum. Quis emolumentum [Col. 1488A] gratiae per fidem proficientis ostenderet? Quis virgines ad congruentem pudicitiae disciplinam et habitum sanctimonia dignum, velut frenis quibusdam lectionis [i 1Kb] Dominicae coerceret? Quis doceret poenitentiam lapsos, veritatem haereticos, schismaticos unitatem, filios Dei pacem et evangelicae precis [j 1Kb] legem? Per quem gentiles blasphemi [k 1Kb] repercussis in se iis quae nobis ingerunt, vincerentur? A quo Christiani mollioris [l 1Kb] affectus circa amissionem suorum, aut quod magis est [m 1Kb] , fidei parvioris consolarentur spe futurorum? Unde sic misericordiam, unde patientiam disceremus? Quis livorem de venenata invidiae malignitate venientem, dulcedine remedii [n 1Kb] salutaris inhiberet? Quis maryres tantos exhortatione divini sermonis erigeret? Quis denique [Col. 1488B] tot confessores, frontium notatarum secunda inscriptione signatos, et ad exemplum martyrii superstites reservatos, incentivo tubae coelestis animaret? Bene, bene tunc et vere spiritaliter contigit [o 1Kb] , quod vir necessarius tam multis et tam bonis rebus, a martyrii consummatione dilatus est. Vultis scire secessum illum non fuisse formidinem? ut nihil aliud excusem, ipse postmodum passus est, quam passionem utique ex more vitaret, si et ante vitasset. Fuit vere [p 1Kb] formido illa, sed justa: formido quae Dominum timeret offendere: formido quae praeceptis Dei mallet obsequi, quam sic coronari. Dicata enim in omnibus Deo mens, et sic [q 1Kb] divinis admonitionibus mancipata, credidit se nisi [r 1Kb] Domino latebram [Col. 1488C] tunc jubenti [s 1Kb] paruisset, etiam ipsa passione peccare.



CAPUT VIII. Idque accidit ex divinae Providentiae consilio.

Puto denique etiam nunc aliqua de dilationis utilitate disserenda [t 1Kb] , tametsi jamdudum pauca perstrinximus. Per [u 1Kb] haec enim quae videntur postmodum subsecuta, sequitur ut probemus secessum illum non hominis pusillanimitate conceptum, sed, sicuti est, vere fuisse divinum. Vastaverat Dei populum persecutionis infestae insolens atque acerba grassatio: et quia omnes decipere una fraude non [Col. 1488D] poterat artifex hostis, quacumque miles incautus [Col. 1489A] prodiderat latus nudum, dispari genere saeviendi, singulos diversa strage dejecerat. Debebat esse qui posset saucios homines, et varia expugnantis inimici arte jaculatos, adhibita medicinae coelestis [a 1Kb] medela pro qualitate vulneris, vel secare interim, vel fovere. Servatus est vir ingenii, praeter caetera, etiam spiritaliter temperati; qui inter resultantes collidentium schismatum fluctus, Ecclesiae iter medium [b 1Kb] , librato limite gubernaret. Nonne haec, oro, consilia divina sunt? Hoc fieri sine Deo potuit? Viderint qui putant posse fortuito ista contingere. Ecclesia illis [c 1Kb] clara voce respondet, dicens: Ego sine Dei nutu necessarios reservari non admitto, non credo.



CAPUT IX. Grassante dira peste, plebem suam ad succurrendum ea infectis, etiam ethnicis, efficaci oratione adducit.
[Col. 1489B]

Percurramus tamen caetera, si videtur. Erupit postmodum lues dira; et detestabilis morbi vastitas nimia, innumeros per diem populos a sua quemque sede abrupto impetu rapiens, continuatas per ordinem domos vulgi trementis invasit. Horrere omnes, fugere [d 1Kb] , vitare contagium, exponere suos impie: quasi cum illo peste morituro [e 1Kb] , etiam mortem ipsam aliquis posset excludere. Jacebant interim in tota civitate, non jam corpora, sed cadavera plurimorum, et misericordiam in se transeuntium contemplatione sortis mutuae flagitabant. Nemo respexit aliud [f 1Kb] praeterquam lucra crudelia. Nemo similis [Col. 1489C] eventus recordatione trepidavit: nemo fecit alteri, quo pati [g 1Kb] voluit. Quid inter haec egerit Christi et Dei Pontifex [h 1Kb] , qui pontifices mundi hujus tanto plus pietate, quanto religionis veritate praecesserat, scelus est praeterire. Aggregatam primo in loco uno plebem de misericordiae bonis instituit [i 1Kb] , docens divinae lectionis exemplis, quantum ad promerendum Deum prosint officia pietatis [j 1Kb] . Tunc deinde subjungit non esse mirabile, si nostros tantum debito charitatis obsequio foveremus: eum perfectum [k 1Kb] posse fieri qui plus [l 1Kb] aliquid publicano vel ethnico fecerit: qui malum (Rom. XIII, 21) bono vincens, et divinae clementiae instar exercens, inimicos quoque dilexerit: qui pro persequentium se salute, sicuti Dominus monet et hortatur, orarit. Oriri (Matth. [Col. 1489D] V, 45) Deus facit jugiter solem suum, et pluvias subinde nutriendis seminibus impertit; exhibens [Col. 1490A] cuncta ista, non suis tantum, sed etiam alienis: et qui se Dei etiam filium esse profitetur, cur non exemplum patris [m 1Kb] imitatur [n 1Kb] ? Respondere, inquit, nos decet natalibus nostris, et quos renatos per Deum constat, degeneres esse non congruit; sed probari potius in sobole [o 1Kb] traducem boni patris aemulatione bonitatis.



[1Kb] CAPUT X. De eodem argumento.

Multa alia [p 1Kb] , et quidem magna praetereo, quae temperandi voluminis ratio non patitur prolixiore sermone replicari [q 1Kb] : de quibus hoc tantum dixisse satis est. Quod si illa gentiles pro rostris audire potuissent, forsitan statim crederent. Quid Christiana [Col. 1490B] plebs faceret, cui de fide nomen est? Distributa sunt ergo continuo pro qualitate hominum atque ordinum ministeria. Multi qui angustia paupertatis beneficia sumptus exhibere non poterant, plus sumptibus exhibebant, compensantes proprio labore mercedem divitiis omnibus cariorem. Et quis non sub tanto doctore properaret inveniri in parte aliqua talis militiae, per quam placeret et Deo Patri, et judici Christo, et tam bono interim sacerdoti? Fiebat itaque exuberantium operum largitate, quod (Gal. VI, 10) bonum est apud omnes, non ad solos domesticos fidei. Fiebat plus aliquid quam de Tobiae incomparabili pietate signatum est. Ignoscat ille, et ignoscat iterum, et frequenter ignoscat; aut, ut verius dixerim, merito concedat, tametsi ante Christum [Col. 1490C] plurimum licuit, plus aliquid licuisse post Christum: cujus temporibus plenitudo debetur (Tob. II). Necatos ille a rege et projectos sui tantum generis colligebat.



[1Kb] CAPUT XI. Pellitur in exsilium Curubin.

His tam bonis et tam piis actibus supervenit exsilium. Hanc enim vicem semper repraesentat impietas, ut melioribus pejora [r 1Kb] restituat. Et quid sacerdos Dei, proconsule interrogante, responderit, sunt Acta quae referant. Excluditur interim e civitate [s 1Kb] , ille qui fecerat boni aliquid pro civitatis salute; ille qui laboraverat ne viventium oculi paterentur infernae sedis horrorem; ille, inquam, qui excubiis pietatis invigilans, proh nefas! ingrata bonitate [Col. 1490D] providerat, ne omnibus tetram civitatis faciem relinquentibus, multos exsules deserta respublica, [Col. 1491A] ac destituta patria sentiret. Sed viderit saeculum [a 1Kb] , cui inter poenas exsilium computatur. Illis patria [b 1Kb] nimis chara, et commune nomen est cum parentibus: nos et parentes ipsos, si contra Dominum suaserint, abhorremus. Illis extra civitatem suam vivere gravis poena est: Christiano totus hic mundus una domus est. Unde, licet in abditum et abstrusum locum fuerit relegatus, admixtus Dei sui rebus exsilium non potest computare. Adde quod Deo integre serviens, etiam propria in civitate peregrinus est. Dum enim se carnalibus desideriis continentia sancti Spiritus abstinet, conversationem prioris hominis exponens, etiam inter cives suos, aut, prope dixerim, inter parentes ipsos, vitae terrestris alienus est. Accedit quod, etsi haec alias poena posset [c 1Kb] videri, in hujusmodi [Col. 1491B] tamen causis atque sententiis quas ad probandae virtutes experimenta perpetimur, non est poena, quia gloria est [d 1Kb] . Sed esto sane, nobis poena non sit exsilium. Illis ultimum crimen et pessimum nefas etiam ipsorum conscientia testis adscribat qui possunt innocentibus irrogare quod putant poenam. Nolo nunc describere loci gratiam, et deliciarum omnium paraturam interim transeo. Fingamus locum illum situ sordidum, squalidum visu, non salubres aquas habentem, non amoenitatem viroris [e 1Kb] , non viciniam littoris; sed rupes vastas sylvarum [f 1Kb] inter inhospitas fauces [g 1Kb] desertae admodum solitudinis, avia mundi parte summotum. Posset licet talis locus habere nomen exsilii, quo Cyprianus sacerdos Dei venerat; cui si hominum ministeria deficerent, vel alites ut [Col. 1491C] Heliae, vel ut Danieli Angeli ministrarent. Absit, absit [h 1Kb] ut credat aliquis cuilibet minimo, dummodo in confessione nominis constituto, aliquid defuturum [i 1Kb] . Tantum abest ut Dei [j 1Kb] pontifex ille qui misericordiae semper rebus institerat [k 1Kb] , horum omnium opibus indigeret.



[2Kb] CAPUT XII. A multis invisitur. Coelesti visione recreatus, de martyrio subeundo ejusque dilatione divinitus admonetur.

Jam nunc, quod secundo posueram loco, cum [Col. 1492A] gratiarum actione repetamus, provisum esse divinitus etiam pro animo tanti viri apricum et competentem locum, hospitium pro voluntate secretum, et quidquid apponi eis ante promissum est, qui regnum et justitiam Dei quaerunt. Atque, ut omittam frequentiam visitantium fratrum, ipsorum et inde civium charitatem, quae repraesentabat omnia quibus videbatur esse fraudatus; admirabilem visitationem Dei non praeteribo, qua antistitem suum sic in exsilio esse voluit de secutura passione securum, ut imminentis martyrii pleniore fiducia, non exsulem tantummodo Curubis [l 1Kb] , sed et martyrem possideret. Eo enim die quo primum in exsilii loco mansimus (nam et me inter domesticos comites dignatio charitatis ejus delegerat exsulem voluntarium, quod utinam et in passione [Col. 1492B] licuisset!): »Apparuit mihi, inquit, nondum somni quiete sopito, juvenis ultra modum enormis: qui cum me quasi ad praetorium duceret, videbar mihi tribunali sedentis tum proconsulis admoveri. Is ut in me respexit, annotare statim coepit in tabula sententiam, quam non sciebam: nihil enim de me solita interrogatione quaesierat. Sed enim juvenis qui a tergo ejus stabat, admodum curiosus [m 1Kb] legit quidquid fuerat [n 1Kb] annotatum. Et quia inde verbis proferre non poterat, nutu declarante monstravit, quid in litteris tabulae illius haberetur. Manu enim expansa et complanata ad spathae modum, ictum solitae animadversionis imitatus, quod volebat [o 1Kb] intelligi, ad instar liquidi sermonis expressit. Intellexi sententiam passionis futuram. Rogare coepi et petere continuo, [Col. 1492C] ut dilatio mihi vel unius diei prorogaretur, donec res meas legitima ordinatione disponerem. Et cum preces frequenter iterassem, rursus in tabula coeperat nescio quid annotare. Sensi tamen de vultus serenitate judicis mentem, quasi justa petitione commotam. Sed et ille juvenis, qui jamdudum de passionis indicio gestu potius quam sermone prodiderat, clandestino idemtidem nutu concessam dilationem quae ad crastinum petebatur [p 1Kb] , contortis post invicem digitis significare properavit. Ego quamvis non esset lecta sententia [q 1Kb] , etsi de gaudio dilationis acceptae [Col. 1493A] laeto admodum corde gauderem; metu tamen interpretationis incertae sic tremebam, ut reliquiae formidinis cor exsultans adhuc toto pavore [a 1Kb] pulsarent.«



CAPUT XIII. Quam visionem auctor interpretatur, et veridicam fuisse probat.

Quid hac revelatione manifestius? quid hac dignatione felicius? Ante illi praedicta sunt omnia quaecumque postmodum subsecuta sunt. Nihil de Dei [b 1Kb] verbis imminutum; nihil de tam sancta promissione mutilatum. Singula [c 1Kb] denique secundum quod ostensa sunt recognoscite. Dilationem petit crastini [d 1Kb] , cum de passionis sententia cogitaretur: postulans ut res suas die illo quem impetraverat, ordinaret. Hic dies unus significabat annum, quo ille [Col. 1493B] post visionem acturus in saeculo fuerat. Nam, ut manifestius dicam, eo die post exactum annum coronatus est, quo hoc illi ante annum fuerat ostensum. Diem autem Domini, etsi non annum [e 1Kb] in divinis Litteris legimus, promissioni tamen futurorum debitum illud tempus accipimus. Unde nihil interest, si nunc sub diei significatione [f 1Kb] solus annus ostensus est, quia illud [g 1Kb] plenius debet esse quod majus est. Quod vero nutu potius, et non sermone explanatum est, repraesentationi temporis servabatur sermonis expressio. Solet enim tunc verbis quodcumque proferri, quoties quidquid profertur impletur. Nam et vere nemo cognovit quare hoc ei ostensum fuisset, nisi quia post eodem die quo id viderat, coronatus est. Medio nihilominus tempore imminens [Col. 1493C] passio pro certo ab omnibus sciebatur: passionis tamen dies certus ab iisdem omnibus, quasi ignorantibus, tacebatur. Sane et in Scripturis tale aliquid invenio. Nam (Luc. I, 59) Zacharias sacerdos, promisso sibi per Angelum filio quia non crediderat, obmutuit; ita ut filii nomen [h 1Kb] scripturus potius quam relaturus [i 1Kb] , nutu tabulas postularet. Merito et heic, ubi Dei nuntius passionem antistitis imminentem nutu potius expressit, et fidem admonuit, et sacerdotem munivit. Dilationis autem petendae ratio de ordinatione rerum et de voluntatis dispositione veniebat. Quae vero res illi, aut quae voluntas ordinanda, nisi ecclesiatici status? Suprema idcirco accepta dilatio [Col. 1493D] est, ut quidquid circa pauperum fovendorum curam [Col. 1494A] supremo judicio [j 1Kb] disponendum fuerat, ordinaretur. Et puto propter nihil aliud, immo vero propter hoc tantum, etiam indulgentia ab ipsis ejecerant [k 1Kb] , et qu occisuri erant, admissa est; ut praesens et praesentes pauperes, novissimae dispensationis extremis, et, ut plenius dixerim, totis sumptibus relevaret. Ordinatis ergo tam pie rebus, et sic pro voluntate dispositis [l 1Kb] , proximabat dies crastinus.



[1Kb] CAPUT XIV. Imminente persecutione, recusat fugere Cyprianus, suosque ad martyrium hortatur.

Jam de Xisto bono et pacifico sacerdote, ac propterea beatissimo martyre, ab Urbe nuntius venerat. Separabatur jamjamque carnifex veniens, qui devota sanctissimae victimae colla percuteret: et sic erant [Col. 1494B] omnes dies illi quotidiana exspectatione moriendi, ut corona posset singulis ascribi. Conveniebant interim plures egregii et clarissimi ordinis et sanguinis, sed et saeculi nobilitate generosi: qui propter amicitiam ejus antiquam secessum subinde suaderent: et ne parum esset nuda suadela, etiam loca in quae secederet offerebant. Ille vero jam mundum, suspensa ad coelum mente, neglexerat, nec suadelis blandientibus annuebat. Fecisset fortasse tunc etiam quod a plurimis et fidelibus petebatur, si et divino imperio juberetur. Sed nec illa sublimis tanti viri gloria sine praeconio transeunda est: quia jam saeculo tumescente et de fiducia principum infestationem nominis anhelante; ille servos Dei, prout dabatur occasio, exhortationibus dominicis instruebat, et ad calcandas passiones [Col. 1494C] hujus temporis contemplatione superventurae claritatis animabat. Videlicet tanta illi fuit sacri cupido sermonis, ut optaret sic sibi passionis vota contingere, ut dum de Deo loquitur, in ipso sermonis opere necaretur.



[2Kb] CAPUT XV. Capitur. Plebs ante fores noctem excubat.

Et hi erant quotidiani actus destinati ad placentem Deo hostiam sacerdotis, cum ecce, proconsulis jussu, ad hortos ejus (ad hortos, inquam, quos inter initia fidei suae venditos, et Dei indulgentia [m 1Kb] restitutos, pro certo iterum in usus pauperum vendidisset, nisi invidiam de persecutione vitaret [n 1Kb] ) [Col. 1494D] cum militibus suis princeps repente subitavit, immo, [Col. 1495A] ut verius dixerim, subitasse se credidit. Unde enim posset tamquam improviso impetu mens semper parata subitari? Processit ergo jam certus expungi quod diu fuerat retardatum: processit animo sublimi et erecto [a 1Kb] , hilaritatem praeferens vultu et corde virtutem. Sed dilatus in crastinum, ad domum principis a praetorio revertebatur; cum subito per Carthaginem totam sparsus rumor increbuit, productum esse jam Thascium, quem, praeter celebrem gloriosa opinione notitiam, etiam de commemoratione praeclarissimi operis nemo non noverat. Concurrebant undique versus omnes ad spectaculum, nobis pro devotione fidei gloriosum [b 1Kb] , gentilibus et dolendum. Receptum eum tamen, et in domo principis constitutum una nocte continuit custodia delicata, ita ut convivae ejus et chariin [Col. 1495B] contubernio ex more fuerimus. Plebs interim tota sollicita ne per noctem aliquid sine conscientia sui fieret, ante fores principis excubabat. Concessit ei tunc divina bonitas, vere digno, ut Dei populus etiam in sacerdotis passione vigilaret. Forsitan tamen quaerat aliquis quae causa fuerit a praetorio revertendi ad principem. Et volunt hoc, scilicet quidam de suo, tunc proconsulem noluisse. Absit ut in rebus divinitus gestis segnitiem sive fastidium proconsulis conquerar. Absit ut malum hoc intra conscientiam religiosae mentis admittam; ut de tam beatissimo martyre ructus hominis judicaret. Sed crastinus dies ille quem ante annum dignatio divina praedixerat, vere crastinus esse debebat.



[2Kb] CAPUT XVI. Postridie ad tribunal proconsulis ducitur.
[Col. 1495C]

Illuxit denique dies alius, ille signatus, ille promissus, ille divinus: quem si tyrannus ipse differre voluisset, numquam prorsus valeret: dies de conscientia futuri martyris laetus; et discussis per totum mundi ambitum nubibus, claro sole radiatus. Egressus est domum principis, sed Christi et Dei princeps, et agminibus multitudinis mixtae ex omni parte vallatus est. Sic autem comitatui ejus infinitus [Col. 1496A] exercitus adhaerebat, quasi ad expugnandam mortem manu facta veniretur. Eundi autem interfuit transitus stadii. Bene vero et quasi de industria factum, ut et locum congruentis certaminis praeteriret, qui ad coronam justitiae consummato agone currebat. Sed, ubi ad praetorium ventum est, nondum procedente proconsule, secretior locus datus est. Illic cum post iter longum nimio sudore madidatus sederet (sedile autem erat fortuito linteo tectum, ut et sub ictu passionis episcopatus honore frueretur), quidam ex tesserariis quondam Christianus res suas obtulit, quasi vellet ille vestimentis suis humidis sicciora mutare: qui videlicet nihil aliud in rebus oblatis ambiebat, quam si proficiscentis ad Deum martyris sudores jam sanguineos possideret. Cui ille respondit, [Col. 1496B] et dixit: »Medelas adhibemus querelis, quae hodie forsitan non erunt.« Mirum, si contempsit laborem corpore, qui mortem mente contempserat? Quid plura? Subito proconsuli nuntiatus est. Producitur, admovetur, interrogatur de suo nomine: se esse respondit. Et hactenus verba.



[1Kb] CAPUT XVII. Lata sententia.

Legit itaque de tabula jam sententiam judex quam nuper in visione non legerat; sententiam spiritalem non temere dicendam, sententiam episcopo tali et tali teste condignam; sententiam gloriosam, in qua dictus est sectae signifer et inimicus deorum, et qui suis futurus esset ipse documento, et quod [Col. 1496C] sanguine ejus inciperet disciplina sanciri. Nihil hac sententia plenius, nihil verius. Omnia quippe quae dicta sunt, licet a gentili dicta, divina sunt. Nec mirum utique cum soleant de passione pontifices prophetare. Signifer fuerat, qui de ferendo signo Christi docebat: inimicus deorum, qui idola destruenda mandabat: documento autem suis fuit, qui multis pari genere secuturis, prior in provincia martyrii primitias dedicavit. Sanciri etiam coepit ejus sanguine disciplina, sed martyrum; qui, doctorem [Col. 1497A] suum imitatione gloriae consimilis aemulati, ipsi quoque disciplinam exempli sui proprio cruore sanxerunt.



[1Kb] CAPUT XVIII. Capite plectitur.

Et cum exiret praetorii fores, ibat comes militum turba: et ne quid in passione deesset, centuriones et tribuni latus texerant. Ipse autem locus aequalis [a 1Kb] est, ubi pati contigit, ut arboribus ex omni parte densatis sublime spectaculum praebeat. Sed per enormitatem spatii longioris visu denegato per confusam nimis turbam, personae faventes in ramos arborum repserant, ne vel hoc illi negaretur, ut ad Zacchaei (Luc. XIX, 4) similitudinem de arboribus [Col. 1497B] videretur. Sed, jam ligatis per manus suas oculis, moram carnificis urgere tentabat, cujus munus est ferrum; et labente dextera gladium vix trementibus digitis circuibat, donec ad perpetrandam pretiosi viri mortem, clarificationis hora matura, centurionis manum concesso desuper vigore firmatam, permissis tandem viribus expediret. O beatum Ecclesiae populum, qui episcopo suo tali, et oculis pariter et sensibus, et, quod est amplius, publicata voce compassus est; et, sicut ipso tractante semper audierat, Deo judice coronatus est! Quamvis enim non potuerit evenire quod optabant vota communia, ut consortio paris gloriae simul plebs tota pateretur, quicumque [Col. 1498A] sub Christi spectantis oculis, et sub auribus sacerdotis ex animo pati voluit, per idoneum voti sui testem, legationis quodammodo litteras ad Deum misit.



CAPUT XIX. Primus martyr episcoporum Carthaginensium.
[85Kb]

Sic consummata passione perfectum est, ut Cyprianus qui bonorum omnium fuerat exemplum, etiam sacerdotales coronas in Africa primus imbueret; quia et talis esse post Apostolos prior coeperat. Ex quo enim Carthagini episcopatus ordo numeratur, numquam aliquis, quamvis ex bonis et sacerdotibus, ad passionem venisse memoratur. Licet semper Deo mancipata devotio, dicatis hominibus pro martyrio deputetur; Cyprianus tamen etiam ad perfectam [Col. 1498B] coronam, Domino consummante, profecit: ut in civitate ipsa in qua taliter vixerat, et in qua prior fecerat multa praeclara, prior etiam sacerdotii coelestis insignia glorioso cruore decoraret. Quid hoc loco faciam? inter gaudium passionis et remanendi dolorem in partes divisus animus, et angustum nimis pectus affectus duplices onerant. Dolebo quod non comes fuerim? Sed illius victoria triumphanda est. De victoria triumphabo? Sed doleo quod comes non sim. Verum vobis tamen et simpliciter confitendum est, quod et vos scitis, in hac me fuisse sententia. Multum ac nimis multum de gloria ejus exsulto; plus tamen doleo quod remansi.




[Col. 1497]
ACTA PROCONSULARIA SANCTI CYPRIANI EPISCOPI ET MARTYRIS. (C,S)



I. Prima S. Cypriani confessio coram Paterno proconsule. Presbyteros prodere renuit.
[Col. 1497D] [90Kb]

[Col. 1498D] Imperatore Valeriano quartum et Gallieno tertium consulibus [b 1Kb] , tertio kalendarum Septembrium, [Col. 1499A] Carthagine in secretario, Paternus proconsul Cypriano episcopo dixit: Sacratissimi imperatores Valerianus et Gallienus, litteras ad me dare dignati sunt, quibus praeceperunt eos qui Romanam religionem non colunt [a 1Kb] , debere Romanas caeremonias recognoscere. Exquisivi [b 1Kb] ergo de nomine tuo; quid mihi respondes [c 1Kb] ? Cyprianus episcopus dixit: Christianus sum, et episcopus. Nullos alios deos [d 1Kb] novi, nisi unum et verum Deum, qui fecit coelum et terram, mare et quae in eis sunt omnia. Huic Deo nos Christiani deservimus: hunc deprecamur diebus ac noctibus, pro nobis [e 1Kb] et pro omnibus hominibus, et pro incolumitate ipsorum imperatorum. Paternus proconsul dixit: In hac ergo, voluntate perseveras [f 1Kb] ? Cyprianus episcopus respondit: Bona voluntas quae Deum novit, immutari non potest [g 1Kb] . Paternus proconsul [Col. 1499B] dixit: Poteris ergo secundum praeceptum Valeriani et Gallieni, exsul ad urbem Curubitanam proficisci? Cyprianus episcopus dixit: Proficiscor. Paternus proconsul dixit: Non solum de episcopis, verum etiam de presbyteris mihi describere dignati sunt. Volo ergo scire ex te, qui sint presbyteri qui in hac civitate consistunt. Cyprianus episcopus respondit: Legibus vestris bene atque utiliter censuistis delatores non esse [h 1Kb] . Itaque detegi et deferri [i 1Kb] a me non possunt. In civitatibus [j 1Kb] autem suis invenientur. Paternus proconsul dixit: Ego hodie in hoc loco [Col. 1500A] exquiro. Cyprianus dixit: Cum disciplina prohibeat, ut quis se ultro offerat, et tuae quoque censurae hoc displiceat; nec offerre se ipsi possunt: sed a te exquisiti invenientur. Paternus proconsul dixit: A me invenientur. Et adjecit: Praeceperunt etiam, ne in aliquibus locis conciliabula fiant, nec coemeteria ingrediantur [k 1Kb] . Si quis itaque hoc tam salubre praeceptum non observaverit, capite plectetur. Cyprianus episcopus respondit: Fac quod tibi praeceptum est [l 1Kb] .



II. In exilium Curubim mittitur. Inde a Galerio revocatus comprehenditur.
[13Kb]

Tunc Paternus proconsul jussit beatum Cyprianum episcopum in exsilium deportari. Cumque diu [Col. 1500B] ibidem moraretur, successit Aspasio Paterno proconsuli Galerius Maximus proconsul, qui sanctum Cyprianum episcopum, ab exsilio revocatum, sibi jussit praesentari. Cumque Cyprianus, sanctus martyr electus a Deo, de civitate Curubitana, in qua exsilio praecepto Aspasii Paterni tunc proconsulis datus fuerat, regressus esset, ex sacro praecepto in suis hortis manebat. Inde quotidie sperabat veniri ad se, sicut illi ostensum fuerat; et cum illic demoraretur, repente idibus septembris, Tusco et Basso consulibus, venerunt ad eum principes duo [m 1Kb] , [Col. 1501A] unus strator officii Galerii Maximi proconsulis, qui Aspasio Paterno successerat; et alius equistrator [a 1Kb] a custodiis ejusdem officii [b 1Kb] , qui et in curriculum eum levaverunt, in medioque posuerunt, et in Sexti perduxerunt; ubi idem Galerius Maximus proconsul, bonae valetudinis recuperandae gratia, secesserat. Et ita idem Galerius Maximus proconsul in aliam diem Cyprianum sibi reservari praecepit. Et eo tempore beatus Cyprianus ductus, ad principem et stratorem ejusdem officii Galerii Maximi proconsulis clarissimi viri secessit, et in hospitio ejus cum eo, in vico qui dicitur Saturni, inter Veneream et Salutariam [c 1Kb] , mansit. Illuc universus populus fratrum convenit. Et cum hoc sanctus Cyprianus comperisset, [Col. 1501B] custodiri puellas praecepit [d 1Kb] , quoniam [Col. 1502A] omnes in vico, ante januam hospitii principis manserant.



III. Coram proconsule sistitur. Ejus secunda confessio.
[15Kb]

Et ita altera die octava decima kalendarum octobrium, mane [e 1Kb] multa turba convenit ad Sexti, secundum praeceptum Galerii Maximi proconsulis. Et ita idem Galerius Maximus proconsul eadem die Cyprianum sibi offerri praecepit in atrio Sauciolo sedenti. Cumque oblatus fuisset, Galerius Maximus proconsul Cypriano episcopo dixit: Tu es THASCIUS CYPRIANUS? Cyprianus episcopus respondit: Ego sum. Galerius Maximus proconsul dixit: Tu papam te sacrilegae mentis hominibus praebuisti? Cyprianus episcopus respondit: Ego. Galerius Maximus proconsul [Col. 1502B] dixit: Jusserunt te sacratissimi imperatores [Col. 1503A] caerimoniari. Cyprianus episcopus dixit: Non facio. Galerius Maximus ait: Consule tibi. Cyprianus episcopus respondit: Fac quod tibi praeceptum est. In re tam justa nulla est consultatio.



IV. Sententia in eum lata, capite plecti jubetur.
[1Kb]

Galerius Maximus collocutus cum consilio sententiam vix aegre dixit verbis hujusmodi: Diu sacrilega mente vixisti, et plurimos nefariae tibi conspirationis homines aggregasti, et inimicum te diis Romanis et sacris legibus constituisti, nec te pii et sacratissimi principes Valerianus et Gallienus Augusti, et Valerianus nobilissimus Caesar, ad sectam caerimoniarum suarum revocare potuerunt. Et ideo, cum sis nequissimorum criminum auctor et [Col. 1503B] signifer deprehensus, eris ipse documento his quos scelere tuo tecum aggregasti: sanguine tuo sancietur [Col. 1504A] disciplina. Et his dictis, decretum ex tabella recitavit: Thascium Cyprianum gladio animadverti placet. Cyprianus episcopus dixit: Deo gratias [a 1Kb] .



V. Coram magna populi turba decollatur. Ejus corpus a fidelibus noctu sublatum sepelitur.
[25Kb]

Post hanc vero sententiam turba fratrum dicebat: Et nos cum ipso decollemur [b 1Kb] . Propter hoc tumultus fratrum exortus est, et multa turba eum prosecuta est. Et ita idem Cyprianus in agrum Sexti productus est [c 1Kb] , et ibi se lacerna byrro expoliavit, et genu in terra flexit, et in orationem se Domino prostravit. Et cum se dalmatica [d 1Kb] exspoliasset, et diaconibus tradidisset, in linea stetit [e 1Kb] et coepit spiculatorem sustinere. Cum venisset autem [Col. 1504B] spiculator, jussit suis ut eidem spiculatori viginti quinque aureos darent [f 1Kb] . Linteamina vero et manualia [Col. 1505A] a fratribus [a 1Kb] ante eum mittebantur. Postea vero beatus Cyprianus manu sua oculos sibi texit. Qui cum lacinias manuales ligare sibi non potuisset, Julianus presbyter et Julianus subdiaconus ei ligaverunt. Ita beatus Cyprianus passus est; ejusque corpus propter gentilium curiositatem in proximo positum est. Inde per noctem sublatum cum cereis et scholacibus, ad areas Macrobii Candidiani procuratoris, quae sunt in via Mappaliensi juxta piscinas, cum voto et triumpho magno deductum est. [Col. 1506A] Post paucos autem dies Galerius Maximus proconsul decessit.



VI. Passus est XVIII kal. octobr. sub Valeriano et Gallieno principibus.

Passus est autem beatissimus Cyprianus martyr die octava decima kalendarum octobrium, sub Valeriano et Gallieno imperatoribus; regnante vero Domino nostro Jesu Christo, cui est honor et gloria in saecula saeculorum. Amen.




[Col. 1505]
APPENDIX PASSIO S. CYPRIANI EX M. S. VICTORIS NEC NON BODLEIANO I. (S)

[3Kb] [Col. 1505C] Cum Cyprianus, sanctus martyr, electus a Domino, de civitate Curubitana, in qua exsilio datus erat, ex praecepto Aspasii Paternii tunc proconsulis, clarissimi viri, regressus esset ex sacro rescripto, specialiter ad hoc et personaliter emisso, in hortis suis manebat; et ad diem omnibus [a 1Kb] modis veniri sicut ei ostensum erat, sperabat. Idem cum illic [b 1Kb] demoraretur, repente idibus septembribus, Tusco et Basso consulibus, venerunt ad eum principes duo, unus strator officii Galerii Maximi proconsulis, clarissimi viri, qui Aspasio [Col. 1506C] Paterno successit, et alius equistrator qui esset a custodiis officii ejusdem clarissimi viri, et in curriculum eum [c 1Kb] imposuerunt, et ambo eum tenuerunt, et in Sexti tulerunt, ubi idem Galerius Maximus proconsul vir clarissimus alia die, id est, crastina, offerre sibi praecepit: et ita idem Cyprianus cum principe et stratore officii maximi proconsulis clarissimi viri secessit, et in hospitio ejus, cum eo, vico Saturni, inter Venerea et Salutaria mansit. Illic ante januam universus populus fratrum mansit. Et cum hoc Cyprianus comperisset, [58Kb] [Col. 1507A] castigari puellas praecepit, quoniam in vico omnes ante januam hospitii principis jacebant. Et ita altera die, id est XVII kalendas Octobris mane multo, ad Sexti, secundum praeceptum [a 1Kb] Galerii Maximi proconsulis, clarissimi viri, in atrio sedentis Sauciolo, oblatus est. Quo oblato, idem Galerius Maximus proconsul, clarissimus vir, Cypriano dixit [b 1Kb] : Tu papatum sacrilegae mentis hominibus exhibuisti? Cyprianus dixit: Ego. Galerius Maximus proconsul, clarissimus vir, locutus cum consilio, sententiam vix et aegre dixit, verbis hujusmodi: Diu sacrilega mente vixisti, et plurimos tibi nefariae conspirationis homines aggregasti, et inimicum te constituisti diis Romanis [Col. 1508A] et religionibus sacris, nec te pii et sanctissimi principes nostri Valerianus et Gallienus Augusti, et Valerianus nobilissimus Caesar, secta felicissimorum temporum suorum, obdurati furoris, ad caeremonias percolendas, bonamque mentem habendam tanto tempore potuerunt revocare. Et ideo quod nequissimi criminis auctor et signifer deprehensus es, quo tu scelere docuisti, ipso documento peribis; ut quoniam tuo adnisu duravit sacrilega contumacia, tuo sanguine sanciatur disciplina. Et decretum ex tabella recitavit. Thascium Cyprianum gladio animadverti placet.




Volume back matter





[Col. 1509]
INDEX GENERALIS. IN OPERA TERTULLIANI. [1Kb]



MONITUM.

[Col. 1509] Multos multum forsan pertaesum est haud suo loco, ut par erat, invenisse, at secundi nempe tomi calcem, hunc generalem in opera Septimii indicem. At, cum nec temporis, nec loci spatia forent, tam igitur ne in immensum libri moles cresceret, quam ut accurate index iste texeretur provisum est. Cum enim, absoluto opere nostro Tertullianeo, ad rerum indicem accingeremur, collatis hinc inde ac in medium adductis Pamelii, Rigaltii, Priorii, Semleri syllabis, mirum in modum nos angustiae corripuere, cum eumdem fere indicem, Pameliano vix excepto, iisdem mendis scatentem, iisdem defectibus hiantem, eadem incuria laborantem de manu ad manum oscitanter transiisse deprehendimus. Immo, ut plerumque fit, pravum exemplum ad pejora traxit. Inde si quid bonae indolis in indice Pameliano, nec velim inficier, id pro more suo Rigaltius, quantum potuit, amovit; quantum licuit, sive omittendo clanculum, sive secus adducendo textum, suam male olentem absconditi calvinistae pruriginem respersit. Tum Priorius, caeteroquin bonae frugis homo, istud Rigaltianum opus in suam eximiam editionem temere intrudit. At longe deterior Semlerus magnificus, ut aiunt socii ejus assentatores: ut enim ad incomptum editionis principis textum, posthabitis trium saeculorum accuratis recensionibus, rediit, ita et Heraldi indicem, rudem licet indigestumque remandisse visus est. Haec porro, inter multa, aliter aut rectius, ni fallor, instructa, annotare licet.---1o Ordinem litterarum alphabeticum in hujusmodi opella tam necessarium multoties impressi interturbavere.---2o Ordinem rerum grammaticalem, ut ita dicam, ita caeco animo neglexere ut passim absonas reperire sit, v. g.: »Germani limites transgredi sinuntur,« dum legendum: »non sinuntur;« »Marcion docet eum Christum non venisse qui numquam fuerit annuntiatus,« dum e contra legendum: »Christum venisse;« »Deus Pater invisibilis fit in Filio ex operibus, [Col. 1510] immo Lege visibilis.« Alias sensum sus deque verterunt non tantum mutando affirmationes vel negationes, sed rem omnino novam intrudendo: Tertullianus ait: »Etiam vanas saeculi disciplinas ad laudem et gloriam promovet (patientia).« Semler in indice rectius: »Disciplinae vanae saeculi ad laudem et gloriam Dei promovent, etc.« 3o Eo oscitantiae venerunt editores hi Germani, ut si quid in praecedentibus indicibus irrepsit mendosum in pagina excitanda, idem plenis manibus, licet alio omnino paginarum ordine utentes accipiunt: ne igitur ordinem quidem numericum servavere; 4o nec a fortiori ordinem logicum; vel enim singulae voces, singulaeve affinitates gregatim proferuntur, vel res a toto coelo discrepantes consociantur. Hanc philosophicam rerum connexionem in primis retexere studuimus. 5o Ordinem temporum omnibus obvium, in retrita persaepe dexpexere. Hinc Larissaeus heros fit Hercules: Johannes Baptista cum Evangelista promiscue habetur. 6o Nil vero protervius pessumdatur, nil accuratius recenseri merebatur quam ordo rerum dogmaticus cathelicaeque disciplinae series. Hinc absit ut ad haec verba »Claves Petro datae sunt,« addatur haec nimium Romana: »Datae per eum Ecclesiae;« hinc de Confirmationis sacramento nec vola nec vestigium; hinc innumerae nonnullius momenti sententiae, quas sedulo excitandas esse religioni summae duximus. Cuncta vero Tertullianeae doctrinae puncta sive vera sive erronea, sedulo indigitantur, accedunt: praeterea ad cumulum sententiae, proverbiales, et ingens rerum copia quae in eximia D. Nic. Le Nonrry inveniuntur. Hanc ergo nostri indicis novam recensionem eo caeteris praestare liquet, quod praedictis naevis nil parcendo occurritur, quod multo locupletior sit ordo noster, quod prae omnibus res novas et innumeras Dogmatica catholica requisitas collegimus.

[Col. 1509] Prior nota arithmetica, charactere Romano descripta, indicat tomum; posterior, charactere Arabico, columnam; littera, columnae partem quae eidem litterae subjacet.



A
    A et , Jesus Christus, II, 70 A. Duas Graeciae litteras, summam et ultimam, sibi induit Dominus, II, 935 B, C:
    AARON, principalis sacerdos, II, 937 B.
    Aaron et filii ejus cum adirent ad sanctum, prohibiti sunt portare vinum, II, 517 B.
    ABELIS sacrificia Deus accepit, II, 601 A. Quare, ibid. Populum christianum demonstrabat, II, 607 A.
    ABEONA dea, I, 600 C.
    ABJICI a Deo nihil aliud, nisi amittere salutem, II, 279 B.
    ABORIGINES nunc in suis sedibus permanent, II, 700 A.
    ABRAHAM, pater fidei et divinae familiaritatis vir, II, 820 A. Ante Deo placuit quam circumcideretur, II, 602 A. Cur circumcisus, ibid. Nullius aquae nisi fidei sacramento Deo placuit, l, 1215 A. Abraham, amicus Dei, unde justus deputatus, si non de aequitate et justitia legis naturalis, II, 600 B.
    Abraham digamus, II, 936 C, D. Sororem mentitus Saram, salutem contumelia redemit, I, 1319 A.
    Abraham Angelorum in humana effigie pedes lavit, II, 757 B. Abrahae Dominus apparuit inter ipsos Angelos, II, 764 B.
    Abraham jussus filium immolare, non tentandae fidei gratia, sed probandae, l, 1164 A. Merito benedictus, quia fidelis; merito fidelis, quia et patiens, I, 1259 B. Ejus fides patientia illuminata, ibid. In Abraham typica fidei contestatio, ibid.
    [Col. 1510] Abraham nomen mutuatus a Deo, syllabum adjiciendo, II, 387 C.
    Abrahae semen benedictum in omnes gentes, II, 597 B. Semen Abrahae, Christus, I, 1259 C,
    Abrahae sinus, quid, II, 444 sqq.
    Abraham quidam priorem constituunt quam mundum, II, 257 C.
    ABRAXAN Basilides dixit esse summum deum, II, 62.
    ABSOLUTIO mortis si est, quomodo absolveret a morte qui non devixit ad mortem, II, 280 A.
    ABSTINENTIAE testimonium vacat, cum licentia eripitur, II, 282 A. In nullo magis procuratur Dei clementia, quam abstinentia populi, II, 962 A. Cur tam severam abstinentiam Judaeis imposuerit Deus, II, 306 B. Abstinentia a vino et animalibus esculentis a primis Christianis culta, I, 1327 A.
    Abstinentia in facultate dignoscitur, II, 282 A.
    ABUNDANTIA semper in semetipsam contumeliosa, I, 1311 B.
    ACADEMICI a loco conventiculorum suorum sic appellati, I, 282 A. Quinque sensuum fidem durius damnant, II, 674 A.
    ACCI Patina, II, 562 B.
    ACCIDENS et accidentia in quo differant, II, 498 B.
    ACCLAMATIONES publicae pro longiori imperatorum vita, I, 455 A, B.
    ACHAB rex sanguinem Naboth deprecatione delevit, II, 990 B. Veniam meruit poenitentiae nomine, II, 378 A.
    ACHAMOT, aeon Valentini, II, 68 B, 564 A, B, 568 A, 571 sqq.
    [Col. 1511] ACHILLES, ferarum medullis educatus, unde nomen sumpsit, II, 1041 A. In virginem habitu mutatus, ibid. Cleonymus Pyctes ab eo curatus in somnis, II, 729 A.
    ACHIVORUM arma, I, 425 A. Achivorum et Trajanorum deorum bella, I, 351 A.
    ACTA APOSTOLORUM qui non recipiunt, nec Spiritus sancti esse possunt, II, 34 C, 35 A.
    ACTA Pontii Pilati, I, 290 sqq.
    Actus judicum custodiarum, I, 496 B.
    ADAM liber et sui arbitrii et suae potestatis a Deo institutus, II, 290 B. Non ex semine viri factus, II, 723 B. Innocens erat et Deo de proxime amicus, et paradisi colonus, I, 1257 B. Incircumcisus in paradiso habitavit, II, 601 A.
    Adam ante nomina animalibus enuntiavit, quam de arbore decerpsit; ante etiam prophetavit, quam voravit, II, 883 B.
    Adam ecstasin spiritalem expertus, in qua magnum illud sacramentum in Christum et Ecclesiam prophetizavit, II, 665 A, 958 A. Adam, fons ille generis humani, ante ebibit soporem quam sitiit quietem; ante dormivit, quam laboravit, quam edit, immo quam et probatus est, II, 723 B. Adae somnus mors erat Christi dormituri in mortem, II, 723 B.
    Adam nudus certe et investis figulo suo constitit, post demum sapientiam haud dum licitum praereptam, potitur, II, 1038 A. Deus Adae ostendit exitum transgressionis, ne ignorantia periculi negligentiam juvaret obsequii, II, 293 B, C. Adae et Evae lex data, in qua omnia praecepta condita erant, II, 599 B.
    Adam, unus Evae maritus, et Eva una uxor illius, una mulier, una costa, I, 1277 A. Adam ante nuptiarum comgressum vir cognominatus est, II, 900 B. Adam et Eva, quamdiu intellectu carebant, nudi agebant, II, 904 A.
    Adae delictum, II, 286 B, C. Quid ei acciderit post lapsum, II, 297 B, C. Illi fuit adempta paradisi gratia et Dei familiaritas, II, 286 B. De ficulneis foliis pruriginem retinuit, II, 990 D, 1038 A. Quod evenit, Adae, non Deo, debet exprobrari, II, 290 B, C. Per impatientiam alterius periit, I, 1257 B. Adam et Eva de immortalitate exciderunt, faciendo contra Domini praeceptum, II, 599 C. Deus ipsam transgressionem disponendo praesciit, et praesciendo disposuit, II, 290 A.
    Adam cur Deus interroget post peccatum, II, 314 C. Adam confessus seductionem, et non occultata seductrice, insignis admodum fuit haereticus, II, 286 C. Propter statum legis deditus morti est, sed spes ei salva est, II, 315 A. In mortem damnatur ob unius arbusculae delibationem; et ex inde prosiliunt delicta cum poenis, et pereunt jam omnes qui paradisi nullum cespitem norunt, II, 272 A. In ergastulum terrae laborandae relegatus, in ipso opere prono et devexo ad terram, usurpatum ex illa spiritum mundi universo generi suo tradidit, II, 286 B. Adam et Evam Deus non maledixit, II, 315 A.
    Adae et Evae restitutio carnis repromissa, II, 833 B.
    Adae poenitentia, I, 1248 B. Ipse stirpis humanae et offensae in Deum princeps Adam, exomologesi restitutus in paradisum, I, 1248 B. Quod negabat Tatianus, II, 72 A.
    Adam novissimus Christus, II, 723 B, 782 A, 874 A. Ex qua substantia pariant inter se Christus et Adam, II, 874 B.
    ADMETI regis greges Apollo pavit, I, 352 A.
    ADORATIO. Vid. CHRISTIANI, ORATIO.
    ADRIANUS. Vid. HADRIANUS.
    ADRYMETICUS Mavilus martyr, I, 702 B.
    ADSOLARE fastigium majestatis, I, 363 A, 577 A.
    ADULTER, quis apud Deum, I, 1232 C.
    ADULTERIUM est nubere manente matrimonio, II, 443 C. Adulterium est matrimonium illicitum, II, 950 C. Nemo sine libidinis impatientia subit adulterium, I, 1258 B.
    Adulterium non in solis consistit, osculis amplexibus et carnis congressione, sed etiam si oculum quis impegerit libidinose, et animam commoverit impudice, I, 664 B.
    ADVERSA contingunt bonis in admonitionem, malis in castigationem, I, 489 A. Temporali afflictione, non solum frustrantur supplicia aeterna poenitentes, sed etiam expungunt, I, 1244 A. Vid. CALAMITAS, MALUM.
    AEDIFICANT quidam quasi numquam morituri, 1, 473 A.
    AEGYPTIORUM regnum Romano antiquius, I, 432 A. Bestias adorabant, II, 596 D, sq. Oves et bestias consecrabant, I, 418 A. Eos capite damnabant qui unam occidissent, ibid. Aegyptiorum dii ibis et crocodilus, II, 302 A. Aegyptii tauri antistites, II, 928 C, 953 A. Joseph patriarcham Serapidis nomine deum habuerunt, II, 596, D sq. Aegyptiorum hierophantae, II, 260 C. Ex Aegypto omnis superstitio provenit, I, 640 A.
    Aegyptus incolam habuit Chaldaeum genus, II, 1035 B. Aegyptus foedissima decemplici castigatione percussa, II, 301 C. Juste auro et argento spoliati Aegyptii ab Judaeis, [Col. 1512] II, 308, sq., 418 C, sq.
    Aegyptus nonnumquam totus orbis intelligitur, superstitionis et maledictionis elogio, II, 620 B. Aegyptus et Aethiopia omnis gens vocatur, a specie ad genus, I, 635 A.
    AEGROTI fratres visitandi, I, 1294 A, 1303 A, 1329 A.
    AEMILIUS PROBUS voverat se deo Alburno templum consecraturum, sed a senatu prohibitus fuit, I, 290 A.
    AEMULATIO schismatum mater est, I, 1218 A. Ubi studium, ibi et aemulatio, per quam studium sapit, I, 647 B. Aemulationi concurrunt ira, discordia, odium, dedignatio, indignatio, bilis, nolentia et offensa, II, 277 A. Proprium patientiae, non aemulari, I, 1268 B. Nihil sine aemulatione decurret, quod sine adversario non erit, II, 277 A. Aemula quaeque concurrunt, II, 143 A.
    Aemulatio divinae rei et humanae, quid, I, 536 A. Aemulus Dei, praeter diabolum et angelos ejus, alius non erit, I, 1312 B.
    AENEAS quam immerito pius et deus dictus sit, I, 599 A. Patriam prodidit aut deseruit, I, 598 B. Ignavus, post Laurentinum praelium non comparuit, I, 599 A.
    AENESIDEMUS animae unitatem tuetur, II, 669 A. Ejus opinio de substantia animae, II, 660 B.
    AEONES Valentinorum, II, 47 A, 68 A, etc; Ophitarum, II, 64.
    AEQUANIMITAS Christianorum, I, 511 sq. Aequanimitatis mira fides, I, 1254 A. Aequanimitatis caninae stupor affectatio humana, I, 1251 B.
    AERARIUM sanctius, I, 446 A.
    AERI et ferro totius vitae necessitates sunt innixae, I, 1310 A.
    AESCHINES haereticus, et qui sunt Aeschinem, II, 72 A.
    AESCULANORUM dea Anscharia, I, 621 A.
    AESCULAPIUS, Apollinis et Coronidis seu Phoronidis, vel Arsinoes filius, incerto patre natus, I, 352 A. Medicinarum demonstrator, I, 413 A; II, 88 B. Primus medelas exploravit, II, 87 B. Ob medicinam et avaritiam a Jove ictu fulminis percussus, I, 352 A.
    Aesculapium et matrem ejus adorabant Athenienses, I, 605 D. Sacerdotes ejus induebantur pallio, II, 1031 A; et crepidis cretatis, ibid. Stantes ministrabant, I, 612 B. Illi offerri jussit Socrates gallinaceum, II, 648 A. Si a Christianis interrogetur Aesculapius, daemonem se esse fatebitur, I, 413 B.
    Aesculapius alia die morituris, Socordio, Denatio et Asclepiodoto, vitae subministrotur, I, 413 A.
    AESOPI graculus, II, 562 B.
    AESOPUS histrio ex avibus pretiosis convivium instituit, II, 1049 A.
    AESTAS, familiare periculi tempus, II, 122 A. Animas dissolvit, II, 732 B. Aestiva hiberna ab imbribus suspendunt, I, 487 A.
    AETATES per corpora operantur, II, 746 B. Quinque hominis aetates: infantia, pueritia, adolescentia, juventus, senecta, II, 746 C. Officia cuique aetati congrua, ibid. Tanta est aetati fides, ut nec habitu obstrui possit, II, 906 B. Aetatis auctoritas, II, 905 B.
    Aetatis procacitas verecundiam debentis vindicanda, II, 203 A. Majori aetati Deus exigit honorem, et magis a minore, II, 417 A.
    AETERNITATIS definitio, II, 201 A. Ejus census, quis, ibid. Aeternitatis status non alius quam semper fuisse et futurum esse, ex praerogativa nullius initii et nullius finis, ibid. Non potest diminutionem et subjectionem capere, II, 203 B, 207 A, 689 A. Aeternitas non habet tempus; omne enim tempus ipsa est, II, 255 A, B. Caret aetate, ibid. Apud Deum, uniformem statum temporum dirigit aeternitas ipsa, II, 326 B. Deus de momentaneis aeterna medicatur, II, 132 B.
    Aeternum nihil, nisi post resurrectionem, II, 880 A.
    Aeternitatis candidatus Enoch, II, 601 B.
    AETHALIDES et Hermotimus fabam in pabulis communibus irruerat, II, 702 A.
    AFFERENDA dea, I, 601 A.
    AFFLATUS minor est spiritus, et si de spiritu accidit, ut aurula ejus, non tamen spiritus, II, 294 C. Afflatum nominat graeca scriptura animam, non spiritum, ibid.
    Afflatus Dei nihil aliud quam vapor spiritus, II, 696 A. Anima afflatus Dei, II, 652 A, 696 A, 804 A.
    AFRICAM occuparunt Phoenices, II, 700 A, 1035 B. Major pars Africae mari Atlantico erepta, I, 481 A, 577.
    AFRORUM dea Coelestis, I, 419 A.
    AGAPE, seu dilectio, coena Christianorum, I, 474 A, 623 A. Quomodo in hoc convivio se agebant, I, 477 A.
    Agape sacra Eucharistia vocata, I, 1210 A.
    AGONOTHETES noster Deus vivus est, I, 624 A, B.
    AJAX Ulyssem in armento vidit, II, 675 C.
    ALBANA dea, I, 600 C.
    ALBARIUS lector, I, 670 A.
    [Col. 1513] ALBINI et Albinianae factionis fautores, I, 457 sq. Illius soli gentiles rei erant, I, 699 B.
    ALBINI sententia de animabus, II, 697 A, B.
    ALBURNUS deus, I, 290 A. A Metello inventus, II, 266 C.
    ALEA Curii, II, 1049 A.
    ALCINOI pometum, II, 1036 A.
    ALEXANDER haereticus Valentinianus, II, 780 B, sq.
    ALEXANDRI Magni sublimitas, I, 337 A. Sola gloria minor, II, 1045 A. Numquam Asiam universam et caeteras regiones, postquam devicerat, tenuit, II, 611 B. Qui gentem Medicum vicerat, victus est Medica veste, II, 1045 A. Nonacris Arcadiae aqua illum interemit, II, 714 B. Duodecim annis regnavit, II, 614 A.
    ALLEGORIAM probavit Deus, II, 487 C. Allegorica forma non est in omnibus propheticis eloquiis, II, 822 B. Vid. PROPHETAE.
    ALLELUIA in orationibus subjungere solebant diligentiores, I, 1194 A. Item in Psalmis, ibid.
    ALLOPHYLORUM nuptias ubique prohibet Deus, II, 487 A. Allophyli a Machabaeis expugnati, II, 606 C.
    ALPHABETUM Graecorum novae haeresi praebens occasionem, II, 70 A.
    ALPIUM aeris rigor, II, 692 B.
    ALTARIA bustuaria, II, 1041 B.
    ALTINAE oves, II, 1039 A.
    ALVEI, qui, I, 322 A.
    AMARA quibus omnia sint, II, 675 C.
    AMAZONES, I, 308 A. Regnum illarum Romano antiquius, I, 432 A.
    AMBITIO, quid, I, 1314 A. Ambitionis vires, quae, I, 1314 B. Ambitionis repudiatio nulla in egestate, II, 282 A.
    Ambitiosi quibus incommodis et contumeliis se subdant ad honores capessendos, I, 1246 B, sq.
    AMENTIA, vis spiritalis, quia constat prophetia, II, 684 B.
    AMICOS diligere omnium est, inimicos autem solorum Christianorum, I, 698 D.
    AMMON, ovium dives, II, 1038 B.
    AMPHIARAI apud Orogum oraculum, II, 730 A.
    AMPHILOCHI apud Mallum oraculum, II, 730 A.
    AMPHITHEATRI in aditu plura eduliorum genera emebantur, I, 493 A.
    ANACHARSIS, philosophus, cum regno Scythiae philosophiam non mutavit, II, 1045 B. Musicam ignorantes deridebat, I, 265 A.
    ANAPHIS insula, I, 480 A.
    ANATOMIA veteribus nota, II, 662 A, 692 A.
    ANAXAGORAS, cum Xenophane, defetiscentiam somnum vocat, II, 721 B. Ejus turbata sententia de anima, II, 666 A. Depositum hostibus denegavit, I, 512 A.
    ANAXARCHI dictum cum ptisanae pilo tundebatur, I, 532 A.
    ANAXIMANDER plures mundos putat, II, 1032 B. Universa coelestia et aerem deum dixit, II, 260.
    ANAXIMENIS opinio de animae substantia, II, 660 B.
    ANCHARIA Aesculanorum dea, I, 421 A.
    ANDREAS medicus, II, 670 A.
    ANGELI sunt substantiae spiritales, I, 405 A. Sunt tamen corpus, sed sui generis, II, 765 A. Consistantne spiritu materiali, II, 294 B. Angelos officia divina nos credimus, II, 713 A. Deus Angelos secunda animalium figurae formatione fecit in paradiso suo, II, 297 A. Libero sunt arbitrio dotati, I, 1306. Angeli de coelo omnes prospiciunt, et singulos denotant, II, 658 A. Quid ubique geritur, tam facile sciunt quam enuntiant, I, 407 A. Momento ubique sunt, ibid.
    Angelos appellat Spiritus sanctus illos quos ministros suae virtutis Deus praefecit, II, 623 A.
    Angelus magni consilii Christus, quomodo, II, 778 A, B.
    Angelus orationi adstans, I, 1174 A.
    Angelus Baptismi, I, 1206 A. Angelus aquis intervenit, I, 1205, sq.
    Angelum quemdam inclytum mundum instituisse docebant Apelleiani, II, 769 A.
    Angeli tamquam homines aliquando fuerunt, II, 885 A. Pro Angelorum exsultatione orabant Christiani, I, 1159, sq. Angeli conversi in corpulentiam humanam, II, 757 C. Angelorum corporandorum quae causa, II, 764 A. Angelicae potestatis proprium, ex nulla materia corpus sibi sumere, II, 765. Angelorum caro non putativa fuit, sed verae et solidae humanae substantiae, II, 333 A B. Carnem non propriam gestabant, utpote natura substantiae spiritales, II, 764 C.
    Angelorum pedes lavit Abraham, II, 757 B. Quali substantia apparuerint, II, 333 A.
    Angelorum nomen poetis ac philosophis agnitum, I, 405 A. Illorum existentiam Plato non negavit, ibid.
    Angeli apostatae, I, 405 A. Illorum princeps Satanas, ibid. Angeli desertores Dei, amatores foeminarum, proditores astrologiae, II, 671 B. Legimus illos a Deo et coelo excidisse, ob concupiscentiam foeminarum, II, 899 A. In filias hominum scandalizati sunt, II, 319 A. Corruptiores perditorum [Col. 1514] angelorum, daemonia, I, 405 A. Angeli liberae potestatis abusu lapsi in peccata, I, 1306.
    Angeli, post libidinum vaporata momenta, coelum suspirabant, I, 1306 A. Angelis perditis nulla est repromissa restitutio, II, 777 C. De angelorum salute nullum mandatum Christus accepit a Patre, ibid.
    Angelus malitiae Satanas, I, 613 A.
    Angelus perditionis malus, an impatiens, I, 1257 A. Angelus seduxit hominem, II, 294 B.
    Angelus seductionis in virgine Philumene, II, 18 B. Cuidam sorori montanistae nudas cervices angelus in somnis verberavit, II, 912 B.
    Angeli desertores metallorum opera denudarunt, herbarum ingenia traduxerunt, et incantationum vires provulgarunt, et omnem curiositatem usque ad stellarum interpretationem designarunt, I, 459 A, 1306 A. Mulierum pulchritudinem, causam sui lapsus, quomodo remuneraverint pravi angeli, I, 1306 C.
    Angelis malis renuntiant Christiani in susceptione Baptismi, I, 1306, sq. Angelos judicabunt, ibid. Vid. DAEMONES, DIABOLUS.
    ANIMAE definitio, II, 686 A. Substantia est simplex, ibid. Incorporalis, II, 652 A, 654 A, B. Spiritus est, sicut ipsa dies lux, II, 664 A. Rationalis est, II, 295 B. Anima libera est et sui arbitrii, II, 295 B, 686 A. Rationalis, capax scientiae et intellectus, II, 295 B. Semper ei inest intellectus, II, 680 B. Anima si minoratur, perit, II, 722 A. Utrum anima et spiritus unum sint, II, 664 A.
    Anima umbra Dei, spiritus sui aura, oris sui opera, II, 805 A. A Deo descendit, I, 377 A. Ex afflatu Dei anima, II, 652 A, 686 A, 696 A, 804 A. Imago Dei est, II, 295. Nam eosdem motus et sensus habet animus quos et Deus, licet non tales quales Deus, II, 304 A. Animae substantia, quam ab ipso Deo traxit, ad formam Dei respondet, II, 290 B. Anima divina et aeterna, juxta plures philosophos, I, 610 A. Anima nata et facta, ex initii constitutione, II, 652 B.
    Anima dicitur suae substantiae nomine, II, 654 A. Animae graecum nomen, , frigidum, II, 692 B, 696 A. Anima proprium habet suum vocabulum, non egens communi corporis vocabulo, II, 510 B. Animae debetur summa omnis, cujus nomine totius hominis mentio titulata est, II, 667 B. Totum quod sumus anima est, II, 775 A. Anima nec vocabulo cadit, quia nec habitu ruit, II, 819 B.
    Animae omnis unum genus, II, 720 B, 690 B, C. Anima omnes pares sumus, non disciplina, I, 682 B. De animae similitudine in parentibus, II, 653 B, 693 A. Animae et carnis ex Adam tradux in foemina, II, 713 A, 804 A. Utrum animae duae in unum conveniant, II, 693 A.
    Anima praescia plerumque, II, 295 B. Animae divinationem multa documenta probaverunt, II, 689 C.
    Anima invisibilis est, II, 658 B. Quare, ibid. Animae corpus soli spiritui visibilis, II, 658 B.
    Animae immortalitas penes plures natura nota est, II, 798 B, C. Anima omnis immortalis, pronuntiatum Platonis, II, 795 C. Mortalis vero in Epicurei sententia, I, 610 A. Anima obumbrari potest, extingui non potest, II, 720 B. Pluribus asseritur animae immortalitas, II, 613 B, 668 A, B.
    Animae a primordio conscientia Dei dos est, II, 257 C. Animae conscientia an a Deo sit formata, vel litteris Dei, non multum refert, I, 617 B.
    Animae qualitas interpretanda, II, 294 C. Animas duplici proprietate discernunt Valentiniani, II, 583 B. Anima semper mobilis et exercita, II, 722 A. Negotiosa semper et exercita ex perpetuitate motationis, quod Divinitatis est ratio, II, 725 B. Anima movet corpus, et conatus ejus extrinsecus apparent, II, 654 B. An in anima sit summus gradus vitalis et sapientialis, quod appellant, II, 670 A. Qualitates ejus solis intellectualibus sensibus comprehenduntur, II, 654 B, C.
    Animae sensus, II, 654 C. Animae sensus delictorum etiam sine effectibus imputari solent, II, 719 B. Animae effigiem dat Tertullianus, negante Platone, II, 659 A. Animae sensualis natura. II, 775 A.
    Animam bifariam Plato partitur, per rationalem et irrationalem, II, 668 B, 672 A. Zeno in tres partes eam dividit, vel etiam in sex, II, 668 B. In septem a Serano dividitur, in octo a Chrysippo, in novem ab Apollophane, in decem apud quosdam Stoicorum, et in duas amplius apud Posidonium, ibid.
    Anima somniorum memor, quomodo, II, 726 A. Somnum non capit cum corpore, II, 722 A, 725 A, 819 B.
    Anima humana naturaliter christiana, I, 377 A. Quo sensu, I, 378 B, 610 B.
    Anima prior quam littera, II, 616 B. Ante, quam prophetia, II, 257 C. An ante corpus condita, II, 712 B, 858 B.
    Anima in ipso seritur homine, et unum est a primordio semen, sicut et carnis in totum generis examen, II, 712 A. Anima hominis velut surculus quidam ex matrice Adam in [Col. 1515] propaginem deducta, II, 682 A. Anima in utero seminata pariter cum carne, II, 695 A. Pariter cum ipsa sortitur et sexum, II, 712 A. De animae conceptu, adversus eos qui post partum corporis eam inducunt, II, 858; ut volebat Plato, II, 691 A, et Hicesius, ex aeris scilicet frigidi pulsu, II, 692 B. Anima semine uniformis, foetu multiformis, II, 683 A.
    Animae effigies, II, 659 A. Ejus forma per omnia humana, II, 660 A. Anima a primordio in Adam concreta et configurata corpori, ut totius substantiae, ita et conditionis istius semen efficit, II, 661 B.
    Animae sedes, ubi, II, 651 B, 671, sqq., 814 A. Aetas animae, II, 746, sqq. Omnia naturalia animae, ut substantiva ejus, ipsi insunt et cum ipsa proficiunt, II, 682 A. Animae crementa non substantiva, sed provectiva, II, 715 A. Cum omni paratura sua pullulat anima tam intellectu quam et sensu, II, 682 A, 715 C. Anima, quacumque aetate decesserit, in illa stat usque ad supremum diem, II, 747 A.
    Animam inseruit Deus et immiscuit carni, tanta quidem concretione, ut incertum haberi possit utrumne caro animam, an carnem anima circumferat, II, 805 A. Animae mutae et irrationales medicinas sibi divinitus attributas in tempore agnoscunt, I, 1248 A. Animam ut incorporalem incorporalibus sapientiae scilicet studiis ali aiunt philosophi, II, 656 A. Corporalibus etiam pascitur, II, 655 A. Et artibus, II, 956 A.
    Animae domus caro, et inquilina carnis anima, II, 717 A. Animae totum vivere, carnis est, II, 805 B. Omne animae cogitatorium, caro est, II, 814 A. Numquam anima sine carne est, quamdiu in carne est, II, 814 A. Nihil non cum illa agit sine qua non est, ibid. In carne et cum carne et per carnem agitur ab anima quod agitur in corde, II, 813 C. Anima quae agit impellit in omnia, carnis obsequium est, II, 814 A. Quidam sunt actus animae sine corporis commercio, II, 750 B, sq. Ad perficiendum autem operam carnis exspectat, II, 817 A. Vid. CORPUS.
    Anima propriam habet corpulentiam, II, 182 B, C, 817 A. Animae corporalitas ex Evangelio relucet, II, 656 B. Corpus habet, membra habet, II, 817 A. An ideo carnalis, II, 773 B, C. Animae corpus suae est qualitatis, sicut spiritus, II, 510 B. Anima corpus, ex corporalium passionum communione, II, 653 C. Anima non potest dici corpus animale aut inanimale, II, 654 A. Nihil est anima, si non sit corpus, II, 657 A. Corpus si non haberet, non caperet imago animae corporis imaginem, II, 657 A. Animae adsunt habitus, terminus, longitudo, latitudo et sublimitas, II, 659 A. Anima corporalis est, habens proprium genus substantiae soliditatis, II, 816 C. Prae ipsa tenuitatis subtilitate, de fide corporalitatis animae periclitatur, II, 661 A. Animae thesaurus an aeris sit rigor, II, 692 B. Animae color aerius et lucidus, II, 660. A. Animam corpus animale quidam argumentatur, cur, II, 872 c. animae anima sensus est, ii, 775 A.
    Anima humana nullo modo transferri potest in bestias, II, 703 A.
    Anima carni, ut magis Deo proxima, dominetur, II, 805 B. Animam Deus semper alloquitur, compellit, advocat, II, 668 A. Animae naturalis timor in Deum, unde, I, 612 A.
    Anima nulla sine crimine, quia nulla sine boni semine, II, 720 B. Malum animae ex originis vitio et ex obventu spiritus nequam, II, 720 A. Anima an in homine deliquerit, et an possit ad originalem summam referri corruptio portionis, II, 294 C. Anima deliquit per liberum arbitrium, II, 296 A. Potuit, non debuit, delinquere, ibid. An nostrae solius animae causa venerit Christus, II, 667 B. Anima omnis eo usque in Adam censetur, donec in Christo recenseatur, tamdiu immunda, quamdiu recenseatur, II, 719 A.
    Animam et corpus ipsum in saeculo isto expositum omnibus ad injuriam gerimus, I, 1262 A. Animae conflictationes, jejunia et aridae escae, II, 806 A. Anima, non lavatione, sed purgatione sancitur, II, 865 A.
    Anima est passibilis, II, 666 B. Nihil pati potest sine stabili materia, id est carne, I, 253 A. Etiam in hac vita, illaeso corpore, anima sola torquetur, II, 750 A. Item, corpore afflicto, furtivum sibi anima gaudium exquirit, ibid. Apud inferos novit dolere, torqueri et gaudere sine carne, II, 656 B, 751 A. Hoc probat Lazari exemplum, II, 817 A.
    Anima ruinam corpori infert cum efflata est, II, 819 B. De animae statu post hanc vitam, II, 738 B, 743 A. De animae receptu variae philosophorum opiniones, II, 739 A, B. Omnis anima apud inferos sequestratur in diem Domini, II, 745 A, B. Solae animae martyrum, statim post mortem, in paradiso apud Deum statim immorantur, II, 856 A. In sinum Abrahae recipiuntur animae justorum usque ad resurrectionem, II, 444, sq. Animae scelestae, an in inferis exsulent, II, 747 A, B. An in inferis aliquid patiantur animae, II, 749 C. Anima prior degustat judicium [Col. 1516] quae prior induxit admissum, II, 814 C, 818 A. Anima, non exspectata carne, sicut punitur, sic recreatur, II, 751 A, B. Animae defunctorum exspectant diem judicii, proque meritis, aut cruciatui destinari, aut refrigerio, utroque sempiterno, I, 613 B. Animas defunctorum sanguine humano propitiari olim creditum est, I, 644 C. De animabus infantium qui sub uberum fontibus moriuntur, II, 746 B.
    Animae quaedam an post mortem corporibus adhaereant, II, 736 sq.
    Animas in corpore reverti docet Plato, II, 697 A.
    ANIMALIA terrigena et aquigena, II, 299 B. Animalia non omnia vivunt et spirant, II, 662 A. Minutiora animalia maximus Artifex ingeniis aut viribus ampliavit, II, 261 B. Naturalium scientia numquam in animalibus deficit, II, 688 B. Creatoris magnitudo in animalibus, II, 261 A. Vid. BESTIAE.
    Animale nihil sine sensu; nihil sensuale sine anima, II, 775 A.
    ANIMUS, sive mens, apud Judaeos, non aliud est quam suggestus animae ingenitus et insitus, etc., II, 666 A. Animus ita animae concretus, non ut substantia alius, sed ut substantiae officium, II, 667 A. Animae est instrumentum, non patrocinium, II, 668 A. Animus est sensualis, non tantum intellectualis, II, 679 A. Animus audit, animus cernit, II, 677 B. Animus rector facile communicat spiritui invecta cum habitaculo suo, I, 1269 B. Animus totum hominem circumfert, et quo velit transfert, I, 623 B. Animi omne bonum aut nascitur, aut eruditur, aut cogitur, II, 980 B. Animum quae acuant vel obtundant, II, 683 B, C.
    ANNA, mater Samuelis, spiritu gloriam Deo reddidit, II, 389 A.
    ANNULUS pronubus, I, 302 A. Aureus erat, ibid. Maritalis annulus, I, 685 A. Annuli ex ferro fiebant, I, 1310 A. Annuli aestivales leviores, hyemales graviores, I, 304 C.
    Annuli Romanorum, post Cannensem cladem, modio metiebantur, I, 485 A.
    ANNI, menses, dies solibus, et lunis, et sideribus Creatoris signantur, II, 483 A.
    ANTELII daemones, ostiorum praesides, I, 684 A; II, 97 B.
    ANTENNAE navis quasi brachia crucis, II, 346 A, 626 C.
    ANTHROPOPHAGI qui, I, 321 A, 323 A.
    ANTIPODES, I, 370 A.
    ANTICHRISTUS delinquentiae homo, filius perditionis, II, 829 A. Jam instare putabatur, II, 117 A. Post Antichristi eradicationem agitabitur resurrectio, II, 385 A.
    Antichristus Marcion fuit, II, 331, C
    Antichristi omnes qui negant Christum in carne venisse, II, 46 B. Item qui non putant Jesum esse Filium Dei, ibid.
    Antichristi omnes quotquot sunt Christo rebelles, II, 16 B.
    ANTINOUS deus, I, 600 B; II, 266 C. Antinous infelix, II, 97 A.
    ANTIPHON auctor, II, 720 A.
    ANTIPODAE memorati, I, 570 A.
    ANTIQUITAS plerosque auctores etiam deos existimavit, II, 649 A.
    Antiquitatem semper laudantes et nove de die viventes, increpantur, I, 305 A, 572 B, C.
    Antiquitatis illuminator Christus, II, 461 A.
    ANTITHESES Marcionis, II, 361 A, B.
    ANTONINUS Pius nullam in Christianos legem tulit, I, 297 A. Vid. CARACALLA.
    Antonini principatu vivebant Marcion et Apelles, II, 42 A.
    ANTONII vinolentia, II, 1049 A.
    ANUBIS deus, I, 597 A.
    Anubis moechus, comoedia, I, 358 A.
    ANULOCULTRO utebantur medici, II, 692 A.
    ANYTI, accusatoris Socratis, lemniscatae, II, 647 B.
    AORI, II, 747 B.
    APATURIA sacra Liberi patris, I, 474 A.
    APELLES, Marcionis discipulus, II, 42 B. De discipulo emendator, II, 400 C. Et postea ipsius desertor, II, 71 A, 754 C. Nuptiarum interdictor, II, 46 A. Desertor continentiae Marcionensis, in foeminam lapsus est, II, 42 B. Et impegit in virginem Philumenam, II, 18 B, 43 A, 71 C. Quam sicut prophetissam sequebatur, II, 71 C. A Marcione, propter incontinentiam, segregatus est, II, 71 A, 763 A.
    Apellis haeresis, II, 71, 335 B. Cujus signis et praestigiis inductus, novam haeresin induxerit, II, 18 C. Creatorem Angelorum nescio quem affirmat, II, 47 A, B. Deum Legis et Israel igneum facit, II, 47 A, 686 B, 801 A. Ejus error de animabus, II, 686 B. Et de corpore humano, II, 801 A. Ante corpora constituit animas viriles et muliebres, II, 712 B. Carnis resurrectionem infringit, II, 46 A.
    Apelles scripsit Phaneroseis, II, 43 A, 71 C. Et libros [Col. 1517] quos inscripsit Syllogismorum, II, 71 C.
    APER. Vid. ASPER.
    APICIUS, II, 971 B. Cocus insignis, I, 282 A. Cocis nomen dedit, ibid.
    Apiciana condimenta, II, 706.
    Apicii delicati, II, 1049 A.
    APION, I 387 A. Contra illum scripsit Josephus, I, 378 A. Vid. APPION.
    APIS, Aegyptiorum deus, II, 261 B. Ejus aedificia, ibid.
    APOCALYPSIS Joannis ordinem temporum evolvit, II, 830 A. Illam respuit Marcion, II, 366 C.
    APOCRYPHORUM scripta confessione damnata, II, 649 B.
    APOLLO laevis et imberbis, I. 574 B. Admeti regis greges pavit, I, 352 A. Apollinem apud Graecos legimus, I, 684 A; II, 97 B.
    Apollinis oracula ambigua et fallacia, I, 408, sq. Delphis colebatur ob interfectum draconem, II, 85 B. Ejus sacerdotes non nubent, I, 1284 A. Delphos non defendit de manu Pyrrhi, I, 607 B.
    Apollinares ludi, I, 638 A. 1205 A.
    APOSTATAE cum caeteris Christianis non miscebantur, I, 565 B, C. Eorum crimen, ibid.
    APOSTOLATUS columnae, quae, II, 268 B, 364 C.
    APOSTOLICI, qui, II, 363 B. Contraria Apostolis tradiderunt, II, 45 A.
    Apostolicae ecclesiae, II, 33 B.
    APOSTOLUS publice praedicare debet, II, 755 B. Non diversa inter se praedicarunt, II, 37, A. Quaedam palam et universis, quaedam secreto et paucis demandarunt, II, 37 B. Quaedam inter domesticos disserebant seorsim, II, 38 C. Apostolos Domini habemus auctores, qui nec ipsi quicquam e suo arbitrio quod inducerent elegerunt, sed acceptam a Christo disciplinam fideliter nationibus assignaverunt, II, 18 B. Apostolorum traditio quomodo dignoscenda, II, 270 B, 366 C. Non alterius Christum annuntiarunt quam ejus Dei quem Christus praedicavit, II, 322 C. Apostolus solitus consilium subministrare, cum praeceptum Domini non habebat, et quaedam dicere e semetipso; sed et ipse Spiritum Dei habens, II, 81 C. Apud Israelitas vetus Testamentum resignabant Apostoli, et novum consignabant, II, 849 B. Quod ab Apostolis non damnatur, immo defenditur, hoc erit indicium proprietatis, II, 48 B.
    Apostoli ecclesias condiderunt praedicando, tam viva voce, quam per epistolas, II, 33 A. Dum ad quosdam, ad omnes scribit Apostolus, II, 512 B. Apostolorum authenticae litterae publice in ecclesiis recitabantur, II, 49 A.
    Apostolorum cathedrae, II, 49 A.
    Apostoli, seu missi, II, 32 A. Cur duodecim solos Christus elegerit, II, 387 A. Septuaginta super duodecim adlecti sunt, II, 418 C.
    Apostoli mulieres secum ducebant, non uxores, II, 940 A. Ex ipsis solus Petrus nupserat, II, 939 C. Fuerint ne baptizati, I, 1213 A.
    Apostoli, consecuti promissam vim Spiritus sancti ad virtutes et eloquium, primo per Judaeam, dehinc in orbem doctrinae Christi semen sparserunt, II, 32 A, B, 920 A. Apud unamquamque civitatem ecclesias condebant, ibid. In Apostolis quidam dicunt Spiritum fuisse, non Paracletum, II, 72 A, 920 A. Cur a Paulo reprehensi, II, 364 C.
    Apostoli, fontes et amnes orbem nationum irrigaturi, II, 387 B. Ut gemmae, illustraturi sacram Ecclesiae vestem, quam Christus induit, ibid. Lapides Jordanis, solidi fide, fontes Elim, ibid.
    APOTHEOSIS, pompa solemnis, I, 451 B.
    APPION historicus, I, 387 B. Vid. APION.
    AQUAE laudes, I, 1202, sqq. Aquarum quaedam genera miranda, II, 734 C. Aqua, gratior caeteris elementis, I, 1202 A. Deus in sacramentis propriis aquam parere fecit, I, 1203 A.
    Aquarum natura omnis a Deo constituta, I, 1205 A. Primis aquis praeceptum est animas proferre, I, 1202 B. Ex aquis natatiles et volatiles animae, II, 228 B. Ipsius hominis figurandi opus, sociantibus aquis, absolutum est, I, 1202 B. Figurae erant Baptismi, I, 1203 A.
    Aquam religione medicari existimabant ethnici, I, 1205 A. Eorum aquae viduae, I, 1204 B. Eis incubat diabolus in rivis, in fontibus, etc., res Dei aemulans, I, 1205 B. Villas, domos, templa, totasque urbes aspergine circumlatae aquae expiabant passim ethnici, I, 1204 B, sq. In ludis Apollinaribus et Eleusinis aqua se tingebant, in regenerationem et impunitatem suorum perjuriorum, I, 1205 A. Idemque faciebant homicidae, ibid. Aqua cribro gestata, I, 409 A.
    Aqua divini Spiritus sedes, I, 1202 A. Spiritus aquas sanctificans, I, 1204 A. De sancto sanctificata aquarum natura, et ipsa sanctificare concepit, I, 1204 A. Aquae omnes de pristina originis praerogativa sacramentum sanctificationis [Col. 1518] consequuntur invocato Deo, ibid.
    Aquas Christus in suo baptismate sanctificavit, II, 615 B. Prima rudimenta potestatis suae aqua auspicatur in Cana Galilaeae, I, 1210 B. Numquam sine aqua Christus, I, 1210 A. Quomodo, ibid. Nos pisciculi, secundum nostrum Jesum Christum in aqua nascimur, I, 1198 A. Vid. BAPTISMUS.
    Aquam baptismatis, ligno passionis Christi edulcatam, potare, II, 79 A. In aliena regna, alii deo tingi, II, 274 A.
    Aqua manualis post coenam, I, 477 A.
    Aquam sanctorum pedibus offerre, I, 1295 A.
    Aquae supplicium crudelius mortis genus, I, 318 A.
    AQUARIOLI, I, 495 A.
    AQUILARUM oculi solem sustinent, II, 658 B. De pupillarum audacia natorum suorum generositatem judicant, ibid.
    AQUILICIUM Jovi immolatum, I, 487 A.
    ARAE deorum, I, 347 sq. Tituli eorum quibus dedicabantur aris inscripti, ibid. Aris inhalantes, qui, I, 413 A, B. De nidore numen concipiunt, ructando conantur, anhelando praefantur, ibid. Inter ipsas aras gentilium lenocinia tractabantur, I, 363 A. Vid. TEMPLUM.
    ARABIAE thus, II. 90 B. Ex Arabia thura educebantur, I, 493 A Arabicae arboris lacrymae, I, 444 A.
    Arabum dii, qui, I, 418 sq.
    Arabicae mulieres non caput, sed faciem quoque ita totam contegunt, ut, uno oculo liberato, contentae sint dimidia frui luce, quam totam faciem prostituere, II, 912 B.
    ARACHNAE officina, II, 1039 A.
    ARANEAE retia, II, 261 B.
    ARATUS varia monstra inter sidera delineavit, II, 142 A.
    ARBITRII libera potestas, II, 685 A. Naturalis est atque mutabilis, ibid. Oportebat imaginem et similitudinem Dei liberi arbitrii et suae potestatis institui, II, 291 B.
    Arbitrii libertas et potestas, sponte praestita ab homine, efficit bonum ut proprium, II, 291 C, sq. Arbitrii libertas homini in utramque partem concessa est, II, 292 A, B. Etsi sciamus quid velit, quid nolit Deus, tamen nobis est voluntas et arbitrium eligendi alterutrum, II, 916 A. Quod in nostro arbitrio positum est, non debemus in Dei referre voluntatem, ibid.
    ARBORES vivunt, nec tamen sapiunt, juxta Aristotelem, II, 680 C. Quomodo crescant, II, 890 A. Arboribus, adhuc stipitibus et surculis, inest vis animae, II, 681 A.
    Arbores sapientiae et scientiae, II, 681 C.
    Arbores circa deorum templa plantatae, I, 315 A.
    ARCA figura Ecclesiae I, 696 A, 1209 A.
    ARCESILAS deos trifariam divisit, I, 589 B.
    , vocabulum non tantum ordinativum, sed et potestativum capit principatum, II, 215 A.
    ARCHEMORUS misellus, II, 97 A.
    ARCHIAS, dux Corinthiorum, Syracusas munivit, II, 1036 A.
    ARCHIMEDIS organum hydraulicum, II, 669 A.
    ARCHIVA antiquissimarum gentium, I, 387 A.
    Archiva Romana, II, 370 A.
    ARCHIGALLUS sanguinem suum litabat pro salute M. Aurelii, ante sex dies mortui, I, 425 A.
    sunt principes et magistratus, II, 215 A, 339 B, 620 A.
    ARCHUS, vel ARGUS, anno uno regnavit, II, 614 A.
    ARGAEI montes aeris rigidi, II, 692 B,
    ARENAE atrocitas, I, 467 A.
    ARGENTUM Vid. AURUM.
    ARGUIS deus, I, 606 A.
    ARIADNAE sertum ex auro et Indicis gemmis, II, 85 A. Ariadna inter sidera delineata, II, 142 A.
    ARIES Laberii, reciprocicornis, lanicutis, tetistrahus, II, 1031 B.
    Aries, machina bellica, II, 1031 B, a Carthaginensibus inventa, II, 1032 B.
    ARIOLI, seu HARIOLI, memorantur, I, 495 B.
    ARISTARCHUS, grammaticorum princeps, I, 282 A.
    ARISTEAE testimonium de Veteris Testamenti graeca interpretatione, I, 380 A.
    ARISTIDE justior nullus deorum gentium, I, 336 B.
    ARISTIPPUS in purpura sub magnae gravitatis superficie nepotatur, I, 513 A.
    ARISTODEMUS auctor, II, 727 B.
    ARISTOPHON auctor, II, 727 B.
    ARISTOTELES, amicus Platonis, II, 682 C. Turpiter Alexandro adulatur, I, 512 A. Hermiam familiarem suum turpiter loco fecit excidere, ibid.
    Aristotelis tenor, II, 651 B. Aristoteles de somniis, II, 717 A, 730 A. Marcoreus circumcordialis caloris somnium vocat, II, 721 C. Miser Aristoteles! qui dialecticam instituit, II, 20 A. Vid. DIALECTICA.
    [Col. 1519] ARMATURA Christi et militia spiritalis, II, 517 A.
    ARMENIA jam christiana, II, 610 B.
    ARRIUS ANTONINUS, in Asia Christianorum crudelis persecutor, I, 704 B.
    ARS nulla non alterius artis aut mater aut propinqua est, I, 670 B. Artibus alitur anima, II, 656 A. Artium omnium et aetatum semina nobis insita sunt, II, 682 C. Artium ingenia daemones inspirarunt, I, 1328 A, 643 B, C. Tot sunt artium venae quot hominum concupiscentiae, I, 670 B.
    Artes omnes olim ad idolorum fabricationem aut cultum spectabant, I, 668 sqq.
    Artes liberales enumerantur, II, 1050 A.
    ARTAXERCES quadraginta annis regnavit, II, 614 A.
    ARTEMON scriptor, II, 729 A.
    ARTIFICES ex Etruria Romani arcessivere, II, 1050 A.
    ARUSPICES, I, 495 B. Aruspices et deorum et mortuorum, I, 347 A. De Caesarum morte consulti, I, 459 A. Comparantur magis et hariolis, I, 495 A, 642 A.
    ASCENSUS deus, I, 606 A.
    ASCLEPIADES, medicus, de vi principali in anima, II, 670 A.
    ASCLEPIADES, cynicus, in vacca vectus, mendicans orbem terrae peragravit, I, 605 B.
    ASCLEPIADOTUS ad vitam revocatus, I, 413 A.
    ASDRUBALIS uxor, cum filiis suis in incendium Carthaginis devolavit, I, 584 A. Quam ob caussam, ibid.
    ASIAE major pars mari Atlantico erepta, I, 481 A, 577. In Asia soli ingluvies, II, 1034 B. Asiam occupavere Athenienses, II, 700 A. Asiam Cyrus mersit et pressit, II, 727 A. Ex Asia exoticae munditiae in Lybiam et Europam translatae, II, 1040 A.
    Asiae minoris ecclesiae a Joanne constitutae, II, 366 C. Persecutio in Asia, I, 704 B.
    ASINIUS CELER mulli unius obsonium paravit, II, 1048 B.
    ASINIUS GALLUS pro mensa quantas pecunias dederit, II, 1048 A.
    ASINUS de Aesopi puteo, II, 416 D.
    Asinos adorabant ethnici cum Epona et Iside, I, 577 C.
    Asini superficiem adorasse falso Judaei insimulabantur, I, 364 A.
    Asini caput et superficiem adorasse Christiani quam falso accusati, I, 364 A. Tacitus dedit huic calumniae occasionem, ibid. Quanta impudentia nebulo Judaeus ridiculam ejus picturam cum hac inscriptione: DEUS CHRISTIANORUM ONOCHOETES, circumtulerit, I, 372 sq., 579 A.
    ASPER Christianos damnare recusabat, I, 703 A.
    ASPIS a vipera venenum mutuatur, II, 331 C.
    ASSYRIORUM primus rex Ninus, II, 1034 B. Herodes alius rex, II, 339 C. Hoc regnum Romano antiquius, I, 432 A. Illud dii eorum non sunt tutati, I, 608 B. Ab Assyriis patescunt historiae profanae, II, 1035 A.
    ASTARTE, seu Atagartis, Syriae dea, I, 418 A.
    ASTRIS nihil imputandum I, 268 A.
    ASTROLOGIA usque ad Evangelium concessa, I, 672 A. Quare, ibid. Astrologiae et magiae societas, I, 612 A.
    ASTROLOGUS stellarem conjectat, II, 1050 A. Astrologorum artes, sicuti aruspicum, et augurum, et magorum ab angelis desertoribus proditae et a Deo interdictae, I, 459 A. Astrologi notantur, I, 268, C, D, 701 sq.; II, 671 B. Consultabant daemones de futura Caesarum morte, I, 459 A. Astrologi veteres cur genituram hominis ab initio conceptus digerant, II, 693 B.
    ASTRONOMUS volaticam spectat, II, 1050 A.
    ASTYAGES, Medorum regnator, in somnio vidit filiam suam Mandanam, II, 727 A.
    ATAGARTIS. Vid. ASTARTE.
    ATHAMAS et Agare in filiis bestias viderunt, II, 675 C.
    ATHENAE, linguata civitas, II, 651 B. Sapiendi et dicendi acutissimi Athenis nascuntur, II, 683 A. Athenas Minerva a Xerce non defendit, I, 607 B.
    Atheniensium deus Numentinus, I, 596 A. Vid. ATTICA.
    Athenienses Asiam occupaverunt, II, 700 A. Atheniensium cicadae, II, 903 A.
    Athenienses Paulum intellexerunt loquentem de resurrectione carnis, II, 850 A.
    ATHAEI reputabantur Christiani, I, 327 B, C.
    ATHOS, filius Coeli et Terrae, et Saturni pater, I, 601 C.
    ATHLETARUM severior disciplina, I, 624 B. Ad quid, ibid.
    ATLANTES, Lybica gens, an aliquando somnient, II, 733 C.
    ATLANTICORUM mare terras abstulit, I, 481 A, 577; II, 1034 A.
    ATOMI Epicuri, II, 703 B.
    ATTELLANUS, gesticulator, I, 649 B.
    ATTICA idololatria, quae, II, 255 C. Attica mysteria, quae, I, 474 A. Vid. PALLAS. Attica sapientia decidetur, I, 473 A.
    Atticae meretricis in tormentis constantia, I, 584 A. Vid. GRAECI.
    ATTIS castratus, I, 361 A.
    [Col. 1520] ATYS deus ex Pessinunte in scena repraesentatus, I, 576 C.
    AUCTORE cognito, omnis rei inspectio fit planior, II, 103 B. Discordia rerum eadem quae et auctorum, I, 1256 B.
    AUDIENTES optare intinctionem, non praesumere, oportet, I, 1240 A. Prima audientium intinctio, metus integer, I, 1239 B.
    AUDITUS quomodo fallitur, II, 674 B.
    AUFIDIUS LURCO primus sagitta corpora vitiavit, II, 1048 B.
    AUGUSTUS, antea Julius Octavius dictus, II, 728 A. Imperii informator, I, 450 A. Adhuc puerulus imperator praevisus in somniis, II, 728 A. Ne dominum quidem dici se volebat, I, 450 A.
    Augustus, testis fidelissimus Dominicae nativitatis, II, 370 C, 405 A. Augusti census per universum orbem, ibid. In Judaea, per Sentium Saturninum, II, 405 A, B.
    Augustus post Cleopatram aliis annis quadraginta octo regnavit, II, 614, sq. Post Christum natum quindecim annis regnavit, ibid. Omnes anni regni ejus quinquaginta sex, ibid.
    AURELIUS (MARCUS) litteras fecit de pluvia a Christianis obtenta, I, 295 A, 703 C. Christianorum fuit protector, I, 295 A.
    Adjecit poenam tetriorem accusatoribus Christianorum, I, 295 sq.
    AURIGARUM circensium factiones et colores, I, 641 B.
    AURES cordis requirit Deus ab suis auditoribus, II, 404 A.
    Aurium graciles cutes calendarium expendunt, I, 1314 B.
    Auribus Parthorum grana pendebant, I, 1328 A.
    AURUM et argentum, unde, I, 1309 A; II, 803 B. Terra gloriosius, ferro et aere nihilo generosius, I, 1309 B.
    Auri et argenti pretium unde proveniat, I, 1310 sq. Non veritate bona sunt, sed raritate, I, 1328 A. Ipsorum materias angeli peccatores prodiderunt, ibid.
    Aurum et argentum vernaculum et copiosum apud Barbaros quosdam, I, 1309 A, 1311 A. Aurum ipsum cuidam genti ad vincula servire referunt gentilium litterae, I, 1328 A. Auro et argento vinctos et malos onerant, II, 1309 A, 1311 A.
    Aurum et argentum principes materiae cultus saecularis, I, 1309 A. Illustrium tantum erant, I, 1328 B. In foeminis prae auro nullum est leve membrum, I, 304 A.
    AUSES, filius Nave, successor Moysi, II, 343 A, 622 A. Quando Jesus cognominatur, ibid. Christi erat figura, II, 622 A, B. Vid. JOSUE.
    AUSPEX in nuptiis ex parte viri, II, 928 B.
    AUTEM velut fibula conjunctivae particulae ad connexum narrationi appositum est, II, 221 B.
    AUTUMNUS, tentator alias valetudinum, succis pomorum vinosissimis animas diluit, II, 732 B.
    AVARITIA gentilium, qui pecuniam animae anteponunt, I, 1261 C.
    AVES exsurgentes eriguntur ad coelum, et alarum crucem pro manibus extendunt, et dicunt aliquid quod oratio videatur, I, 1196 B.
    AXIONICUS, haereticus Valentinianus, II, 547 A.
    AXIS equuleus qui torquet coelum, II, 143 B.
    AZYMA, familiora Creatori, II, 436 C.

B
    BABYLONIS turris superbissima, II, 174 C.
    Babylon romanae urbis figuram portat, II, 339 C, 620 B. Quomodo, ibid.
    BABYLONIORUM Regnum Romano antiquius, I, 432 A.
    BACCHI orgia olim exterminata, I, 304 A, 306 A. Bacchanalium furiae, in quibus nec mortuis parcebant Christianis, I, 461 A. Vid. LIBER.
    BALAAM prophetae, quod non cogitaverat, Dominus suggessit, I, 456 B.
    BALNEORUM tempus, I, 492 A.
    BAPTISMUS unus omnino est, tam ex Domini Evangelio, quam ex Apostolorum litteris, I, 1216 A. Baptismi ratio in quibus recognoscatur, I, 1203 A. Baptismus, pondus quantum, I, 1222 A. Baptismus obsignatio fidei est, quae fides a poenitentiae fide incipitur et commendatur, I, 1239 A. Obsignatio Baptismi vestimentum quodammodo fidei, I, 1215 A. Sine Baptismo salus nemini competit, I, 1213 A. Baptismus an necessarius iis quibus fides satis est, I, 1214 C. Quare non ante Christum praescriptus sit, I, 1215 A.
    Baptismi aqua felix sacramentum, I, 1197 A. Quomodo, ibid. Quomodo in Baptismo sanctificentur aquae, I, 1204 A. Spiritus sanctus aquis superest, sanctificans eas de semetipso, ibid. Angelorum interventus in Baptismo, I, 1204 B, 1206 B,
    Baptismi ritus et effectus, II, 806 A, B. In Baptismo est regeneratio, II, 280 A, 862 A. Et remissio peccatorum, I, [Col. 1521] 1238 A; II, 280 A. Baptismate sordes abluuntur, maculae vero martyrio candidantur, II, 147 C. In aquis non consequimur Spiritum sanctum, sed in aqua emundati, sub Angelo Spiritui sancto praeparamur, I, 1206 B. Spiritus in aquis corporaliter diluitur, et caro in eisdem spiritaliter emundatur, I, 1204 B. Baptismi carnalis actus, quod in aqua mergimur; spiritalis effectus, quod delictis liberamur, I, 1207 A. Baptizamur, non ideo ut delinquere desinamus, sed quia desinimus, quoniam jam corde loti sumus, I, 1239 B.
    Baptismus symbolum mortis Christi, I, 1238 B. Baptizari pro mortuis, quid, II, 495 A, 864 C, sq. In Baptismate per simulacrum morimur, sed per veritatem resurgimus in carne, II, 862 B.
    Baptismus non temere conferendus, I, 1220. Baptismi dilatio an utilior, I, 1221 sq. Quibus baptizandi jus competat, I, 1218 A. Baptismum praecedere debet praedicatio, I, 1216 A. Et confessio delictorum omnium praecedentium, I, 1222 C. Atque poenitentia, I, 1229 A. Ingressuri Baptismum, orationibus crebris, jejuniis et geniculationibus et pervigiliis sese disponebant, ibid.
    Baptismus olim celebratus in Paschate et Pentecoste, I, 1222 A. Omne tempus habile Baptismo, I, 1222 B.
    Baptizamur nec semel, sed ter, ad singula nomina in personas singulas, II, 190 A. Ter baptizamur, aliquid amplius respondentes quam Dominus in Evangelio determinavit, II, 79 A. In Baptismo, sub manu antistitis, renuntiamus ore nostro diabolo, pompae et angelis ejus, I, 635 B; II, 79 A. E Baptismo egressi perungebantur, I, 1206 C. Manus eis imponebantur, I, 1207 A. Lacte et melle reficiebantur, II, 79 A, 262 A. Sacram Eucharistiam accipiebant, ibid. Et ex ea die lavacro quotidiano per totam hebdomadam abstinebant, II, 79 A. Cur, II, 190 A.
    Baptismus novus natalis, I, 1224 A. Ex fide per Baptismum in novitate vivendum, II, 862 B. Tentationes post Baptismum quomodo cohibendae, I, 1223 sq.
    Baptismus secundus, seu sanguinis per martyrium, I, 1217 A; II, 135 B. Post Baptismum est adhuc in exomologesi secunda substantia, I, 1247 B.
    Baptismus Joannis Spiritum sanctum vel remissionem peccatorum non dabat, I, 1211 A. A Deo erat, I, 1211 A; II, 453 A. Mandato tamen, non et potestate, I, 1211 A. Nam et humanum erat, I, 1211 A, 1213 B. Et non coeleste, I, 1211 B.
    Baptismum diabolus in suis exercet, I, 1205 A. Marcion Baptisma servat morti aut repudio, II, 382 B. Per lavacrum sacris quibusdam gentiles initiabant, I, 1204 B.
    BARALIRIS, seu BARDIRIS, BIRADIRIS, Illyricus, a Molossis ad Macedoniam usque ex somnio dominatus, II, 728 A.
    BARBA tactu inrufata, I, 410 A.
    BARBARIAE Graecorum ecclesias habebant, II, 890 B.
    BARBARORUM infantes in praelium erumpunt, ad solem uncti prius, pannis armati, butyro stipendiati, II, 338 A, 618 B. In Barbaros fama nonnumquam calumniosa, II, 733 B. Magna vis daemonum in Barbarorum climate dominatur, ibid. Barbarorum stropuli, II, 903 A.
    BARNABAE epistola apud Ecclesias recepta, II, 1021 A.
    BASILIDIS haeresis in quo sistat, II, 62 A, B, 796 B. Multa absurda docuit II, 62. Basilides Deum Judaeorum negat, et angelum dicit, ibid. B.
    BAXA et soccus quotidie deaurantur, I, 670 B. Vid. CALCEI.
    BEATITUDO servi cujus emendationi dominus instat, cui dignantur irasci, I, 1266 B.
    Beatitudinis spes quomodo meliores reddat, I, 529.
    , quid, 570 B.
    BELENUS, deus Noricorum, I, 419 A, 596 A.
    BELLONAE sacerdotes consecrabantur sanguine, I, 321 A. Hujus deae initiatorum tenebrica vestis, et tetricum super caput vellus, II, 1045 A.
    BELLUM tonsura inolescentis generis humani, II, 700 B.
    BELI progenies Ninus, II, 1035 A.
    BENEDICTIO divina, I, 1299 A. Benedictionem spiritalem accipere per fidem, II, 475 B. Benedictionis sacramento exauctorati, qui, II, 1007 C.
    Benedici per deos nationum, maledici est per Deum, I, 693 A.
    Benedictio summum disciplinae et conversationis sacramentum, I, 611 B.
    Benedictio inter vias nihil aliud est quam ex occursu mutua salutatio, II, 419 B.
    BENEFACIENDO nemo deliquit, I, 1230 B.
    BENEFICIATI, II, 118 C.
    BERENICE regina, II, 688 B, 747 B.
    BEROSUS Chaldaeus, I, 387 B.
    BERYLLIS non ideo aquosa materia est, quod fluctuat colato nitore, II, 660 B.
    BESTIAE usibus nostris a Domino provisae et traditae, I; 1255 A. Mutant pro veste formam, II, 1036 A. Bestiae mores [Col. 1522] mutare possunt, scientiam naturalium numquam, II, 688 B. Vid. ANIMALIA, FERAE.
    BESTIARII, I, 317 A. In publico supremam coenabant, I, 492 A. In publicis ludis Jovi mactabantur, I, 317 A. Bestiariorum schola testis contumeliarum in imperatores, I, 455 A.
    Bestiarius quidam Judaeus nebulo, sese quotidie frustrandis bestiis locabat, I, 579 B.
    BETHSAIDA piscina, figura Baptismi, I, 1205 C. Usque ad adventum Christi curando inserviebat invaletudines Israel, sed post Christum desiit, II, 637 B, 734 B.
    BIAEOTHONATI, II, 747 sq.
    BIBLIA in linguam graecam transfusa, I, 380 A. Vid. ARISTEAS et SEPTUAGINTA.
    BIBLIOTHECARUM exercitatio, I, 610 B. Bibliotheca Pisistrati et Ptolemaei Philadelphi, I, 379 sq. Bibliothecae apud Serapaeum Ptolemaei cum ipsis hebraicis litteris exhibentur, ibid.
    BLASPHEMIA, quae omnino vitanda, II, 681 B. Quomodo et quando impiorum vitandae blasphemiae, ibid.
    BLASTUS haereticus latenter voluit Judaismum inducere, II, 72 B.
    BOEOTIA habebat Trophonii oraculum, II, 730 A, 1039 A.
    BOMBEX, vermiculi genus, II, 1039 A. Bombycis stamina, ibid.
    BONITAS sine ratione, non bonitas, II, 291 A. Bonitas, nisi justitia regatur, ut justa sit, non erit bonitas si injusta sit, II, 298 B. Bonitatis debitae exaggeratio est exactio indebitae, II, 273 A. Bonitatis opera, II, 287 C. Bonitatis gradus secundus est in extraneos, qui in proximos est primus, II, 397 A.
    Bonitas Dei aeterna, II, 287 C. Et ingenita ac naturalis, II, 271. Bonitas Creatoris prima, quae, II, 287 B, C. Si non naturalis, nec aeterna, nec par Deo, II, 271 C. Ad examinandam Dei bonitatem, regulae sunt certae, quae, II, 271 A. Opera Creatoris bonitatem ejus testantur, II, 290 A.
    BONUM, quid, II, 933 A. Notitiae boni et mali fructus, II, 398 A. Bonum et malum natura notum est, non tamen Dei doctrina, II, 398 A. Bonorum quorumdam sicuti et malorum intolerabilis est magnitudo, I, 1249 A. Bonum aliquid non ideo est quia malum non est, nec ideo malum non est, quia non obest, I, 1279 A. Nihil bonum quod injustum, II, 298 C. Bonum autem omne quod justum est, ibid. Nihil bono contrarium nisi malum, II, 932 B. Bonum plus floruisset sine mali afflatu, II, 210 C. Malum ac bonum pro arbitrio et libidine interpretantur ethnici, I, 653 A.
    Bonum omne ad Deum pertinet, I, 1256 A. Deus bonum dispensat ut cuique dignatur, I, 1250 A. Nihil tam bonum quam notitia et fructus Dei, II, 287 B.
    Bonum vitari non oportet, quia delictum est bonum recusare, II, 107 C. Bonum qui non implet, crimine astringitur, I, 1233 A. Bonum a pertinentibus ad Deum tota mente sectandum, I, 1256 A. Bonae res neminem scandalizant, nisi malam mentem, II, 892 B.
    Bonus natura nemo, nisi solus Deus, II, 291 B.
    Bos, deus Aegyptiorum, I, 129 A. Ejus sacerdotes continentiam servabant, II, 928 C.
    BRACHIA mulierum circulis ex auro arctantur, I, 1306 A.
    BRACHMANES quinam erant, II, 490 B.
    BRITANNI intra Oceani ambitum conclusi sunt, II, 611 B.
    Britannorum loca, Romanis inaccessibilia, Christo sunt subjecta, II, 610 C.
    Britannicum mare conchae genus praefert, I, 1311 A.
    BUCCINAE et maris conchae in montibus peregrinantur, II, 1033 B.
    BUSYRIS et ejus bustuaria altaria, II, 1041 B.
    BYSANTINUM exitium, I, 702 A. Vid. COECILIUS.
    BYTHOS, aeon Valentini, II, 68 A, 551, A, 666 A.

C
    CACABACEUS, II, 234 B.
    CACABULUS Saturni, I, 344 B.
    CACTUS, II, 1036 A.
    CADAVER a cadendo, II, 819 B.
    CADERE dicimus corpus in terram per mortem, sicut ipsa res testatur, II, 492 A.
    CADUCEUS Mercurii, I, 576 C.
    CAECILIUS CAPELLA in exitu Bysantino, Christiani gaudete, exclamavit, I, 702 A.
    CAECINNA Severus senatusconsultum edidit, ne matronae sine stola in publico procederent, II, 1044 B.
    CAECITATIS species duae, I, 327 A.
    CAECULUS deus, I, 606 A.
    COELESTIS dea Afrorum, I, 419 A, 596 A. Illi bestiae applicatae. I, 341 A.
    COELIBIBUS et innuptis poenae ab Augusto Caesare indictae; [Col. 1523] postea abrogatae, I, 286 sq.
    CAESAR in praelio Philippis evasit, II, 728 B.
    Caesares cur multi olim observaverint, I, 453 A. Caesares recens electi, vel ut eligi possent, munera populo largiebantur, I, 455 A. Christo credidissent si non essent saeculo necessarii, aut si et Christiani potuissent esse Caesares, I, 403 A.
    Caesares deos dicebant Romani et deridebant, I, 583 c. Caesari templa, arae, sacerdotes, pulvinar juxta deos posita, I, 247 A. Caesarum festa cur a Christianis non culta, I, 452 A.
    CAIANA haeresis, I, 1198 A; II, 65 A. Cainaeorum haeresis, II, 46 B.
    CAIN primus homicida et primus fratricida, I, 1258 A. Cur Deus ejus sacrificium respuerit, II, 601 A. Hanc repulsam quam impatienter tulit, I, 1258 A. Populum Israel et ejus sacrificia demonstrabat, II, 601 A. Semen Cain (vel potius Cham) in arca fuit, quo semen malitiae non periret, II, 66 A, B.
    CAIUS SEIUS vir bonus, tantum quod Christianus, I, 280 A.
    CALAMITATES publicae tonsura sunt invalescentis generis humani, II, 700 B. Calamitates Christianis erant in admonitionem, ethnicis in castigationem, I, 489 A. Pro calamitatibus temperandis vel auferendis Christiani diu noctuque Deum exorabant, I, 486 sq.
    Calamitatum publicarum causa non fuerunt Christiani, I, 479 sqq., 571 A, B. Sed gentiles, I, 488 sqq. Plures ante auditum nomen Christianum contigere: ante Tiberium, I, 480 sqq. Et sub Hilariano, I, 701 A. Post Christum natum longe minores quam antea, I, 486, sq. Cur Christianos illis vexari permiserit, I, 489 A.
    CALCEI, proprium togae tormentum, II, 1046 B. Immundissima pedum tutela, ibid. Tyrium calciari nisi auro, minime graecatur, II, 1043 A. Calcei seu baxa philosophorum deaurati, II, 1043 A, B.
    CALIGULA (CAIUS) annis tribus, mensibus octo, et diebus tredecim regnavit, II, 616 A. Nullam in Christianos legem tulit, I, 294 A.
    CALICES primitivae Ecclesiae boni Pastoris imaginem sculptam prae se ferebant, II, 1000 C. Quam anxie tolerabant aliquid de calice sacro decuti in terram, II, 80 A.
    CALIENDRUM, II, 1044 A.
    CALLIMACHUS Junoni vitem induxit, II, 85 A, B.
    CALLINICUS auctor, I, 535 A.
    CALLISTHENES auctor, II, 728 A.
    CAMENAS in aquas transfigurant, II, 366 A.
    CANAE memoriarum, I, 386 A.
    CANDELABRA in coetibus Christianorum, I, 313 A.
    CANDELIFERA dea, I, 600 C.
    CANDIDATI diaboli II, 86 B.
    CANICULAE ardor, II, 124 B, 267 A.
    CANNENSIS clades ante auditum Christianorum nomen accidit, I, 485 A. Vid. ANNULUS.
    CANTABRA superstruebantur integris crucibus, I, 369 A, 579 A.
    CANTHERIOS adorabant gentiles, I, 365 A.
    CANTUS veterum Christianorum, I, 273 A, D, 477 A. Vid. PSALMI.
    CAPHAREA saxa, naufragiis frequentia, II, 739 B.
    CAPILLI adhuc olentes Carthagine inventi post annos quingentos, II, 854 c.
    Capillos foeminae croco vertebant, I, 1322 A. Detrimentum crinibus medicaminum vis inurit et cerebro perniciem, ibid. Senectus, cum plus occultari studuerit, plus detegetur, scilicet capillorum colorem mutando, I, 1322 B. Peritia structorum capillaturae, I, 1323 sq. Enormitates sutilium atque textilium capillamentorum, I, 1323 A. Saltus et insulas tenera cervix fert, I, 1314 B. Virgo capitis arcem ambitu crinium contegat, II, 900 A.
    CAPITOLIUM notatur, I, 427 A, 430 A, 487 A, 573 B. Capitolium a Senonibus obsessum, I, 485 A.
    Capitolium omnium daemonum seu deorum curia et templum, I, 646 A. Qui dii e capitolio rejecti, I, 373 B. Capitolinum templum, nisi soluto tributo, ingredi non licebat, I, 345 A, 574 A. In calamitatibus coelum ad Capitolium implorabant Romani, I, 487 A.
    Capitolini ludi, II, 637 B.
    CAPITULUM animalis quid, I, 375 A; II, 1037 B.
    CAPRAE divinantes arte daemonum, I, 411 A.
    CAPTIVI olim in exsequiis immolabantur, I, 645 A.
    CARACALLA Christiano lacte educatus fuerat, I, 703 B, C. Cognominatus est Germanicus et Parthicus, I, 583 A.
    CARCER domus diaboli, in qua familiam suam contegat, I, 620 A. In carcere illum conculcabant Christiani, I, 621 A.
    Carcer illis erat pro palaestra, II, 624 C. Bona carceris quanta, I, 622 sqq. Christianus extra carcerem saeculo renuntiavit, in carcere etiam carceri, I, 622 B. Christiano hoc praestat quod eremus prophetis, I, 623 B. Carcer habet tenebras, sed lumen sunt pii, II, 622 A. In carcerem reptabant [Col. 1524] mulieres ad osculanda vincula martyrum, I, 1294 B.
    CARDEA dea, I, 683 C; II, 97 B.
    CARDO salutis est caro, II, 806 A.
    CARO nihil aliud est quam terra conversa in figuras suas, II, 771 A. Terrena materia est, I, 1280 A. Carnis nomen, quid, II, 497 A. Caro vocabulum commune habet, II, 510 B. Carnis varia epitheta, II, 807 B. Carnis sensus et vita, quid, II, 1014 B. Caro manu Dei expressa, I, 1231 B. Quomodo peccatrix dicatur, II, 719 A, 814 A, 816 A. Caro sermone Dei consistit propter formam, II, 801 B. Caro suos secessus habet, in aquis, in ignibus, etc., II, 885 C. Caro ante corpus quam animale corpus, II, 873 B. Carnis duplex corruptio, II, 851 A, B. Proprium carnis est passionibus corrumpi, II, 852 A.
    Caro est omne animae cogitatorium, II, 814 A. Caro ministra et famula animae, II, 805 C. Caro famulatur, spiritus dominatur, I, 1204 A. Carnis species arx animae, II, 813 C. Carnis et animae quanta communio et consortium, I, 1231 B. Caro sine anima non homo, II, 850 C. In carne et cum carne, et per carnem agitur ab anima quidquid agitur in corde, II, 813 C. Si universa per carnem subjacent animae, carni quoque subjaceat necesse est per quod utaris, II, 805 C. Nihil agit caro per semetipsam, II, 816 A.
    Caro spirat quando spiritum habet, exspirat autem cum illum amittit, II, 465 B. Carnis ipsum mori est, cujus et vivere, II, 805 B. Seminatur in corruptela, dum dissolvitur in terram, II, 495 C.
    Caro suscitabitur, ut sanguis vindicetur, II, 835 B. Qualis sit resurrectura, II, 800. Caro et sanguis omnis resurgunt ex aequo in qualitate sua, II, 808 A. Carnis restitutio facilior quam institutio, II, 810 A. In regno Dei caro reformata et angelificata, II, 632 B. Post resurrectionem caro habitum angelicum susceptura est, II, 854 A.
    Carnaliter vivunt qui negant carnis resurrectionem, II, 808 C. Carnis salutem quidam haeretici negant, II, 66 B, 452 B. Carnis virtutes etiam judicandae, II, 813 B, 815 A. Spiritus et caro inter se reatum communicant, I, 1204 A. Caro animae consors et haeres in temporalibus et in aeternis, II, 805 C. Nihil proprie carni exprobratur, nisi in animae suggillationem, quod carnem ministerio sibi subigit, II, 808 B. In carnem dirigitur quidquid in sanguinem praedicatur, II, 835 B. Quae carnem infuscant non solum tenenda, sed etiam ea quae illustrant observanda, II, 808 A.
    Carnis opera ita Apostolus damnat, ut carnem damnare videatur, II, 859 C. Cur in Scripturis caro increpetur, II, 719 B. Opus est fidei extrinsecus consilio adversus carnis necessitates, II, 914 C. Carnis afflictatio, hostia Domino placatoria per humiliationis sacrificium, I, 1269 B; II, 806 B. Carnem saginari et spiritum esurire non prodest, I, 620 A. Opimitas sapientiam impedit, II, 683 B. Caro est sponsa, quae in Christo Jesu sponsum per sanguinem pacta est, II, 885 C. Carnis redemptor Christus, II, 797 A Carnem ab omni vexatione restituit, II, 759 B. Caro cum anima Deo allegitur per sacramenta, II, 806 A, B.
    Carnem edere, quanta immanitas, I, 322 A. An carnem manducarent primi homines, II, 958 C.
    Carnalia significant spiritualia in Lege, II, 374 C. Carnalia semper in figura spiritualium antecedunt, I, 1206 A.
    Caro Christi sola erat ex hominis carne sumenda sine viri semine, II, 783 sqq. Non fuit caro peccatrix, II, 781 A. Non de sideribus vel de substantiis superioris mundi eam mutuavit, II, 335 B, 763 A. Cur, carnem et animam subeundo, animam carnalem videatur habuisse, II, 773 A. Carnem Christi in coelo sensu vacuam quidam affirmant sedere, II, 792 A.
    Caro in Angelis verae et solidae substantiae fuit humanae, II, 333 B.
    CARPOCRATES, Simonis discipulus, magus et fornicarius, II, 709 C. Ejus de Christo et de corporum resurrectione haeresis, II, 66 B. Discipuli ejus animas suas Apostolis, immo et Christo peraequabant ac etiam praeferebant, II, 686 B.
    CARTHAGO, urbs studiis asperrima belli (Virg.), II, 1032 A. Carthaginis conditrix se rogo dedit, I, 532 A. Moenia illi imposita a Statilio Tauro, enarrante Sentio Saturnino, II, 1031 A, B. Urbs Punica Romae aemula, I, 427 A. Carthaginis scholae rhetorices, II, 553 A. Ignes super moenia Carthaginis pependerunt aevo Tertulliani, I, 701 B.
    Carthaginenses, vetustate nobiles, novitate felices. II, 1030 C. Illorum olim vestium forma, quae, ibid. Carthaginensium agones, II, 133 B.
    Carthago decimanda in martyribus, I, 532 A.
    CASINIENSES, qui, I, 420 A. Illorum deus Delventius, ibid.
    CASSIDEM aut personam alicui inducere, II, 774 B.
    CASSINUM, Campaniae oppidum, I, 420 A.
    CASSIUS CLEMENS, I, 457 A. Cassianae seditionis soli gentiles rei erant, I, 699 B.
    CASSIUS SEVERUS, I, 330 A, 602 C.
    [Col. 1525] CASTIGATIONIS divinae indignatione gratulari nos decet, I, 1266 B.
    CASTITAS primitivorum Christianorum, I, 326 A. Castitatis osores ethnici, I, 472 sq. Castitatis exactor omnis maritus, I, 1320 B. Vid. CONTINENTIA.
    CASTOR, Jovis filius, II, 378 C. Castori et Polluci equi a Mercurio distributi, I, 641 A. Castores dii, I, 606 A. Castorum deorum phantasmata, I, 409 A. Castorum honori ova adscribunt, II, 639 B.
    CASTRA lucis Ecclesia, castra tenebrarum paganismus, II, 92 B.
    CASTRATIO nullum libidini fraenum imponit, II, 282 A.
    CASTRENSES, quid, II, 95 A. Castrensia munia, II, 92 B.
    CATABOLICI spiritus, II, 698 B.
    CATACLYSMUS. Vid. DILUVIUM.
    CATHAPHRACTES triumphalis, II, 1043 A.
    CATAPHRYGAE, II, 72 A.
    CATECHUMENIS opus est divinis sermonibus aures rigare, I, 1236 B. Vid. AUDIENTES. Catechumeni haereticorum ante sunt perfecti quam educati, II, 56 B.
    CATHEDRAE Apostolorum ipsae adhuc suis locis praesident in ecclesiis apostolicis, II, 49 A.
    CATHOLICI soli possident id quod a Christo institutum est, II, 23 A. Catholica traditio, II, 931 C. Quicquid adversus veritatem catholicam fit, novum deputatur, II, 931 B, C.
    CATILINA humano sanguine conjuravit, I, 321 A.
    CATO gravis et sapiens, I, 337 A. Leno est censor Cato, I, 473 A. Uxorem suam cum amicis communicabat, I, 472 A.
    Cato ficum viridem primus Romam attulit, I, 606 C. Graecas litteras jam senex didicit, II, 1039 B.
    CATULLI Laureolus, II, 565 A.
    CAUCASUS, mons abruptus, II, 247 B.
    CAVEA, quid, I, 361 A, 579 B.
    CEA, seu Chon, Co, Con, Coon, insula, concidit, I, 480 A.
    CEBETIS tabula, II, 53 A.
    CELLAE promae, II, 834 B.
    CELTAE, apud virorum fortium busta pernoctantes, oracula captant, II, 740 B.
    CENSUALES Graecorum, I, 388 A.
    CENSUS Augusti. Vid. AUGUSTUS.
    CENTENARIAE coenae, I, 300 A.
    CENTONARIUS mos, II, 53 A.
    CEPHEUS inter sidera delineatus ab Arato, II, 142 A.
    CERASA Romam primus quis asportaverit, I, 334 B, 606 B.
    CERBERI tragoediae, II, 85 B.
    CERDON duo initia introduxit, id est duos deos, bonum et saevum, etc., II, 70 B, 249 A. De Christi nativitate et de resurrectione carnis varie sensit, II, 70 B, C.
    CERES ob frugum inventionem dea facta, et quam absurde, I, 334 A. Fruges demonstravit, non instituit, ibid. Cereris currus a bestiis (anguibus) vehebatur, I, 341 A. Cereri vestes tenebricosae placent, II, 1045 B.
    Ceres Pharia, seu Farrea, a crucis stipite non distincta, I, 366 A, 578 A.
    Cereri initiatorum cultus omnis candidatus, vittae, galeri et privilegium, II, 1045 A. Cereris sacerdotes, viventibus etiam viris et consentientibus, amica separatione viduantur, II, 953 A. Foeminae Cereris Africanae, sponte abdicato matrimonio, adsenescunt, II, 928 C.
    Cereales ludi, I, 638 A.
    CERINTHUS Judaeorum Deum non Dominum, sed Angelum promit, II, 67 A. Christum hominem tantum ex semine Joseph contendit, ibid.
    CERTAMINA majora sequuntur majora praemia, I, 704 A.
    CERVUS, quadrupes tardigrada, agrestis, humilis, aspera, II, 1037 A. Sagitta transfixus, scit sibi dictamo medendum, I, 1248 A. Cervus, aetatis suae arbiter, serpente pastus, veneno languescit in juventutem, II, 1037 A.
    CHALDAEUM semen in Aegyptum educitur, II, 1035 B.
    CHAM semen in arca servatum dicebant Sethoitae, II, 66 A, B. Ad quid, ibid.
    CHAMAELEONTIS natura et mores late describuntur, II, 1037 sq.
    CHARIS, aeon Valentini, II, 551 A.
    Charismata expugnavit Praxeas, II, 155 B.
    CHARITAS mutua Christianorum ipsis ethnicis valde miranda, I, 704 A. Inter fratres atque conservos communis spes, metus, gaudium, dolor, passio, quia communis spiritus, I, 1245 A. Vid. CHRISTIANI, DILECTIO.
    CHARITES deae, II, 85 A.
    CHARON Lampsacenus historiographus, II, 727 A.
    CHELIDONIA hirundinis, I, 1248 A.
    CHILON Spartanus, dum victorem Olympiae filium amplectitur, prae gaudio spiritum exhalat, II, 739 A.
    CHOICUS, II, 578 B, 865 B.
    CHRESTIANUS perperam ab ethnicis pronuntiabatur Christianus, I, 281 A.
    [Col. 1526] CHRISMA regale in captivitate Confici Judaeis non licebat, II, 634 A. Post Baptismum eo unguntur fideles, I, 1206 C. A chrismate Christus dicitur, I, 1207 A. Item et Christianus, I, 281 A.
    CHRISTIANISMI fundamentum Christus, II, 484 C. Christianismus aedificatur cum affligitur, I, 704 sq. Ideo numquam deficiet, ibid. Tot hostes ejus quot extranei, Judaei, milites, domestici, I, 307, sq. Christiana religio in Judaicae locum suffecta, I, 617 A. A novatione Testamenti, a passione Domini censetur, II, 1001 B. Quomodo exorta, I, 290 B, 307 A, 567 A, B, 571 B. Cum odio sui coepit, I, 307 A. Nihil de sua causa deprecatur, I, 259 A. Cur, ibid. Iniquis perditorum imperatorum legibus damnata, I, 294 A, 296 A. Non omnes tamen imperatores illam persecuti sunt, I, 291, sqq. Immo gentiles praesules non pauci illi benevoluerunt, I, 703. Christianam sectam quidam olim mentiti sunt, I, 704 A.
    Christianae religionis doctrinae summa, I, 375 sqq. Antiquis Judaeorum documentis suffulta, I, 386 A, 392 A. Christianae religionis veritatem quisquis agnoscit, eam statim sequitur, et in ejus detensione mori desiderat, I, 536 A. Hujus religionis susceptae neminem pudet aut poenitet, I, 269 A. De illa omnes gaudent et gloriantur, ibid.
    Christianismus stoicus, platonicus, dialecticus, II, 20 B.
    CHRISTIANORUM nomen ex suavitate deducitur, I, 281 A. Sub Augusto ortum, Tiberio imperante, disciplina ejus illuxit, I, 290 B. Omnis sexus, aetas, conditio, dignitas ad hoc nomen transgrediebantur, I, 263 A. Nomen christianum quam infestum gentilibus, I, 277, sqq.; 281, sqq., 566 A, B. Aemulae rationis est inimicum, I, 278 A. Hujus odii effectus inter propinquos, I, 280 B, sq. Ob solum nomen vexabantur Christiani, I, 277, sqq. 285. Confessio nominis, non examinatio criminis, damnationis erat titulus, I, 271 A, 278, sq. Erga christianum nomen iniquitatis odium, I, 261 A. Christiano nomine excluditur qui agit quod non faciunt Christiani, I, 278 A.
    Christiani Phrygibus et caeteris gentibus antiquiores, I, 570. Nemo christianus ante Christum, II, 1001 C. Christianus qui non est, mortuus est, II, 745 B. Nemo Christiano major, II, 15 A. Nemo christianus, nisi qui perseveraverit usque in finem, ibid. Fiunt, non nascuntur Christiani, I, 378 B, licet anima naturaliter christiana dicatur, I, 377 A. Christianorum quod est, non est omnium credere, II, 655 B. Christiani non aliter ex ethnicis fiunt nisi prius perditi, et a Deo requisiti, et a Christo reportati, II, 992 B. Christiani obstupefacti quod prius errores gentilium non rejecerint, I, 269 A. Fatebantur ethnici se esse quam antea meliores, I, 564 A. Christianorum quanta multitudo, I, 262 A, 700 B., 704 B. Omnia replebant, I, 462 A, solis templis exceptis, I, 463 A.
    Christiani non erant brachmanae, nec gymnosophistae, nec sylvicolae, I, 490 B; nec cynopenae, aut sicapodes, I, 570 A. Liberi erant, non servi, I, 451 A. Pro libertate mori noverant, I, 565 A. Ab ethnicis extranei vocabantur, I, 446 B. Cum ipsis tamen cohabitabant, I, 490 B. Artes et operas cum eis miscebant, I, 491 A. Idem utrorumque victus, habitus, apparatus, I, 490 B. Ab iis tantum distinguebantur modestia, patientia et pristinorum vitiorum emendatione, I, 700 B, sq. Nulla ambitione ducti, nuntium rebus publicis miserant, I, 465 A. Ab omni gloriae et dignitatis ardore frigentes, ibid. A coetibus publicis alieni, I, 465 A. Documenta sua declarando mentiri nefas putabant, I, 403 B.
    Christiani veri describuntur, I, 269 A, 511 sq., 624 A. Christiani non aliunde noscibiles quam de emendatione vitiorum pristinorum, I, 701 A. Christiani institutio est de porticu (libris) Salomonis, II, 20 B. Ethnicorum tam corrupti, quam puri Christianorum mores, I, 472 sqq. Longe dispar eorum scientia, disciplina et scientia, I, 501 sq. 516 sq. Ac longe dissimiles virtutes, ibid. Christianorum virtutes laudabant et mirabantur ethnici, sed Christianos esse factos ferre non poterant, I, 280 A, 564 A. Illos oderant ethnici quos nullo modo cognoverant, I, 261 A. Cur, ibid. Eos statim amabant atque cognoverant, I, 262 A, 559 B.
    Christiani qui et quales erant, I, 468, sqq. Illorum vita inculpata, I, 704. In unum corpus erant congregati conscientia religionis, disciplinae unitate et spei foedere, I, 468 A. Hoc erant congregati, quod dispersi, hoc universi quod singuli, I, 478 A. Christianus nusquam aliud est, II, 93 A. Nemo major Christiano, II, 15 A. Christianus nemo nisi qui ad finem usque perseveraverit, ibid. Christianus coeli discipulus, vitae negotiator, rerum aedificator, erroris inimicus, veritatis integrator, expressor et custos, I, 514 A. Credit quod traditum est, II, 745 B. Christiano amplius quaerere non licet quam quod invenire licet, II, 651 A. Non amplius licet inveniri quam quod a Deo discitur, ibid. Post Christum nobis curiositate non est opus, nec inquisitione post Evangelium, II, 21 A. [Col. 1527] Christiani spiritualium sectatores, I, 1320 A.
    Christianorum erga invicem charitas quanta, I, 471 A. Sese invicem fratres appellabant, ibid. Charitate omnia habebant communia, praeter uxores, I, 472 A. Illorum quanta in egenos, ac potissimum martyres, charitas, I, 470 sq., 475 A, 619 A. Hominibus et diis gentilium mendicantibus opem ferre non sufficiebant, I, 494 A. Eorum misericordia plura insumebant vicatim, quam religio gentilium templatim, ibid. Christianus nec inimicum laedit, I, 512 A. Inimicos diligebant, et Deum pro eis precabantur, I, 446 A. Nullius erant hostes, I, 700 A. Fidem etiam gentibus servabant, I, 512 A. Omnes sibi ab ethnicis illatas injurias ulcisci poterant, et paucis faculis, aut palam indicto bello, I, 462 A; aut daemones ab obsessis hominum corporibus non ejiciendo, I, 464 A; aut sola sua ab ethnicis secessione, I, 463 A, B.
    Christianorum continentia, I, 326 sq., 510 A. Conjugum quanta castitas, I, 472 A, 510 A. Ab omni post matrimonium excessu abstinebant, I, 326 sq. Sexum foemineum non mutabant, I, 510 A. Animo adversus libidinem caeci erant, I, 511 A. Christianae sanctitatis antistites duae, monogamia et continentia, II, 939 A. Plures in virginitatis statu permanebant, senes, pueri, I, 327 A. Etiam voto illi sese adstringebant, II, 905 A. Vid. VIRGINITAS. Spectaculis, pompis, ludis publicis et theatri scenis abstinebant, I, 466 sq., 493 A. Saturnalibus ethnicorum festis non aderant, et cur, I, 492 A. Liberalia festa item repudiabant, ibid. Quomodo floribus et sertis utebantur, I, 492 sq. Illis nihil gratius quam de hoc mundo exire, I, 489 A. Mundus Christiano carcer, I, 622 A. Vid. MUNDUS, Extra carcerem saeculo renuntiavit, in carcere etiam carceri, I, 622 B.
    Christiani quomodo Deum orabant, I, 442 sq. Aliquando expansis manibus, Dominicam passionem modulantes, I, 1169 sq. Vid. ORATIO. Deum per Christum colebant, et qua ratione, I, 567 c, sq. Crucem Christi venerabantur, I, 577 C sq. Dominico die indulgebant laetitiae, I, 371 A. Christianorum solemnes synaxes quam sanctae, I, 468 sqq. Quales erant, ibid. Quae jejunia, et quam dura, I, 487 A; II, 954 C, 971 B. Nullum fructum operum Dei repudiabant, sed plane temperabant, I, 491 A. Christiani voluptates, quae, II, 659 sqq.
    Christiani ad deos colendos cogi non poterant, I, 699 B. Illos colere recusantes, nullius impietatis sunt rei, ibid. Eis nefas falsis diis sacrificare, etiam manente in contrarium proposito. I, 433 A. Gentilium templa ne noverant quidem, I, 363 A. Christianis militibus prohibitae excubiae in deorum templis, II, 92 A.
    Christiani immerito accusabantur laesae majestatis humanae, I, 436 sqq. Imperatorum numquam deum, sed dominum communi voce appellabant, I, 450. Non adorabant Caesarum imagines, nec per genium principis jurabant, I. 447 B. Noverant imperatorem a Deo constitutum et sincere honorabant, I, 448 B, 700 A. Pro ejus salute Deum precabantur, I, 433 A. Pro ejus et vita et domo et exercitu, et pro senatu et populo quotidianas preces offerebant, ibid.
    Christianorum in daemones potestas quanta, I, 413 A, 463 B, 677 B, 700 B, 703 B; II, 112 D. Christianae sapientiae afflatu tota vis daemonum cedit, I, 647 B, C, sq. Vid. DAEMONES, DIABOLUS.
    Christiani, calamitatum tempore, misericordiam Dei jejuniis et durissimis poenitentiae laboribus exorabant, I, 487 A. Se in sacco et cinere volutantes, invidia Coelum tundebant, ibid. Quam immerito publicarum calamitatum, praecipue belli, famis ac pestis auctores ab ethnicis dicebantur, I, 479 sqq., 571 A, B.
    Christiani ab ethnicis proclamantur rei omnium scelerum, deorum, imperatorum, legum, morum ac totius naturae inimici, I, 277 A, 306 sqq., 580 sq. Quam impudenter dicebantur factio illicita, desperata, I, 464 B, sqq., 468 sqq., 532 A; imperatoribus et reipublicae contraria, I, 452 sqq.; 459 B, sq., 699 sq. Falsa sola publica fama, teste criminum, rei, I, 310 sqq.; 567 sq. Trium horrendorum criminum falsissime accusabantur, infantis scilicet in sacris synaxibus occisi, ejus carnium et sanguinis comestorum, atque stupri, adulterii et incesti, I, 306 sq.; 580 sqq. Ob solum nomen, ethnicis incognitum, condemnati, I, 281 sqq., 563 sq. Probatio innocentiae Christianorum iniquitas est ethnicorum judicum, I, 534 A. Vid. CHRISTIANISMUS. Christiani magis damnati quam absoluti gaudebant, I, 698 D. Quotidie plerumque in suis coetibus obsessi, proditi, oppressi, I, 308 A. Ad illos vexandos quam insulse objecerint ethnici legum suarum severitatem, I, 285 sqq. Nulla nisi nequissimorum imperatorum lege damnati, I, 294 A. Quam absurde acclamatum: Christiani ad bestias, ad leones, I, 341 A, 480 A, 571 A; II, 651 A, 825 B. Magnum detrimentum reipublicae ex morte tot Christianorum, I, 496 A, B. [Col. 1528] Cur quod tanta paterentur permiserit Deus, I, 488 sq. Plures effecti quoties metebantur, I, 535 A. Semen est sanguis Christianorum, ibid. Vid. ETHNICI.
    CHRISTUS, an nomen vel appellatio, I, 192 B, C. sq. Christus dicitur a chrismate, quod est unctio, quae Domino nomen accommodavit, I, 1207 A. Christus Jesus in ipso nominis sacramento, verus et summus sacerdos Patris est, II, 330 C. Cur Nazaraeus vocatur, II, 372, A, B. Filius fuit, in Dei et Regis et Domini omnipotentis et altissimi nomine, II, 181 C. Christi nomen non ex natura veniens, sed ex dispositione, proprium ejus efficitur a quo dispositum invenitur, II, 341 C. Vid. JESUS.
    Christus est Dei , sermo, ratio, sapientia et filius, I, 399 sq. Sermo primarius, II, 868 C. Editis miraculis se Dei probavit et verum Deum, I, 1400 B. Christus factus secundus a Patre, et cum Spiritu tertius, II, 170 A. Pater, Verbum ex semetipso proferendo, Filium facit, II, 317 A. Christus ex Patre, spiritus ex Spiritu, sicut radius ex sole, et lumen ex lumine; genitus non recessit ex matrice, nec substantia separatur, I, 399 A, B. Alter a Patre, modulo, non numero; gradu, non statu, ibid. Verus Deus est, ibid. Veram divinitatem rem propriam habet, I, 399 A. Christus filius et spiritus et substantia Creatoris, II, 328 C, 386 C. Repraesentator Patris, II, 187 B. Sed Pater non est, II, 181, A, C. Quomodo Patris vicarius, II, 328 C. Verbum primordiale, primogenitum, virtute et ratione concitatum, spiritu suffultum, I, 400 B. Quid acceperit a Patre, II, 843 C. Christum Dei Filium et veteres et novae Scripturae omnes praefiniunt, II, 186 B. Christus, spiritus Dei, semper fuit, ante carnem quoque, II, 489 B. Cur dictus magni consilii angelus, II, 778 A. Christi originalia instrumenta delere ausus est Marcion, II, 755 B. Vid. FILIUS.
    Christus ab Adam ad Patriarchas et Prophetas, in visione, in somno, in speculo, in aenigmate, ordinem suum praestruens ab initio semper, II, 174 C. Ab initio conversatus et congressus est cum Patriarchis et Prophetis, ediscens jam inde a primordio hominem, quod erat futurus in fine, II, 317 A. Christus semper locutus in Prophetis, spiritus scilicet Creatoris, II, 328 B, 386 C. Signaculum est omnium Prophetarum, II, 615, 632 A. Deus hominem formans, Christum cogitabat, hominem futurum, I, 802 B. Lex significabat Christum, II, 447 A. Christus in persona Moysis figuratus, II, 316 A; et Josue, II, 343 A, B; atque Isaac et Joseph, II, 346 A, 626 A, B. Christus in floris figura ostenditur, ex virga profecta ex radice Jesse oriturus, II, 489 B. Christus figuratus in tauro, II, 346 B, C. Non bellipotens, sed paciferus Christus repromissus, II, 351 C; quidquid in contrarium dicant Judaei, II, 617 sq. Duplici habitu in duos adventus a Prophetis delinitur, I, 400 A; II, 329 sq., 638 C. Unus ignobilis, et alter gloriosus, II, 330 sq. Christus talis probatus qualiter annuntiabatur, II, 349 B. Christus illuminator antiquitatis, II, 461 A. Christus in novis vetus, II, 410 A. Secundus Adam, II, 789 C; et novissimus, II, 868 C. Solus novus rex novorum aevorum II, 348 A. Christus novum regnum annuntiat, II, 356 sqq. Christus venturus an jam venerit, II, 609 B. Christum venturum Judaeos refutare, II, 610 A.
    Christus verus Dei templum, II, 635 C. Christus authenticus pontifex Dei Patris, II, 447 A. Catholicus Patris sacerdos, II, 376 A. Proprius et legitimus Dei antistes, praeputiati sacerdotii pontifex, II, 493 B. Sacrificiorum aeternorum antistes, II, 609 B. Arbiter Patris et minister, II, 317 B, C. Christus non alterius Dei quam Creatoris circumlator, II, 270 C, 322 C. Christus sequester Dei et hominum, II, 885 B. Christus bellator, II, 340 A, 620 B. Christus bellipotens et armiger accipiet spolia non solius Samariae, verum et omnium gentium, II, 618, 621 B. Christus homo Deo mixtus, et quo sensu, I, 399 B. Christus illuminator et deductor generis humani, I, 395 A. Christianae gratiae et disciplinae arbiter et magister, ibid. Unica spes totius orbis, II, 760 C. Remediator valetudinum, II, 373 A. Verus disceptator et elimator humanarum macularum, II, 447 A. Aeternae non longae vitae invitator, II, 424 D. Christus dominus et sabbati et Legis, et omnium paternarum dispositionum, II, 396 A. Christus sponsus, II, 382 A. Christus inglorius, ignobilis, inhonorabilis, II, 344 B. Christi Dei totum dedecus sacramentum est salutis humanae, II, 317 C. Christi amor erga homines, II, 772 sq.
    Christum nasci ex semine humano non competebat, II, 781 sq. Nove nasci debebat novae nativitatis dedicator, II, 781 C. Caro Christi sancta, II, 933 C; non peccatrix, II, 781 A. Vid. CARO. Christus accepit a Patre carnis et animae texturam, II, 843 C. Christus, etsi in hominis figura proposuerat latere, nihil tamen de impatientia hominis imitatus est, I, 1252 B. Christus homo, quia caro, non quia anima, II, 874 A Christo duae [Col. 1529] substantiae, divina et humana, II, 194 A. Christus solus homo sine peccato, quia et Deus Christus, II, 720 B. Verum hominem esse Christum probatur, II, 14 B, 378 sq. Phantasma esse Christum contendebant Marcionistae, II, 331 C.
    Christus exivit a Patre, ut radius ex sole, ut rivus ex fonte, ut frutex ex semine, II, 183 A. A matrice Dei Patris non recessit, sed excessit, I, 399 B. Delapsus est in Virginem, et in utero ejus caro figuratus, ibid. Nullam de impudicitia habuit matrem, ut Jupiter, I, 396 sq. Etiam quam videtur habere, non nupserat, I, 397 A. Christus natus est ex Virgine, II, 782 A, B. Ex Mariae carne est, dum ex semine est David, II, 350 A. Anno duodecimo Tiberii Caesaris revelatus est, II, 264 A; et de coelo manare dignatus est, II, 267 A, 614 B. Christus pusillus factus, ut homo maximus fieret, II, 317 C. Pusillitates Deo Christo maxime congruebant, II, 316 sqq. An fabri aut questuariae filius sit, I, 662 A. An Christus per omnes gradus infantiae transierit, II, 411 B, C, sq. Caro spiritu instructa, nutritur, adolescit, affatur, docet, operatur, et Christus est, I, 399 B. Incarnationis caussae, II, 773.
    Christus alter qui apparuit sub Tiberio, et alter qui a Creatore promittitur, aiebat Marcion, II, 264 A. 368 B, C. Christum in hodiernum diem Judaei negant venisse, II, 331 B. Cur, ibid. Christus judaismi exorbitator et destructor, II, 329 B. Illum Judaei planum in signis, et aemulum in doctrinis existimabant, ibid.
    Christus et visus et auditus et congressus, miscens in semetipso hominem et Deum, in virtutibus Deum, in pusillitatibus hominem, II, 317 B, C. A primordio egit in Patris nomine, II, 317 A, 378 A. Per Christum Deum novimus, II, 647 B. Per Christum Pater plenius manifestatur, II, 170 A. Christo servabantur omnia retro occulta nudare, dubitata dirigere, praelibata supplere, praedicata repraesentare, II, 796 A. Post Christum Jesum nobis curiositate non opus est, nec inquisitione post Evangelium, II, 21, A. Christi institutio quaerenda et custodienda, II, 23 A. Christus maxime dignoscitur ex verbi potestate, II, 375 B. Omnia Christi dicta omnibus posita sunt, II, 22, B. Conversabatur ut Deus, ut homo divine agere doceretur, II, 317 C. Nullius mensam tectumve despexit, I, 1233 A. Nullum volentem sibi adhaerere non suscepit, ibid. Christi miracula quot et quanta, I, 400 B. Iis se Deum probavit, ibid. Quanta impudentia dicebantur magicis facta virtutibus, I, 400 A. Christus ab hominibus, non a spiritibus immundis, volebat se Filium Dei agnosci, II, 373 B. Respuit immundi spiritus praeconium, ibid. Christus numquam sine aqua, I, 1210 A. Quomodo baptizavit, I, 1212 A, B.
    Christi passionem et ipse et Prophetae praenuntiarunt, I, 401 A. Christi passio describitur, I, 1252 sqq. Christi patientia quanta, II, 348. Voluit saginari voluptate patientiae, I, 1254 A. Christus nisi ignoratus, nihil pati posset, II, 327 C. Christus, sicut praedixerat, crucifixus violenter Judaeorum suffragiis, I, 400 B. sq. Christi derelictio in cruce explanatur, II, 195. Christus propter id ipsum habebat mori, quod quia nascitur, moritur, II, 764 B. Christus sponte sua mortuus, I, 401 A; praevento carnificis officio, ibid. Christum non ex divina, sed ex humana substantia mortuum dicimus, II, 194. In Christi morte extraordinaria solis defectio praedicta, et descripta in arcanis seu archivis, I, 401 A. Illius corpus sepulchro conditum, ibid. In quo nihil repertum, nisi exuviae, I, 402 A. Christus moriendo descendit ad animas Prophetarum et Patriarcharum, II, 657 A, 742 C. Quo anno passus, II, 612 sqq.
    Christus tertia die post mortem resurrexit, I, 401 sq. Postea suis discipulis apparuit, I, 402 A; docens eos quod docerent, ibid., 492 A. Quare se non in vulgus eduxerit, ibid. Caro Christi in coelo an sensu vacua, II, 792 A. Christi corporis veritate post resurrectionem suam nihil clarius, II, 466 C. Quae ab eo gesta sunt, Tiberio Caesari a Pilato nuntiata, I, 403 A. Christum deorum numero adscribi voluit Tiberius, I, 290 A.
    Christus exinde a passione sua regnare coepit, II, 628 B. Christi regnum et nomen ubique porrigitur, II, 611 C. Omnibus aequaliter tribuitur, II, 612 A. Ubique creditur, in omnibus gentibus regnat et adoratur, II, 611 C.
    CHRYSIPPUS ad elleborum, II, 656 A. Chrysippi assentator, I, 612 C. Ejus sententia de anima, II, 653 C.
    CIBUS, victus omnem disciplinam aut occidit aut vulnerat, II, 960 C. Ciborum deliciae quae, II, 1048. In primordio herbidum solummodo et arboreum homini pabulum addixerat Deus, II, 958 C. Quare quorumdam animalium esum prohibuerit Mosaica lex, II, 306 A. Cibum Christus desideravit, cur, II, 468 A. Cibum Christianorum praecedebat et sequebatur oratio, I, 477 A, 1193 B. Vid. ABSTINENTIA COENA. CONVIVIUM.
    CICERULA, II, 258 C.
    [Col. 1530] CICERO Octavium Augustum, sibi ignotum, civilium turbinum sepultorem de somnio noverat, II, 728 A. Quingentis millibus numerum orbem citri emerat, II, 1048 A. Ciceronianae mensae, II, 706 A. Ciceronis Tusculanae, I, 525 A. Ciceronis dignitatem parvuli etiam nunc gerula jam sua inspexerat, II, 729 A.
    CICURIA, vel CURRUCA, ingenia, II, 591 A.
    CILICIA Mopsi habebat oraculum, II, 730 A.
    CINCIUS SEVERUS Thistri dedit remedium quomodo responderent Christiani ut dimitti possent, I, 703 A.
    CINERARII, I, 1301 B.
    CIPPUS, vel crux, II, 1047 A.
    CIRCULATORES, II, 58 B.
    Circulatoria secta magorum, I, 672 B. Illorum circulatoriae praestigiae, I, 411 A.
    CIRCULI aurei brachia mulierum ornabant, I, 1306 A.
    CIRCUMCISIO populo data in signum, unde dignosci posset Israel, non in salutem, II, 603 A, B. Circumcisionem acceperat Abraham, quae in signum temporis illius, non in salutis praerogativam, II, 602 sq. Circumcisio, nota servitutis, non purgat hominem, II, 601 A. Octavo die semper observata, propter mortis comminationem, ibid. Cessare debebat, II, 604 A.
    Circumcisio carnalis et temporalis tributa populo contumaci, circumcisio spiritalis data in salutem populo fideli, II, 603 C.
    CIRCUS soli principaliter consecratus, I, 639 B. A Circe dictus, ibid. Ejus ornamenta, ibid.; et furores, I, 648. In eo nec principibus aut civibus parcebant Romani, I, 649 A. In circo gradus et apuliae, I, 652 B.
    CIVITATES omnes diluvio posteriores, I, 482 A. Sine civitatibus aliquando exstitit humanum genus, I, 432 A. Civitatem tabernae habitu abolefacere, I, 452 B.
    CLAUDIUS electus imperator, primus promisit singulis militibus quinadena sestercia, I, 455 A. Nullam in Christianos legem tulit, I, 294 A.
    CLAUDIUS HERMINIANUS in Cappadocia Christianorum atrox persecutor, quomodo interiit, I, 702 A.
    CLAUDII SATURNINI liber de Coronis, II, 86 A, 91 A, 97 A.
    CLAVES custodiendae uxoribus committebantur, II, 927 A.
    Clavis legis est interpretatio legis, II, 429 C.
    Claves regni coelorum Petro datae ac per eum Ecclesiae, II, 142 C. Vid. PARADISUS.
    Claves diaboli, II, 142 C.
    CLAZOMENII Hermotinum templo consolantur, II, 724 C.
    CLEANTHIS opinio de anima, II, 653 B. Ejusdem de eodem testimonium, II, 693 B.
    CLEMENS Romanorum ecclesiae episcopus a Petro ordinatus, II, 45 A.
    CLEMENTIAE coelestis abundantia libidinem ne faciat humanae temeritatis, I, 1240 B.
    CLEOMACHUS, pugil, inter fullones Novianos coronandus, II, 1042 B.
    CLEONYMUS pyctes ab Achille in somno curatus, II, 729 A.
    CLEOPATRA sola regnavit annis viginti, II, 614 B. Dein conregnavit sub Augusto tredecim annis, ibid. Cleopatrae mors, I, 584 A, 625 C.
    CLIDEMUS Atheniensis, dum ab histrionibus ob praestantiam auro coronatur, prae gaudio et gloria moritur, II, 739 A.
    CLOACINA dea, II, 266 A.
    CLYPEI Persarum imagine solis adornati erant, I, 370 A.
    COCI ab Apicio nomen acceperunt, I, 282 A.
    COELEBS difficile dives, I, 1301 A.
    COELESTIS, dea Africanorum, I, 419 A. Pluviarum pollicitatrix, I, 413 A.
    COELUM, sedes Dei vivi, I, 377 A; et patria Christiani, II, 260 A. Coelum, non Capitolium, respicit anima christiana deprecans, I, 377 A. Cum transactione mundi reserabuntur regna coelorum, II, 744 A. Vid. PARADISUS. In coelo sexus nullus, I, 1307 A.
    Coelos 365 ab Angelis institutos docuit Basilides, II, 62 B.
    COEMETERIUM, II, 738 A, 796 B.
    COENARUM sumptus antiquis legibus definiti, I, 298 A. Coenae centenariae, I, 300 A. Quam immodici earum sumptus, ibid.
    Coena libera et suprema bestiariorum, I, 492 A.
    Coena Christianorum qualis, I, 473 sqq.
    Coenae parabolae paratura vitae aeternae saturitatem figurat. II, 437, C.
    COETUS antelucani Christianorum, I, 273 A, 281 B; II, 79 B. In ipsis suis coetibus opprimebantur, I, 308 A. Qui ex eis arcebantur, I, 469 A. Vid. SYNAXIS.
    COGITATUS sine opere et sine effectu, carnis est actus, II, 814 A. Omne animae cogitatorium caro est, ibid. An per carnem administrentur cogitatus qui per carnem dignoscuntur extrinsecus, ibid.
    COLABARSUS novam haeresin ex Graecorum alphabeto composuit, II, 70 A.
    [Col. 1531] COLCHORUM amores, II, 247 A.
    COLLEGIARII ministri, I, 644 B.
    COLLEGIUM artium musicarum, etc., I, 644 B.
    COLLOQUIUM familiaritatis indicium, II, 413 A
    COLOPHONIS scaturigo daemonica lymphaticos efficit, II, 734 B.
    COLORIS proprietas omni corpori adhaeret, II, 660 B. Colores adulteri non a Deo, sed a diabolo, interpolatore naturae, I, 1312 B, 1321 A.
    Colores factionum circi, duo initio tantum, albeus et russaeus, I, 641 B. Vid. LANA.
    COLUMBA, avis non solum innocua, sed et pudica, II, 940 B. Felle caret, I, 1209 A.
    Columba, graece , habet secundum numerum DCCCI, II, 70 A.
    Columba solet Christum ostendere, II, 544 B. Columbae in specie Spiritus sanctus in Christum delapsus est, et quare, I, 1208 A. Ubi sit corpus hujus columbae, II, 758 A.
    COLUMNAE Sessiae a sementationibus, Messiae a messibus, Tutelinae a tutela fructuum, II, 639 C.
    COLYTHI pueri mense citius eloquuntur, II, 683 A.
    COMA mulieri pro operimento est, II, 899 c. Vid. CAPILLI.
    COMITIA Romana, I, 464 B.
    COMITIALIS morbus humano sanguine sanari ferebatur, I, 322 A.
    COMMEATUS delinquendi, quid, I, 1237 A.
    COMMENTARII Romanorum, I, 292 A.
    COMMERCII rebus litterae sunt necessariae, II, 87 B. Vid. NEGOTIATIO.
    COMMUNICATIO pacis, II, 32 B.
    COMMUNIO ecclesiastica, II, 45 B. Vid. EUCHARISTIA, EXCOMMUNICATIO.
    CONCHAE in montibus peregrinatae ob diluvium, II, 1033 B. Conchae maris poma, I, 1311 A.
    CONCILIA ethnicorum, I, 464 B.
    Concilia repraesentatio totius nominis christiani, II, 972. Stationes et jejunia illis praemittebantur, ibid. Concilia ex universis ecclesiis per Graecias, ibid.
    CONCIONES Romanae, I, 464 B.
    CONCUPISCENTIA naturalis proprie unica est alimentorum, quam Deus in primordio condidit, II, 716 B. Concupiscentiam rationalem nobis dat Apostolus, II, 673 B. Concupiscentia solitaria prohibetur, I, 499 A. Concupiscentia oculis arbitris quando utatur, II, 716 B. Carnis concupiscentia aetatis officia defendit, decoris messem requirit, gaudet de contumelia sua, I, 1280 B. Concupiscentia saecularis causas habet gloriam, cupiditatem, ambitionem, insufficientiam, I, 1281 A. Vid. LIBIDO.---Concupiscentiae sepulcra manentia tempore auctoris, II, 976 A.
    CONGIARIUM militibus dividebatur, I, 455 A.
    CONFESSIO persecutione deducitur, et persecutio in confessione finitur, II, 143 C. Confessio simplex et exerta in martyris nomine, II, 455 C. Christiani confessi, ab ethnicis damnabantur ut alii rei, I, 702 B. Confessores, II, 77 C.
    Confessione criminum facta, quaestio non ultra procedit, I, 276 A.
    Confessio tantum relevat peccatum, quantum dissimulatio exaggerat, I, 1243 A. Confessione poenitentia nascitur, satisfactio disponitur, I, 1243 B. Confessio satisfactionis consilium est, dissimulatio contumaciae, ibid. In exomologesi delictum celare, quantum malum, I, 1245 B. Confitendorum potius delictorum exempla, quam negandorum, nobis proponuntur in Cain et Adam, II, 314 C. Evenit in bonis factis poenitentiae confessio, II, 312 A. Peccata et turpitudines confiteri non publice, I, 1222 C Confessio Baptismum praecedere debet, I, 1222 B, C. Vid. POENITENTIA.
    CONFIRMATIO Spiritu sancto vestit, II, 50 A. Sacramentum est, II, 54 A. Post Baptismum accipiebant neophyti manuum impositione, I, 1207 sqq. In ea manus impositione caro adumbratur, ut anima spiritu illustretur, II, 806 B.
    CONJUGIUM, CONNUBIUM. Vid. MATRIMONIUM, NUPTIAE.
    CONSEVIUS deus, I, 600 C. Illius officium, ibid.
    CONSTITUERE et concipere licet omni fideli, dumtaxat quod Deo congruat, quod disciplinae conducat, quod saluti proficiat, II, 81 B.
    CONSUALIA festa, I, 637 A.
    CONSUETUDO fere ab aliqua ignorantia vel simplicitate sordida initium sumit, II, 889 A. In usum per successionem corroboratur, et ita adversus veritatem vindicatur, ibid. Consuetudinis vis, II, 890 sqq. Consuetudini ratio patrocinatur, II, 80 A Non interest an scriptura vel ratione consistat, quando et legem commendet ratio, II, 81 A. Colenda est, ne non sit rationis interpres, II, 81 A. Consuetudo sit tantisper, ut consuetudini etiam consuetudinem opponamus, II, 890 B. Lege non exstante, traditio consuetudini dat morem, II, 81 B. Etiam in civilibus rebus pro lege suscipitur consuetudo, cum lex deficit, ibid. Consuetudo traditionem confirmat, cujus est idonea testis, ibid. Consuetudinem nemo respuit, quam damnare non potest, II, 891 [Col. 1532] A. Veritatem se Christus nominavit, non consuetudinem, II, 889 A.
    CONSUS deus, I, 600 C. Qui et Neptunus, I, 637 A, 640 A. Deus consilii, I, 637 A. A Romulo inventus, II, 266 C. Ejus arx in circo, I, 637 A. Apud metas sub terra delitescit, I, 637 A, 640 A.
    CONTEMNIT nemo quod sciat omnino non esse, I, 572 C.
    CONTINENTIA omni momento hominibus est necessaria, sicut oratio, II, 926 A Continentae votum, II, 905 A. Continentiae bonum conjugio praefert Apostolus, II, 486 C. Continentia legem nuptiarum honorat, licentia temperat, II, 931 A. Continentia instrumentum aeternitatis, I, 1285 A. Per continentiam negotiaberis magnam substantiam sanctitatis, II, 925 C.
    Continentia laboriosior in foeminis, II, 903 B. Laboriosior et gloriosior continentia quae jus suum sentit, nempe in viduis, I, 1287 B. Continentia virtute constat, virginitas gratia, II, 903 B. Virginitati non antistat continentia, ibid. Vid. VIRGINITAS.
    Continentia haereticorum non laudanda, II, 931 A.
    CONTUMACIA timorem subvertit, I, 1233 A.
    CONTRARIIS an constent universa, II, 657 C.
    CONVERSIONES in bonum vel in malum quomodo agnoscantur, I, 266 A, 559 C, sq.
    CONVIVIUM Dominicum. I, 1294 B. Convivium Christianorum quale, I, 477 A. In coena Domini convivarum admonitor Spiritus sanctus, II, 437 D.
    Convivia publica ethnicorum quae, et quam nefanda, I, 452 B. Vid. CIBUS.
    CONVOCATIONES nocturnae, I, 1294 B.
    COQUI ab Apicio nomen accipiunt, I, 282 A.
    CORINTHII cum Archia Syracusas muniunt, II, 1036 A. Corinthium mare terrae motus ebibit, I, 481 A.
    CORNELIUS NEPOS, I, 330 A.
    CORNELIUS RUFUS patricius, senatu submotus, quia decem pondo libras argenti habebat, I, 299 A.
    CORONAE origo de mendacio erubescenda est, II, 85 A. Graecos fuisse constat auctores rei vel illuminatores, ibid. Corona in capite foeminae formae est lena, summa lasciviae nota, extrema negatio verecundiae, conflatio illecebrae, II, 98 A. Coronae aureae sacerdotum provincialium, I, 687 C. Ab ethnicis coronabantur lupanaria, latrinae, pistrina, carcer, ludus, amphitheatrum, et ipsa spoliaria, ipsaeque libidines, II, 97 B. Coronae hederae Harpocrationis, II, 85 B; laureae Bacchi, II, 86 A; et militum, II, 84 B.
    Coronam non gestabant Christiani, I, 493 A. Corona Christianorum militum, II, 94.
    Corona spinea Christi, in figuram delictorum quae nobis protulit terra carnis, II, 98 B. Figurata est in vepribus quibus erant implicata cornua arietis Abraham, II, 636 B, C.
    CORPUS est sui generis, omne quod est, II, 774 B; sive quod habet aliquid per quod est, ibid. Corpus substantia est rei cujusque, I, 230 A. Inter illud et nihil agnovit Tertullianus spiritalem substantiam, II, 230 A. Omni corpori coloris proprietas adhaeret, II, 660 B. Corporis divini et humani magna diversitas, II, 303 C.
    Corpus hominis quid, II, 844 C. Corpus est quod amittit animam, et moriendo fit mortuum, II, 491 C. Ex carne terrenum est, ex sanguine aquenum, II, 771 A. Nullius corporis sanguis esse potest, nisi carnis, II, 461 B. Membrorum corporis mira dispositio, II, 882 sqq. Pro dispositione membrorum, ordo vitiorum, II, 955 B. Corpus hominis an operatio angelorum sit, II, 801 A In modum crucis est, I, 678 B.
    Corpus nostrum, in Platonis sententia, est carcer, II, 741 A. Corpus vice sepulchri conclusam animam in saecularis vitae morte an detineat, II, 820 B. Corpus carnalium operum est vas, anima autem est quae in illo venenum alicujus mali facti temperat, II, 491 C. Auriga corporis spiritus animalis, II, 740 B. Corporis vitiatio accidens est res, integritas propria est, II, 878 B. In hac nascimur, ibid. Digressa anima, graviora efficiuntur corpora defunctorum, II, 658 A. Defunctorum corpora a quibusdam Scythis devorata, I, 321 A. Corpus corpori juxta collocando spatium recessu communicavit in coemeterio, II, 738, A.
    Corpora medicata condimentis sepulturae, cur mausoleis et monumentis sequestrantur, II, 834, B. Crescunt in sepulchro ungues et capilli, II, 736 B. Corpori salutem esse repromissam negant plures haeretici, II, 796 B. Corpus animale quomodo dicatur seminari, II, 872 C, 875 A. In resurrectione eadem corpora animae sunt recepturae in quibus decesserunt, I, 746 B.
    Corpore et sanguine Christi vescitur caro, ut et anima de Deo saginetur, II, 806 B. Vid. EUCHARISTIA. Corpus, apostolica sententia, Dei est templum, cum in Christo est, II, 741 A. Macies non displicet Christianis; nam non ad pondus Deus carnem tribuit, II, 978 A. Corporum contemptum ad martyriorum praestantiam refert Apostolus, II, 856 A.
    Corpus, sive congregatorum societas, I, 468 A.
    [Col. 1533] Corpus temporum, saeculum, I, 432 A.
    CORRUPTIVUM non idem quod corruptela, II 870 B.
    CORVORUM educator Deus, II, 951 C.
    CORYBANTIA aera, I, 426 A.
    mundum Graeci dixerunt, I, 375 A. Cur, ibid.
    CRASSI copia, I, 337 A. Per risum moritur, II, 739 A.
    CRATETIS vestiendi mos, II, 1046 B.
    CRATIPPUS scriptor, II, 729 A.
    CREATORIS magnitudo in animalibus, II, 261 A. Vid. DEUS.
    CREDENDUM temere nihil, II, 468 D. Quid sit temere credere, ibid. Vid. FIDES.
    CREDITORES in partes secabant debitores suos, I, 287 A.
    CREPIDAE graecatae, seu cretatae, II, 1045 A.
    CREPIDULA, seu crepitulum, II, 1044 A.
    CREPITACILLUM Christi, II, 618 A.
    CRETAM Jovis patriam et tumulum fabulabantur, I, 426 A. Cretes mendaces, II, 683 B.
    CRITAE, seu censores, II, 129 A.
    CRITIAS ex sanguine animam constare dicebat, II, 653 A.
    CRITOLAI opinio de anima, II, 653 A.
    CROCODILUS deus Aegyptiorum, II, 302 A.
    CROESUS ambiguitate oraculorum deceptus, I, 408 A. Nullus deus gentilium eo ditior, I, 337 A. Testitudinem cum aguina carne clanculum coxit, I, 409 A.
    CRUSTUMIUM, seu Casinensium oppidum, I, 420 A.
    CRUCIS qualitas signum est de ligno, I, 577 C. Crucis pars in antenna navis, II, 346 B. Crucem agnoverunt gentes, I, 366 sq. Origo deorum a plastis de cruce inducta, I, 340 sqq., 365 sq., 579 A. Cruces quomodo colerant ethnici, I, 366 sqq., 578 A. Corpus hominis in modum est crucis, I, 678 B. Crucis signum in homine qui manibus expansis deprecatur, I, 578 B.
    Crucis supplicii atrocitas, II, 629 B. Regulus primus crucis supplicio affectus, I, 584 A, C. Crucibus imponebantur Christiani, I, 340 A.
    Crux Christi figurata in veteri Lege, II, 636. Crux Christi composita fuit ligno recto et transverso, sive antenna, et sedili sive scabelio, I, 366 A, 578 A; II, 626 C. Crux Christi stultitia, quomodo, II, 481 sqq. Virtute crucis nunc Christus mundum ventilat per crucem, postea ventilaturus per judicium, II, 346 B.
    Crucis religiosi Christiani, I, 365 sq. Crucis habitus necessarius dimicaturis adversus diabolum, II, 347 A. Cruce signamus lectulum et corpusculum, I, 1296 A. Ad omnem aditum et exitum, ad vestitum et calceatum, ad lavacra, ad mensas, ad lumina, ad cubicula, ad sedilia, quaecumque nos conversatio exercet, crucis signaculo frontem terimus, II, 80 A.
    CULICIS tuba et lancea, II, 261 B.
    CULTUS omnino liber esse debet et voluntarius, I, 435 sq. Coli ab invito nemo se volet, ne homo quidem, I, 418 A. Humani juris et naturalis potestatis est colere unicuique quod putaverit, I, 699 A. Colit humanus error omnia, praeter ipsum omnium Conditorem, I, 666 A.
    Cultum foeminae habitum dicimus, quem mundum muliebrem vocant, I, 1309 A. Nullus cultus a Deo maledictus, nisi muliebris in viro, II, 281 B.
    CUPIDITAS non in concupiscentia alieni tantum est constituta, I, 1261 A. Insatiabilem carnis cupiditatem quibus excusationibus colorent homines, II, 927 A. Vid. CONCUPISCENTIA.
    CURIAE Romanae, I, 464 A.
    CURIOSITAS vitanda Christianis in divinis rebus, II, 20 B. Cedat curiositas fidei, II, 27 B. Multae curiositates suspectae in expositione parabolarum, II, 997 B. Per curiositatem aemulationem libidinis convehunt mulieres, I, 1288, A. Curiositatis libidinem effundunt haeretici, II, 27 A.
    Curiositas, seu superstitio Caesarum, I, 296 sq.
    CURIS pater Faliscorum, I, 421 A.
    CURII alea, II, 1049 A.
    CURRUS auctor Trochilus Argivus, I, 641 B. Vid. QUADRIGA.
    CUSTODIAE judicandae, I, 496 B.
    CYBELE dea, in theatris repraesentata, I, 570 A. Suspirat Atydem pastorem fastidiosum, I, 359 A. Romam migravit, I, 424 sqq. Nescivit Aurelii imperatoris mortem, I, 425 A. Cybeli bestiae applicatae, I, 341 A. Ei proprium sanguinem libabat archigallus, I, 425 A.
    CYCLOPUM ora cruenta, I, 308 A.
    CYNOCEPHALI populi, I, 312 C.
    CYNOPENNAE qui sint, I, 312 A, 570 A.
    CYRENICA regna jam christiana, II, 611 A.
    CYRUS Asiam et mersit et pressit, II, 727 A. Ursi cicatrices in eo, II, 751 A. Viginti quatuor annis regnavit, II, 614 A.

D
    DACORUM gens Christi jugo subdita, II, 611 A.
    DAEMONES nullum nomen habent singulare, sed ibi nomen [Col. 1534] inveniunt ubi et pignus, I, 684 A. Spiritalis sunt substantiae, I, 404 B, 438 A; II, 717 B. Spiritus insinceri, tenues, invisibiles, incomprehensibiles, contaminati, incesti, perditi, I, 415 B. Daemones revera existere credebant Christiani, I, 405 sqq. Eorum nomen poetis et philosophis notum, I, 405 A. Daemonii nomen in maledicti usum vulgus frequentat, ibid. Antelii daemones, I, 684 A; II, 97 B.
    Daemonium ubique, et maledictio ejus ubique, I, 618 B. Uno momento daemones ubique sunt, I, 407 a. Aemulantur divinitatem, dum furantur divinationem, I, 408 A. Dispositione Dei agnoscunt, ibid. Pluvias quum jam in incolatu aeris sentiunt, repromittunt, I, 409 A. Nonnisi praestigiae sunt ea quae videntur supra naturae ordinem fusse, ibid. Eorum artibus et praestigiis oracula et miracula edebantur, quae ethnici deorum suorum industriae adscribebant, I, 408 sqq. Consistunt in idolis, I, 646 A. Victimis et nidore sacrificiorum recreantur, I, 415 B. Ambigua dant responsa, I, 408 A. Pithii oraculi daemonium, I, 1175 A. Daemonum pabula, I, 700 B. Magistratus sunt saeculi hujus, I, 688 B.
    Daemonium nomen diminutivum est daemonis, I, 447 B sq. Daemonum genus est qui ex pravorum angelorum cum mulieribus concubitu geniti sunt, I, 405 A.
    Daemones praedamnati in diem judicii, I, 415 B, 434 A. An solatium perditionis suae perdendis hominibus operentur, I, 434 A. A mundi principio exitium hominis moliuntur, I, 406 A. Daemonibus suppetit subtilitas et tenuitas ad utramque hominis substantiam invadendam, ibid. Cum anima se conserere solet daemonium, ex societate substantiae et diversitate naturae, II, 693 A. Daemonio pene nullus hominum caret, II, 748 A. Daemonum libidines in somniatores, II, 732 B. In daemonum libidinibus est tam auferre somnia quam inferre, II, 733 B. Mortes immaturatas et frequentes operantur daemones, II, 748 A. Aliquando sub personis defunctorum delitescunt, II, 748 B.
    Daemones timent, fugiunt et odio habent Christianos, I, 413 A. Christianis inserviunt, I, 413 B, 434 A. Illis mentiri non audent, ibid. Quotidie Christiani daemones respuunt, revincunt, traducunt et de hominibus expellunt, I, 700 B. A Christianis quibuslibet adjurati, ex his quae obsident hominum corporibus ejecti, I, 413 A, 463 B, 677 B, 700 B, 703 B. Quam audacter ethnici ad simile experimentum faciendum provocati, I, 413 A. A daemoniis liberare, curatio est valetudinis, II, 373 B. Vid. ANGELI CRUX (mali), DIABOLUS, SATANAS, SERPENS.
    DALMATAE feroces, II, 683 B.
    DAMASEUS Arabiae retro deputabatur, II, 339 A.
    DAMIGERON, II, 747 B.
    DAMNATIONIS tradux unde, I, 613 A.
    DANAUS Moysi posterior, I, 386 A.
    DARDANUS, II, 747 B.
    DARIUS regnavit Babyloniis et Parthis, II, 611 B. Quot annis regnaverit, II, 614 A.
    DARIUS, qui et Melas nominatus est, viginti et duobus annis regnavit, II, 614 A.
    DAVID uni genti judaicae imperavit, II, 388 C. Caedis et stupri reus factus est, II, 14 B. Per sanguinem nuptias sibi ingessit, II, 937 A. Delicta in domum Uriae confessus, veniam assecutus est, II, 305 A. Uriae caedem, cum causa ejus moechia, confessione purgavit, II, 990 B.
    DEBITORES quomodo olim puniti, I, 287 A.
    DEBITUM in Scripturis delicti est figura, I, 1162 A.
    DECIMA dea, II, 713 A.
    Decima bonorum pars Herculi debita, I, 349 sq. Ab ethnicis fraudata, ibid.
    DECIMUS numerus reliquorum parens, et perfector nativitatis humanae, II, 714 A.
    DECOR naturaliter invitator libidinis, I, 1317 B. Non de integra conscientia venit studium placendi per decorem, ibid. Decor non est accusandus ut felicitas corporis, ut divinae plasticae accessio, ut animae aliqua vestis urbana, I, 1319 A. Timendus tamen est vel propter injuriam et violentiam spectatorum, ibid. Vid. FORMA.
    DEFUNCTORUM animas humano sanguine expiari olim creditum est, I, 644 C. Corpora defunctorum comedebant quidam Barbari, I, 321 A. Defuncta mulier quaedam, oratione sacerdotis facta, excitatur, II, 737 B, C. Pro defunctus offerebant et orabant annuis diebus Christiani, II, 79 B, 942 C. Vid. MORTUI.
    DEJERATIO quid, I, 692 A. Dejerandi formulae apud gentiles usitatae, I, 436 A, 692 A, B.
    DELATORES Christianorum tetriore supplicio affecti, I, 291 A, 296 A.
    DELICTUM omne aut agitur, aut cogitatur, I, 1232 A. Quaedam sunt delicta carnalia, id est corporalia, quaedam vero spiritalia, I, 1231 B. Delictorum sensus etiam sine effectibus animae imputari solent, II, 719 B. Delicta voluntatis interdicta, I, 1232 C, sq. Delicta principalia, I, 1258 B. Delictorum capitalium septem maculae, II, 375 A, B. Delicta [Col. 1535] non in carne apparent, cur, I, 1204 A. Sunt quaedam delicta quotidianae incursionis, quibus omnes sumus subjecti, II, 1020 A. Delicti durior frons est, ab ipso et in ipso delicto impudentiam docta, II, 891 A. Delinquendi nulla est necessitas, quibus una est necessitas non delinquendi, II, 93 A. Delictum omne irrationale, II, 673 A. Delictorum immissio a diabolo, ibid. Delictum defusum in varias criminum venas de suo fonte, I, 1258 B.
    Delicti cessatio radix est veniae, II, 1001 A. Delictis carne, spiritu, facto et voluntate commissis, poena destinatur, et venia per poenitentiam repromissa, I, 1233 A. Delictum omne aut venia expungit, aut poena, II, 985 A. Delictum primordiale expiatur majoris abstinentiae operatione, II, 958 B, sq. Vid PECCATUM, POENITENTIA.
    DELICIAE discutiendae, quarum mollitia et fluxu fidei virtus effoeminari potest, I, 1332 A.
    DELOS insula pessum abiit, I, 480 A; II 1034 A.
    DELPHINOS Neptuno vovebant, I, 639 C.
    DELPHOS urbem de manu Pyrrhi Apollo non defendit, I, 607 B.
    Delphica inscriptio: NOSCE TEIPSUM, II, 676 B.
    DELVENTIUS deus Casiniensium, I, 420 A.
    DEMETRIUS Phalereus, I, 387 B. Grammaticorum probatissimus cur dicatur, I, 379 A. Praefectus bibliothecae Philadelphi, ibid. Impetravit libros Veteris Testamenti ex hebraico sermone in graecum converti, ibid.
    DEMIURGUS, II, 572 sqq.
    DEMOCRITUS, indigentiam spiritus somnum vocat, II, 721 C. Ejus de anima sententia, II, 667 A, B. Seipsum excaecat, quod mulieres sine concupiscentia adspicere non posset, I, 510 sq.
    DEMOSTHENIS eloquentia, I, 337 A.
    DEMUTATIO ab omni argumento perditionis discernenda, II, 876 A. Demutare, quid, ibid.
    DENTES dati ad pulsus linguae temperandos, ad vocis articulos offensione signandos, II, 883 C. In sepulchro incorrupti permanent, ad quid, II, 885 A. Dentium statio, II, 882, A; ordines, I, 312 B.
    DEPORTATIONEM subibant Christiani, I, 341 A.
    DEPOSITA fideliter restituebant Christiani, I, 703 C. Deposita pietatis, quae, I, 470 A.
    DEBRICES, vid. SCYTHAE.
    DEI proprium nomen est, I, 451 A. Unde dictus, I, 590 D. Substantiae ipsius nomen, id est divinitatis, I, 591 A; II, 199 C. Deus commune vocabulum factum est vitio erroris humani, II, 497 C. Dei nomen, quasi naturale Divinitatis, potest in omnes communicari quibus divinitas vindicatur, II, 341 C. Deus ex substantia, non ex nomine deputatur, II, 254 A.
    Deus sine causa. i. e. sine re esse non potest, II, 259 C. Deus solus sine origine, II, 468 C, D. Nec natus omnino nec factus est, II, 203 C. Deus solus erat ante omnia, ipse sibi et mundus et locus et omnia, II, 160 A. Non solus tamen absolute, habens in semetipso proinde Rationem, et in Ratione Sermonem quem secundum a se faceret agitando intra se, II, 160 D. Deus corpus, etsi spiritus, II, 102 C. Vid. CORPUS. Deus spiritus est, omnis omnino corporeae concretionis expers, I, 399 A. Dei manus, pedes, oculi, quid, II, 303 C. Deum incorporeum Platonici, corporeum Stoici, dixerunt, I, 517 A. Coelum sedes Dei, I, 377 A. De natura Dei quam variae fuerint philosophorum opiniones, I, 507 sqq., 516 sqq., 588 C, sq.; et de sede ejus, I, 518 A, 588 C.
    Deum esse, ex mundi et rerum creatione probatur, I, 375 sq.; ex motu, I, 590 C; tum quoque ex testimonio animae nostrae, I, 376 sq.; sacris Scripturis, I, 375 sqq.; concessa Christianis daemones expellendi potestate, I, 416 sqq. Deus habet testimonia totum hoc quod sumus, et in quo sumus, II, 258 A. Deo digna probant Deum, II, 266 A; et opera atque beneficia, II, 265 A. Deum esse unicum probatur divinarum scripturarum auctoritate, I, 375 sq.; quia mundum universum ex nihilo creavit, I. 524 A, in majestatis suae ornamentum, I, 375 B; communi philosophorum gentilium consensu, I, 515 sq.; ex aliis ejus operibus I, 375 sq.; ex intimo humanae animae sensu et testimonio, I, 376 sq.; ex infinitis ejus perfectionibus, II, 249 C, sqq., 376 A. Deum unicum esse omnes naturaliter agnoverunt et verentur, I, 588 A, B. Deus unus est aut nullus, II, 250 A. Deus unicus est, et non aliter Deus, II, 249 C. Si Deus est, unicus sit necesse est, II, 201 B. Deus an semper Dominus, II, 199 B, C. Deus summum magnum, sed unicum et singulare credi oportet, II, 201 B, 251 A.
    Deus alius personae, non substantiae, nomine, ad distinctionem, non ad divisionem, II, 166 B, 168 B, C. Deus est Sermo, sed apud Deum, quia ex Deo Deus, quia cum Patre apud Patrem, II, 173 B. Deus sermonem protulit sicut radix fruticem, et fons fluvium, et sol radium, II, 163 C. Vid. CHRISTUS, FILIUS, PATER, SERMO, TRINITAS, etc., etc.
    Deus est summum magnum, in aeternitate constitutum, [Col. 1536] innatum, infectum, sine initio, sine fine, II, 240 B, C. Deus summum est magnum et forma et ratione, et vi et potestate, II, 249 C, sqq. Solitudinem quamdam de singularitate praestantiae suae possidet, II, 251 B.
    Deus maxime magnus, optimus et unus, II, 286 B. Soli sibi, quantus est, notus, I, 376 A. Deo nihil est par, et natura ejus ab omnium rerum conditione distat, II, 757 B. Dei hoc principaliter proprium est, nullius exempli capere comparationem, II, 250 C, sq. Omnia in Deo naturalia et ingenita, II, 271 A. In Deo omnia rationalia esse debent, sicut naturalia, II, 272 B. Deum immutabilem et informabilem credi necesse est, ut aeternum, II, 190 D. Inaestimabilis est, etsi humanis sensibus aestimetur, I, 375 B. Incomprehensibilis, etsi per gratiam repraesentatus; invisibilis, etsi videatur, ibid. Deum judicare de nostro sensu, plane stultum, II, 759 B.
    Deus perfectus in omnibus, II, 274. Perfectissimus, est I, 334 A, 375 sq. Solus perfectus, II, 304 A. Deo denegant quidam proprietates suas, simplicitatem et potestatem, I, 1201 B. Deus aeternus est, ante omne tempus, I, 375 sq., 397 A, 432 A; II, 160 A. Deus novus, deus necessario falsus, II, 255 A, B. Ab aeterno rationalis, nondum sermonalis, et cur, II, 160 A, B. Deus omnia videt, I, 500 A, 1232 A. Ipse invisibilis simulque visibilis, II, 170 C, sqq. Vid. PATER. Deus visus secundum hominum capacitates, non secundum plenitudinem divinitatis, II, 170 C. Libertas, non necessitas, Deo competit, II, 212 A. Deo non competit perversitas neque fallacia, II, 166 D; neque infirmitas aut mendacium, II, 774 B. Deo nihil impossibile, nisi quod non vult, II, 756 B. Non alia lege credendus est Deus, quam omnia posse credatur, II, 809 A. Dei posse velle est, et non posse nolle; quod autem voluit, et potuit, et ostendit, II, 166 A. Divinae potestatis exempla, II, 810. Deus immensus est, I, 376 A. In Deo omnis locus, non ipse in loco, quia universitatis ultima linea est, II, 175 C. Deus intra abyssos est, et ubique consistit, sed vi et potestate, II, 184 C. Deus solus de incorruptibilitatis proprietate felix, II, 304, A.
    Deus totus bonus est, dum pro bono omnia est, II, 300 B. Dei bonitas semper cum ratione conspirat, II, 273. Deus de suo optimus, de nostro justus, II, 812 B. Deus, etsi de natura bonus, tamen et justus, II, 984 A. Deus, qui verus est, omnia sua ex aequo et profanis et suis praestat, II, 699 B.
    Deus aequalis est super omne hominum genus, et indulgens, et increpans, I, 489 A. A Deo nihil subitum, quia nihil a Deo non dispositum, II, 323 B. Dei providentiam adstruunt Plato et Platonici, negant Epicurus et Epicurei, I, 517 A. Deo maxime optimo indigna, quae, II, 266 A, 278. Dei patientia in quibus appareat, I, 1252. Dei patientia, quanta, II, 813 A. Deus judex justus et severus, II, 302 A. Justitia ejus plenitudo divinitatis ipsius, II, 300 B. Non est contentiosus, II, 699 A. Quod damnat Deus, nusquam et numquam excusatur, I, 653 A. Neque damnat judicia sua praeterita, nec ignorat futura, II, 311 A. Deus, in quantum Deus est, nec malum admittit, nec bonum damnat, II, 373 D. Nec poenitentiae boni aut mali apud eum locus est, ibid. Solus sine peccato Deus, II, 720 B, Non est causa peccati, II, 296 B; neque mali, II, 209 sqq.
    Deus universitatis conditor, mundi totius gubernator, hominis plasmator, universarum gentium sator, II, 599 A. Otium natura sua non novit Deus; si cessaret, non esset, II, 271 B. Deus composite, materia incondite moventur, II, 235 C. Motus Dei liber et aeternus, ibid. Motuum omnium primus auctor Deus, I, 590 C. Mundum et omnia ex nihilo creavit, I, 324 A. Verbo fieri jussit, ratione composuit, virtute sua condidit, I, 375 A; in suae majestatis ornamentum, I, 375 B. Omnia opera sua ordine consummavit, II, 222 C. Dei flatus, idoneus torrere quodammodo limum in aliam qualitatem, quasi in testam, ita in carnem, II, 804 A. Quandocumque limus exprimebatur, Christus cogitabatur homo futurus, II, 802 B. Dei opus est quod nascitur, diaboli negotium est quod fingitur, I, 1321 B. Deo non placet quod ipse non produxit, I, 1312 B. Perversa sunt omnia quae a Deo non sunt, I, 1317 A.
    Dei omnia, et nihil nostrum, I, 1261 A. Dei res nulla pretio constat, I, 470 A. Deus quod proposuit et revelavit, medio spatio saeculorum in figuris et aenigmatibus et allegoriis praeministravit, II, 483 B.
    Deus pusillus inventus est, ut homo fieret maximus, II, 317 C. Deus in terris egit, et humani habitus humilitatem suscepit, II, 303 A. Nasci se passus est in utero matris, adolescere sustinuit, etc., I, 1252 B. Deus, et quidem sublimior, tanta humilitate lastigium majestatis suae stravit, ut etiam morti subjiceret, et morti crucis, II, 316 C. An Deus crucifixus sit, II, 760 B, C. Deus vere crucifixus, vere mortuus, vere resuscitatus, ibid. Idque ex fide debemus credere, II; 317 C. Deum mortuum credere, [Col. 1537] et tamen viventem in aevo aevorum, Christianorum est, II, 303 B. Deum in hominem conversum negavit Marcion, II, 757 A. Deus non potuit humanos congressus inire, nisi humanos et sensus et affectus suscepisset, II, 316 B.
    Deus ignorari non potuit, nec debuit, II, 256 sq., 265 sq., 325 A. Vis magnitudinis ejus et notum hominibus objicit et ignotum I, 376 A. Philosophi inventu et enarratu difficilem Deum dixerunt, I, 509 A. Deus semper notus, numquam latuit, quia semper illuxit, II, 285 A. Solis haereticis cognitus non est, ibid. Tempore Pauli nemo de Deo disceptavit, II, 270 A. Deus omnibus notus per naturam et conscientiam, II, 798 C. Deus primo natura cognoscendus, dein de doctrina recognoscendum, II, 266 B. Deum ignorantes, rem quoque ejus ignorent necesse est, I, 1227 A. Major popularitas generis humani Deum Mosis norunt, II, 257 C. Deum Judaeorum coluerunt Romani, I, 432 A. Dei notitiam Mosi stylus a primordio mundi, a paradiso et Adam, et non ab Aegypto et Mose recenset, II, 257 B. Deum nos a Prophetis et a Christo, non a philosophis, erudimur, II, 303, B. Deum novimus per Christum, II, 647 B. Deus nemini cognitus sine Christo, II, 647 B. Nemini Christus exploratus sine Spiritu sancto; nemini Spiritus accommodatus sine Baptismo, ibid. Agnitio Dei quid sibi incumbat satis intelligit, 1255 B.
    Deus est timendus, II, 278 C, D. Deus tunc magis creditur cum magis timetur, II, 104 A. Deus auctoritatem praestat, non Deo disciplina, II, 383 C. Deus non vocis, sed cordis auditor est, sicut conspector, I, 1175 A. Deus in omnia sufficit, I, 1232 A. Habet omnia qui Deum habet, I, 1281 B. Sicut homini vitae spatium indixit Deus, ita homo sibi mortis statum attraxit, II, 294 A. Dii erimus, si meruerimus illi esse de quibus praedicavit, sed ex gratia ipsius, non ex nostra proprietate, II, 202 B. Animae christianae de Deo naturale testimonium, I, 611; II, 798 A. Deus Christianorum onochoites, I, 372 A, 579 B. Deum colendi facultatem denegare ethnici non debebant, I, 699 sq. Deum colimus per Christum, I, 403 B.
    Du gentilitatis a Saturno originem trahunt, I, 329 A, 601 B; a Jove, Junone et Minerva, juxta Varronem, ibid. Deorum et daemonum una nominis qualitas, I, 413 A. Unde tot deos sibi fecerint, I, 133 A. Homines fuisse tales deos testantur historia atque monumenta, I, 328 sqq. Plures ex eis regnasse certum est, I, 428 A. Supra innumeros deos alium sublimiorem constituebant, I, 332 B, D. Deos fingere humana mediocritas novit facilius quam verum Deum sectari, II, 266 C. De cultu deorum erravit antiquitas, I, 306 A. Tot ac tanti ab omnibus coli non poterant, I, 573 A, 645 sq. Deos existere probari non potest vel objectis quibusdam signis, miraculis, oraculis, I, 395 sqq., 408 sqq.
    Deorum duplex genus finxit Xenocrates, et triplex aliud Dionysius, Arcesilaus et Varro, I, 587 sqq; physicum scilicet, mythicum et gentile seu plebeium, ibid. Refelluntur, ibid. Physici detraxerunt deos, I, 502 A; quia eos mundi elementa esse dixerunt, I, 589 B. Deorum mythicum genus, a poetis confictum, exploditur, I, 594 B. Dixerunt illos esse heroas mortuos, ibid. Illorum foeditatem designant litterae et actus histrionum, I, 358 sq. Eorum scelera et facta turpissima in cavea, theatris, scena, comoediis et tragoediis repraesentata, I, 353 sqq., 358 sqq., 573 sqq. Deorum gentile seu plebeium genus exploditur, I, 595 sqq. Falsos esse deos ostenditur, I, 349 sqq.; teste gentilium conscientia, I, 328 A; quia neque a seipsis, neque ab aliis divinitatem accipere potuerunt, I, 333 sqq.; publica daemonum a Christianis adjuratorum confessione, I, 413 sqq., 417 A, B. Falsos esse rursum demonstratur ex corporea eorum figura, humana, caprina, bovina, leonina, alitum, aliorumque animalium, I, 374 A, 574 sqq., 577 C. Eorum servitutes, vincula, praelia, vulnera, I, 351 A, 575 B. Meri homines fuerunt, I, 328 A, B. Dii facti, aut propter virtutem et praeclara quaedam facinora, I, 334 sq.; aut propter beneficia hominibus collata, ibid.; aut res inventas, I, 606 C. Deorum totum artificium est contumeliosum et impium, I, 339 sqq. Pro hominum arbitrio facti dii, I, 344 A, 347 A, 596. Non sine senatusconsulto, I, 290 A, 304 sq., 344 B, 375, 575 A; nec sine Caesaris voluntate, I, 439 A. Ex eadem materia et dii et vasa domestica fingi solebant, I, 339 A. Gentiles quos timebant deos destruebant; quos vindicabant, illudebant, I, 344 A; et quidem in templis suis, I, 363 A. Minus eos timebant quam imperatores, I, 437 A. Dii injurias suas potius ulcisci quam adulationes remunerare debebant, I, 431 A. Romanos imperatores similes sibi fieri ridebant, I, 347 A. Vid. DAEMONES.
    Deorum topicorum infinitus numerus, I, 645 sq. Nuptiis et liberis procreandis praeesse fingebantur, I, 600 C. Unicuique provinciae ac civitati suus deus erat, I, 418 sq., 596 A. Quam falso dicti provinciarum et civitatum custodes et tutelares, I, 424 sqq., 607 A, B. Nemini regna dederunt, [Col. 1538] I, 423 sqq.; nec dare potuerunt, ibid.; nec regna, nec templa sua, nec seipsos tueri, I, 438 sqq.; nec ulli salutem conferre, ibid. Passi sunt patriam suam everti, I, 426 sqq.
    Dii publici qui essent, I, 598 A. Venales sub hasta et adnotatione quaestoris, I, 345 sqq. Deorum majestas quaestuaria facta, quomodo, I, 346 A. Diis ignotis arae prostitutae apud Athenienses, II, 255 C; et incertis apud Romanos, ibid. Dii peculiares et domestici, I, 344 B. Pro cujusque arbitrio venditi, I, 344 B, 347 A; et oppignorati vel immutati, ibid. Quo magis sancti et vetusti, eo magis tributarii, I, 346 A. Dii selecti et ejecti, I, 344 A, 596; adoptati, I, 596 A, B. Mendicantes, I, 494 A; quibus non sufficiebant Christiani, ibid. Alii alios deos colebant, I, 344 A. Quo habitu et insignibus dii honorati, I, 347 A, 360 sqq., 547 B; ignominioso capite, I, 360 A. Deo patiens quis ab ethnicis dicebatur, I, 413 A.
    Dii gentilium Romanorum, qui, I, 597 B, sq. Exploduntur, ibid. In certos, dubios et electos a Varrone perperam divisi, ibid. In communes et proprios paulo melius dividi poterant, sed id refellitur, ibid. Eorum dii peculiares, I, 419 sqq., 606; peregrini, I, 423 sq. Falsum est ob eorum cultum fundatum aut propagatum fuisse Romanorum imperium, I, 422 sqq. Patriam suam Romanis vastandam dederunt, I, 424 sqq. Eos contempserunt Judaei, I, 432 A.
    Deos duos Marcion affert, tamquam duas symplegadas naufragii, II, 248 B.
    DIABOLUS an a Deo sit factus, II, 296 B, C. A Deo in bonum conditus est, II, 297 B. Diaboli vocabulum, ex qua delatura competat Creatori, II, 519 A. Diabolus mendacium operatur divinitatis, II, 86 B. Mendacem vult facere Christum, I, 655 A. Divinorum aemulator diabolus, I, 977 A. Res Dei aemulatur, I, 1205 A; II, 102 B; et veritatem, II, 154 D; atque sacramenta, II, 928 C. Aemulatur res sacramentorum divinorum, II, 54 A. Judaicae legis morositatem imitatus est, II, 55 A. Diabolus interpolator naturae, I, 1312 B. Aquis ethnicorum incubat, ut fallantur, I, 1205 B. Quod nascitur, opus Dei est, quod fingitur, diaboli negotium, I, 1321 B. Diabolum Valentiniani demiurgum munditenentem appellant, II, 576 A.
    Diaboli colubrina vis, I, 651 A. Ejus est infirmitas et malitia, I, 1164 A. Diaboli ingenia agnoscenda, II, 102 B. Ejus ignea tela, per quae fidei ustio et conflagratio administratur, II, 106 C. Semper operatur, et quotidie adjicit aliquid ad iniquitatis ingenia, II, 889 B. Impatientiae natales in diabolo, I, 1256 A. Intervertit intellectum haereticorum, II, 54 A. Diabolus auctor delicti, II, 296 B, 301 B. Delicti immissio a diabolo, II, 673 A. Malorum peccati et culpae creator, II, 301 A, B. Primos homines elisit, I, 651 A. Regnare se putat, si sanctos a religione Dei deturbat, II, 620 B. Docet etiam verberandam maxillam patienter offerre, I, 655 A. Pervicacissimus ille hostis numquam malitiae otium facit, I, 1241 A. Diaboli unum opus est, tentare quod in te est, an velis, II, 916 B. Non operatur in te voluntatem, sed invenit possessionem voluntatis, ibid. Nihil in servos Dei vivi diabolo licebit, nisi permiserit Dominus, II, 104 D, 105 C. A servis Dei accipit potestatem, II, 106 A. Prima diabolo fides aedificatur ab initiis eruditionis, II, 675 B.
    Diaboli pompa, adversus quam in signaculo fidei ejeramus, II, 65. Si diabolo pompam ejerasti, quidquid ex ea attigeris, id scias esse idololatriam, I, 689 B. Diaboli responsio cum oneraretur in exorcismo ob mulierem christianam in theatro ab eo obsessam, I, 657 B. Vid. DAEMON, SATAN, SPIRITUS nequam.
    DIALECTICA Aristotelis, artifex struendi et destruendi versipellis, in sententiis coacta, in conjecturis dura, in argumentis operaria contentionum, II, 20 A.
    Dialecticus christianismus reprobatur, II, 20 B.
    , id est flagellatio, apud Lacedaemonas solemnitas maxima, I, 626 A.
    DIANA, dea Scytharum, II, 136 B, 953 A. Diana virgo figuratur, I, 574 B, flagellata, I, 358 A.
    DIASARES. Vid. DUSARES.
    DIDO se vivam combussit, ne secundas experiretur nuptias, I, 625 B; II, 929 A, 952 B. Didonis constantia, I, 584 A.
    DIES moritur in noctem, et tenebris usquequaque sepelitur, II, 810 A. Initio diei orandum, I, 1193 B. Tres horae insigniores diem distribuunt, I, 1192 A, B; II, 966 B, C. Solemniores erant in orationibus divinis, ibid.
    Diem unum hebdomadae festum et feriatum quaelibet gens agebat, I, 579 A, B. Vid. DOMINICUS.
    DIESPITER deus, I, 600 C. Ejus officium, ibid.
    DIGAMI dejecti ab officio sacerdotali, II, 922 A. Digamos Apostolus non sinit praesidere, I, 1286 A.
    DIGITUS Dei, quid, II, 427 A, B.
    Digitorum gesticuli supputarii, I, 387 A.
    DIGNITATES saeculi inimicae Dei, I, 690 A. Dignitatum insignia, I, 300 A.
    [Col. 1539] DILECTIO, summum fidei sacramentum, Christiani nominis thesaurus, I, 1268 B. Dilectio perfecta est fugatrix daemonum et animatrix confessionis, II, 147 A. Nihil amari potest sine eo per quod est id quod est, II, 759 B. Dilectionem, Deo magistro, patientia comitatur, I, 1269 A.
    DILUVIUM non tantummodo campestre fuit, ut existimabat Plato, sed totum orbem abolevit, I, 481 A; II, 1033 A. Hoc probant conchae et buccinae in montibus repertae, II, 1033 B. In diluvio etiam ardua fluitabant, ibid. Urbes omnes diluvio posteriores, I, 482 A. Per aquas diluvii iniquitas antiqua purgata est, I, 1209 A.
    DIODORUS Graecus, I, 330 A; II, 85 A.
    DIOGENES, canicula de dolio latrans, II, 1043 B. Lutulentis pedibus superbos Platonis thoros alia superbia deculcat, I, 511 A; II, 1043 B. Meridie lucernam accendit, hominem quaerens, II, 247 B. Perdite amavit Phrynem scortum, I, 510 A. Consultus quid in coelis ageretur, quid responderit, I, 588 C.
    DIOGENES (f. Diagoras) Herculem irrisit, I, 355 A.
    DIOMEDES et cruenta ejus praesepia, II, 1041 B.
    DIOMEDES Achivus Aeneam pene interfecit, I, 351 A.
    DIONYSIUS Rhodius, II, 728 A sq.
    DIONYSIUS stoicus quomodo deos trifariam diviserit, I, 589 A. In nativos et finctos distinxit, I, 605 A.
    DIONYSIA mysteria, I, 474 A. A Libero apud Graecos instituta, I, 643 A.
    DIS, sive Pluto, deducens gladiatorum exsequias in cavea repraesentatus, I, 576 C.
    DISCENTES, qui, II, 15 B, 43 A.
    DISCIPLINA prima omnium natura, II, 82 A. Disciplinae index doctrina, II, 58 B. Licentia plerumque est tentatio disciplinae, II, 923 C. Disciplinam despiciunt qui negant poenam, II, 808 C. Disciplinae testimonia ad probationem veritatis accedunt, a qua divertere nemini expedit qui meminerit futuri judicii, II, 50 A. Carnis et saeculi vitia a divinis disciplinis plurimum avocant, I, 1283 A. Vanae saeculi disciplinae I, 1251 A. Spiritus sanctus christianae disciplinae determinator, II, 1001 C. Spiritus adversarius ex diversitate praedicationis apparet, primo regulam adulterans fidei, et ita ordinem adulterans disciplinae, II, 931 C.
    Disciplina arcana, I, 610 A.
    DISCIPULI existere non possunt sine doctrina magistrorum, II, 367 B. Discipuli passivi, II, 548 A.
    Discipuli crediderunt Moysi et Prophetis antequam audissent et credidissent Christo, II, 445 B. Discipuli Christum audientes, Ecclesiam deliniabant, II, 768 C.
    DISCORDIA rerum eadem quae et auctorum, I, 1256 B.
    DISCURSATIONUM classes in conviviis ethnicorum, I, 477 A.
    DIVES difficile in domo Dei; ac si quis, difficile coelebs, I, 1301 A. Divitibus matronis nomine inflatis sordent ecclesiae, ibid. Vae divitibus evangelicum explanatur, II, 392 sqq.
    DIVITIARUM contemptus commendatur, I, 1260 B. Divitiarum abjectio et laesurae, I, 1260 C. In nullis divitiis invenitur Dominus, I, 1260 B. Per divitias multa opera justitiae et dilectionis administrantur, II, 393 A.
    DIVINATIO animae, II, 689 C; daemonum, I, 408 sq.
    DIVINITAS viva et germana, nec de novitate nec de vetustate, sed de sua virtute censetur, II, 255 A. Gradum non habet, utpote unica, II, 204 A. Divinitati competit, quaecumque decreverit, ut perfecta reputare, II, 326 B. Divinitas non est deputanda quae subdita est homini, I, 416 A. Diabolus operatur divinitatis mendacium, II, 86 B, atque lenocinium, I, 733 A.
    Divina qui de humanis praejudicant, stultissimi sunt, II, 759 B. Divina vox nulla ita dissoluta est, ut verba tantum defendantur, et ratio verborum constituatur, II, 23 A.
    DIVORTIUM. Vid. REPUDIUM.
    DOCTRINA est disciplinae index, II, 58 B. Doctrina omnis de mendacio praejudicanda quae sapiat contra veritatem ecclesiarum et Apostolorum, et Christi et Dei, II, 33 B. Aliud non praecepit Christus in omnes quam quod Creator in fratres, II, 937 A. Apostolorum doctrina, doctrina Christi, II, 18 B. Doctrina Apostolorum remotior, II, 37 B. Adulterinarum doctrinarum genera quae sub Apostolis fuerunt, II, 47 A. Doctrina omnis quae cum ecclesiis apostolicis conspirat, veritati deputanda, II, 33 B.
    DOCENDI et discendi diversa ratio est, I, 675 A.
    DOMIDUCA dea, I, 600 C.
    DOMINATIO justa et ordinaria sola timetur et amatur, II, 279 A.
    DOMINICUS dies festus, I, 579 A; II, 79 B. Tum Christiani laetitiae indulgebant, I, 371 A. Dominico die jejunium nefas ducere, vel de geniculis adorare, II, 79 B. Dies solis dominica solemnia vocabatur, I, 371 A; II, 119 A. Unde mos ille manaverit, I, 579 A, B.
    [Col. 1540] DOMINUS non substantiae, sed potestatis est nomen, II, 199 C. Nomen Domini potestatis est etiam timendae, II, 278 C. Quibus datum, I, 450 sq. Dominus nomen Dei est, I, 450 A. Deus unus est Dominus, I, 451 A. Nomen Domini quando Scriptura adjungat, II, 200 A.
    DOMITIANUS portio Neronis de crudelitate, I, 293 A. Physione impurior, mollior Sardanapalo, II, 1042 B. Suos in Christianos impetus cito repressit, I, 293 A. Christianos relegatos revocavit, ibid.
    DONATIVUM militum, I, 455 A.
    Donativum vitae aeternae, quid, II, 862 A. Donativum Christi in carcere exspectabant martyres, II, 77 A.
    DORMITIO nostra post mortem, ubi, II, 744 A.
    DOSITHEUS Samaritanus primus ausus est Prophetarum inspirationem negare, II, 61 A.
    DRACO de longinquo homines (al. alites) spiritu absorbet, II, 90 C. De frontibus draconum gemmae eruuntur, I, 1311 A.
    DRUSILLANUS, Claudii imperatoris servus, II, 1048 A. Quinquagenariam promulsidem aedificat, ibid.
    DURITIA vincenda, non suadenda, II, 125 B.
    DUSARES seu Diasares, Disares, deus Arabum, I, 419 A, 596 A.

E
    EBIONIS haeresis, II, 46, 67 A. Negat Christum esse filium Dei, II, 46 C. Christum nudum hominem et tantum ex semine David constituit, II, 778 B. Non ex omni parte consentit Cerintho praeceptori suo, II, 67 A.
    EBRIETATIS et libidinis daemonia duo inter se conspirata et conjurata, I, 643 A.
    ECCLESIA mater Christianorum, I, 1154 B; II, 952 A. Vera mater viventium, II, 723 B. De injuria lateris Christi figurabatur, ibid. Ecclesiae caput Christus, II, 517 B. Ecclesia virgo, unius Christi unica sponsa, II, 382 A, 943 C. Ecclesia in uno vel altero est, Ecclesia vero Christus, I, 1245 B. Ecclesia trium corpus est, nempe Patris, et Filii, et Spiritus sancti, I, 1206 C. Ecclesia proprie et principaliter ipse est Spiritus, in quo Trinitas unius divinitatis Pater et Filius et Spiritus sanctus, II, 1226 A, B. Ecclesia Spiritus per spiritalem hominem, non Ecclesia numerus episcoporum, ibid. Ibi Ecclesia ubi tres, licet laici, II, 922 B. Ecclesia ab Apostolis, Apostoli a Christo, Christus a Deo Patre institutus est, II, 33 B, 50 B. Ecclesiarum origines, II, 32 B.
    Ecclesiae apostolicae, II, 32 A, B. Ecclesiae apostolicae matrices et originales fidei christianae, II, 33 B. Ecclesias apud unamquamque civitatem condiderunt Apostoli, a quibus traducem fidei et semina doctrinae caeterae exinde ecclesiae mutuatae sunt, et quotidie mutuantur, ut ecclesiae fiant, II, 32 B. Ecclesiae quas Apostoli vel apostolici viri condiderunt, non contemnendae, II, 32 sq. Quomodo census suos deferant, II, 44 C, sq. Ecclesiae quae quotidie instituuntur in doctrina Christi, non minus apostolicae deputantur pro consanguinitate doctrinae, quam illae quae ab Apostolis vel apostolicis viris sunt institutae, II, 45 B. Tot ac tantae ecclesiae una est illa ab Apostolis prima, ex qua omnes, II, 32 B. Ecclesia Petri, II, 1025 A. Has ecclesias non alia ratio regit quam ejusdem sacramenti una traditio, II, 32 B.
    Ecclesia peregrina in terris, inter inimicos versans, I, 260 A. Caeterum genus, sedem, spem, gratiam, dignitatem in coelis habens, ibid. Nihil de caussa sua deprecatur, quia nec de conditione miratur, I, 259 A. Unum gestit interdum, ne ignorata damnetur, I, 260 A. Ecclesia in attonito est tempore persecutionis, II, 104 A. Curam habet incarceratorum, I, 623 A. Ecclesiae figuram gerebat navicula illa quae in Evangelio tempestate quatitur, I, 1214 A. Ecclesiae praepositis non licet fugere in persecutione, II, 114 sqq.
    Ecclesiae unitas asseritur, II, 891 A; et ejus sanctitas, I, 1286 B. Auctoritas Ecclesiae inter ordinem et plebem constituit differentiam, II, 922 B. In Ecclesia nihil tradendum nisi a Christo demandatum, II, 18 B. Doctrina omnis quae cum ecclesiis apostolicis conspirat, veritati deputanda, II, 33 B.
    Ecclesiastica communio, II, 45 B. Vid. EUCHARISTIA, EXCOMMUNICATIO.
    Ecclesiasticae disciplinae praescripta de muliere in virginem spectant, II, 901 B.
    ECLIPSIS solis insolita in territorio Uticensi, I. 701 B. Alia celebris in morte Christi, I, 401 A, in archivis Romanorum relata, ibid.
    ECSTASIS, sancti Spiritus vis, operatrix prophetiae, II, 665 B. Ecstasis animae accedit adversus quietem, II, 725 C. Est excessus sensus et amentiae instar, ibid. In exstasi sapere licet obumbretur, non tamen extinguitur, II, 726 B. Ecstasis et somniorum differentia, II, 725 sq. In spiritu [Col. 1541] homo constitutus, praesertim cum gloriam Dei conspicit, vel cum per ipsum Deus loquitur, necesse est excidat sensu, obumbratus scilicet virtute divina, II, 413 C.
    EDEA dea, I, 600 C.
    EDULIA dea. Vid. ELUDA.
    unde deductum, I, 665 A.
    ELEEMOSYNAM qui dare recusent, I, 1261 sq.
    ELEMENTA apud Romanos primae litterae dici solent, II, 476 C. Omnis situs, habitus elementorum, motus, etc., judicia sunt Creatoris, II, 299 B. Elementorum munia exorbitare, I, 391 A. Physica superstitio elementa pro deo habet, II, 477 A.
    ELEPHANTUS, bestia insulsissima, II, 803 A.
    ELEUSINA sacra, II, 313 D, 539 A. Illa declarare nefas, I, 309 A.
    ELEUTHERIUS, episcopus Romanus, II, 42 A.
    ELIAS. Vid. HELIAS.
    ELIM duodecim fontes, Apostolorum figurae, II, 418 C.
    ELOGIA, seu vituperationes et accusationes, I, 271 A; sententiis dispuncta, I, 496 A.
    ELUDA dea, I, 600 C.
    ELYSII campi, I, 520 A; II, 444 B.
    EMBRYOSPHACTIS, sive Embryonectis, Embryorectis, Embryopactis, Embryosectis, quid, II, 692 A.
    EMENDATIO culpam non antecedit, II, 366 A. Ubi metus nullus, emendatio proinde nulla, I, 1228 A. Ubi emendatio nulla, poenitentia necessario vana, ibid.
    EMMANUEL est: Nobiscum Deus, II, 337 A, 617 B.
    EMPEDOCLES animam ex sanguine constare dixit, II, 653 A. Causam argutae indolis vel obtusae, in sanguinis qualitate constituit, II, 683 B. Empedocles et Parmenides refrigerationem somnum vocant, II, 721 B. Empedoclis amicitia et inimicitia, II, 657 C. Deum se deliravit, II, 702 B, 1043 B. Thamnum se credebat, et piscem, II, 702 B. Empedoclis furor, II, 651 B. In ignes Aethnei montis dissilivit, I, 532 A; II, 702 B. Cur, ibid.
    ENNIANA coenacula, II, 550 B.
    ENNAEA, II, 551 A.
    ENOCH antiquissimus propheta, I, 665 C, 684 A. Apud Judam apostolum testimonium possidet, I, 1308 B. Enoch ostendit nobis quod sine legis Moysis onere Deo possimus placere, II, 601 B, sq. Idololatriam damnat, I, 665 C, sq. Quid filio suo Mathusalae mandaverit, I, 1307 B. Enoch de hoc mundo translatus, qui necdum mortem gustavit, ut aeternitatis candidatus, II, 601 B. Enoch et Helias translati sunt, nec mors eorum reperta est, dilata scilicet, II, 733 A, 881 A. Antichristum sanguine suo sunt exstincturi, II, 733 A.
    Enoch liber defenditur, I, 665 B, 1308 A. Illum rejiciunt Judaei et quidam alii, I, 1308 A. Cur, ibid. Potuitne liber iste de diluvio salvari, I, 1308 sq.
    ENTELECHIAE Aristotelis, II, 703 B.
    ENTHYMESIS Valentinianorum, II, 564 A.
    deus Marcionis, II, 416 C, 422 D.
    EPHALIDES fabam in pabulis communibus inruit, II, 701 C.
    EPHESIOS (Ad) Pauli epistolam vocant haeretici ad Laodicenses, II, 500 B.
    EPHORUS auctor, II, 728 A.
    EPICHARMUS comicus, II, 677 B, 729 A.
    EPICURUS quem deum fingebat, II, 391 C. Divinitatem a negotiis liberat, dissolvit ordinem rerum, et in passivitate omnia spargit ut fortuita, II, 726 B. Epicuri atomi, II, 703 B. Ejus inane et vacuum, II, 564 A. Ex atomis esse animam contendit, II, 653 A. In tota pectoris lorica eam collocat, II, 672 A. Ipsi videtur anima non divina, sed mortalis, I, 610 A; II, 19 B. Epicurus, vulgari satis opinione, negavit mortem ad nos pertinere, II, 721 A. Omnem cruciatum et dolorem depretiat, I, 500 A. Epicuri stupor, II, 651 B.
    Epicurei deum ex atomis ortum dixerunt, I, 517 sq., 588 C. An extra mundum sit, ibid. Quam falso negaverint Providentiam, ibid. Eis licuit aliquam decernere voluptatis veritatem, I, 467 A. Epicurei diminutionem spiritus animalis somnum vocant, II, 721 B. Sensum non mentiri existimant, sed opinionem, II, 675 A. Nihil post mortem manere docet Epicuri schola, II, 795 B.
    EPIMENIDES quinquaginta pene annis somniculosus, II, 724 C.
    EPIPHANES annis viginti et quinque regnavit, II, 614 B.
    EPISCOPUS summus sacerdos, I, 1218 A. Episcopi in aetate antiqui et probati eligebantur, I, 469 A. Honorem istum, non pretio, sed testimonio suscipiebant, ibid. Episcoporum ordo et successiones, II, 44 C. Ecclesia, non numerus episcoporum, II, 1026 B. Coetibus Christianorum praesidebant, I, 469 A. Ad ipsos pertinebant Baptismi collatio, I, 1218 A, et Eucharistiae ministratio, II, 79 B. Virgines Ecclesiae commendabant, II, 57 A. Jejunia universae plebi mandare solebant, II, 972 A, B. Qualem formam episcopatui dederint Apostoli, II, 119 A. Episcopus, apud haereticos, alius hodie, cras alius, II, 57 A.
    EPISTATES noster Christus, I, 624 B.
    [Col. 1542] EPISTOLAE Pauli a Marcione mutilatae, II, 470 C. Epistolae ad Galatas scopus, II, 470 C, sq. De ecclesiastico statu agitur in epistolis ad Titum et ad Timotheum, II, 524 B.
    EPONA dea, I, 365 A, 577 D.
    EQUESTRES ludi, I, 641 A.
    EQUIRIA ludi Marti Romulus dixit, I, 636 C.
    ERASISTRATUS animam docebat esse in membranulis, II, 671 B. Nomen dedit medicis, I, 282 A.
    ERGASTULA rebellantia, I, 434 B.
    ERICHTHONIUS, Minervae et Vulcani filius, portentum daemonicum, imo diabolus ipse, non coluber, II, 24 B.
    ERIGONA falsa dea, I, 606 A. Inter sidera delineata, II, 142 A.
    ERRATUR impune, nisi delinquatur, II, 24 B. Errorum recognitio quam jucunda, I, 659 C. Quod apud omnes unum invenitur, non est erratum, sed traditum, II, 40 B.
    ESAIAS secatur patientiae viribus, I, 1270 B; II, 137 B.
    ESDRAS omne judaicae litteraturae instrumentum restauravit, I, 1308 A.
    ESSENTIA rerum ipsum est quid per quod est quid, II, 664 A.
    EST definitionis caput, erat relationi facit, II, 221, C sq.
    ETHNICI, Deum ex parte intelligentes, non requisierunt, I, 485 A. Deum Christianorum in tempore tribulationis invocaverunt, I, 703 B, C. Non credendo credunt, quomodo, II, 780 A. Deos sibi commenti sunt quos colerent, I, 486 A. Eos spernebant, I, 699 B. Erga deos suos erant impii, et sacrilegi et irreligiosi, quomodo, I, 344 A. Illis licebat quem vellent deum colere, I, 344 A, 417 sq.; praeter verum Deum, I, 416 sqq. Laribus diis repudiatis, quosdam a se electos honorabant, I, 344 A, 596. Jumenta et cantherios adorabant, I, 365 A. Regum diis adscriptorum invocabant numina, et eorum genios implorabant, et per eos jurabant, I, 700 A. Diem Saturni destinaverant otio et victui, I, 371 A. Leges de rebus divinis pessumdederunt, I, 298 sqq.; et sacratiora statuta, ibid. Ah ethnico nemo discat carnis resurrectionem, II, 799 A.
    Ethnici, a majorum institutis recedentes, retinebant quae non debuissent, et quae bona non erant custodiebant, I, 305 A. Nuntium majoribus suis remiserant habitu, victu, instructu, censu, sermone, I, 305 A, 572 B, C. Immoderata eorum convivia et helluationes, I, 473 sqq., 477 A, et avaritia, I, 445 sq. Eorum barbarior modestia, II, 912 B. Rei erant homicidii, comesoe hominis carnis, potati ejus sanguinis; stupri, adulterii et incestus, quorum Christianos accusabant, I, 271 sqq., 312 sq., 567 sqq., 571 sq. Erant quoque castitatis osores, I, 472 sq. Quam horrenda illorum adulteria, ibid., et incestus, I, 325 sqq. Suos filios exponebant aut trucidabant, I, 315 sqq. Quanta eorum iniquitas qui Christianos incognitos et indefensos propter suum dumtaxat nomen condemnabant et necabant, I, 280 sqq. Christianos occidendo, magnum reipublicae detrimentum inferebant, I, 496 sq. Christianos vituperantes, ethnici, eo ipso elogio laudare cogebantur, I, 280 A. Vid. CAIUS. Pro gentilium confusione orabant Christiani, I, 1259 sq.
    Ethnici in publicis calamitatibus agebant quaedam publicae poenitentiae opera, quibus deos flectere conabantur, et quae, I, 487 sq.; II, 967 C. Quotidie pasti, statimque pransuri, balneis, cauponiis, lupanaribus operantibus, aquilinia Jovi immolabant, I, 487 A. Fastidiosi et seditiosi erant, I, 456 sqq. Imperatorum et reipublicae hostes, I, 457 A, 583 A, B. Nulli imperatori parcebat lingua romana, praesertim in circo, I, 454 A, 583 B. Semper optabant novi ac novi imperatoris scenam congiario dividendo praesidentis, I, 455 A. In palatium irrumpebant, I, 458 A. Alii omnibus Ligeriis et Partheniis audaciores, ibid. Scelestarum partium socii aut plausores, ibid. Astrologi, augures, aruspices, magi, I, 459 A. Quam mendaciter vota et sacrificia faciebant pro salute imperatoris, cum per eorum genios jurabant ac celebrabant solemnia, I, 458 A, 700. Vid. GENTILES.
    ETRURIA. Vid. HETRURIA.
    EUBULUS, II, 652 C.
    EUCHARISTIAE sacramenti veritas adstruitur, II, 348 A, 460 C, sq. In Eucharistia adest substantia corporis et sanguinis Christi, II, 461 A, B. Panem corpus suum fecit, I, 1260 A; II, 461 A. Corpus Christi panis, ibid. Quo sensu panis dicitur figura corporis Christi, II, 460 C. Corpus Christi in pane censetur, I, 1160 A. Sanguinem suum Christus in vino consecravit, II 462 A. Calicis aut panis nostri aliquid decuti in terram anxie patimur, II, 80 A. In Eucharistia, caro corpore et sanguine Christi vescitur, ut et anima de Deo saginetur, II, 806 B. Vid. PANIS.
    Eucharistiae usus olim apud veteres, II, 79 A, B. In manibus eam accipiebant, I, 669 A, de manu sacerdotis, II, 79 A, B. Ante omnem cibum gustabant eucharisticum panem, I, 1296 A. Eucharistiae sacramentum et in tempore victus, et omnibus mandatum a Domino, etiam antelucanis coetibus sumebant, II, 79 A, B. Ad eucharistica sua benedicenda Ophitae introducunt serpentem, II, 64 A.
    [Col. 1543] EUPHORBUS in Pythagoram mutatus, II, 698 A, 708 B, 796 A. Euphorbi clypeus olim Delphis consecratus, II, 698 A.
    EUPHORION auctor, II, 728 A.
    EVA figura Ecclesiae, II, 723 B. Pulchra Evae et Mariae comparatio, II, 782 B. In Evam virginem adhuc irrepsit verbum aedificatorium mortis, ibid. Quomodo a Satana fuerit seducta, I, 1257 A, B. Serpenti quasi Filio Dei credidit, II, 65 A. Numquam omnino peccasset, si in divino interdicto patientia perseverasset, I, 1257 A. Eva enixa est diabolum fratricidam, II, 782 B. Vid. ADAM.
    EVANGELIUM, substantia Novi Testamenti, II, 196 B. Ejus auctoritas, II, 363 B. Evangelium et Christus illius sunt cujus et Lex et natura, II, 504 A. Evangelicum instrumentum Apostolos habet auctores, Joannem et Matthaeum, aut apotolicos, Lucam et Marcum, II, 363 B, C. Evangelium Marci Petro affirmatur, et Lucae Paulo, II, 367 A. Evangelii promulgandi munus Apostolis ab ipso Domino impositum, II, 363 B. Evangelicus sermo tuba Dei, II, 828 A. Evangelia corrosit Marcion, II, 247 B, 363 B.
    Evangeliorum radix est Lex, II, 125 B. Evangelii novitatem separat Christus a Legis vetustate, II, 382 B. In Evangelio eadem Divinitas praedicata quae semper nota fuerat in Lege, disciplina vero non eadem, II, 471 B. Evangelizatores non alterius sunt quam cujus Lex, II, 487 C. Legis difficultates in Evangelio sunt facilitates, II, 474 C. Evangelica gratia evacuatur, si ad Legem Christus redigitur, II, 72 B. Nobis inquisitione opus non est post Evangelium, II, 21 A.
    EVERGETES viginti quinque annis regnavit, II, 614 B.
    EVERGETES alius regnavit annis viginti et septem, II, 614 B.
    EXCOMMUNICATIO, separatio a communicatione orationis, et conventus et omnis sancti commercii, I, 469 A, 677 A; ab omni communicatione fraternitatis, I, 1292 C. Summum est futuri judicii praejudicium, ibid. Ob gravia tantum delicta inferebatur, ibid. Traditus Satanae non amplius reaedificatur in Ecclesia post ruinam, II, 1023 A. Excommunicationi subjecti erant fideles, gentilium matrimonia subeuntes, I, 1292 C. Vid. FIDELES.
    EXOMOLOGESIS est qua delictum nostrum Domino confitemur, I, 1243 B. Prosternendi et humilificandi hominis disciplina est, ibid. sq. Post Baptismum est adhuc in exomologesi secunda subsidia, I, 1247 B. In exomologesi delictum celare quantum malum, I, 1245 B. Vid. POENITENTIA.
    EXORCISMIS fugantur daemones, I, 657 B; II, 92 B, 748 B.
    EXORCISTAE daemonia ex obsessorum corporibus ejiciebant, I, 413 A, B.
    EXSEQUIAE immolatione captivorum et servorum foederatae, I, 645 A. Vid. VISCERATIO.
    Exsequiae Christianorum cum oratione fiebant sacerdotum, II, 737 B, C.
    EXTASIS Vid. ECSTASIS.

F.
    FABAM Pythagorici respuunt, ut onerosum et inflatum pabulum, II, 732 C.
    FABIUS presbyter, ad quem scriptus liber de Fuga in persecutione, II, 103 A.
    FABULAE cur a philosophis et poetis excogitatae, I, 519 sq. Quasdam ethnici finxerunt his similes quae in sacra Scriptura habentur, ut hujus auctoritatem infirmarent, I, 395 sq., 399 B sq.
    FACIES intentionum omnium speculum est, II, 814 A. Faciem morosiorem lavacro macerant mulieres, II, 906 B.
    FACINUS, quos inquietat, aequat, I, 300 A.
    FACTUM ut corpus et videri et contingi habet, II, 814 A.
    Factum bonum Deum habet debitorem, sicut et malum, I, 1230 B. Benefaciendo nemo deliquit, ibid.
    FALISCORUM dea Juno, I, 421 A. Patris Curis nomen accepit, ibid.
    FAMAE nomen incerti, I, 310 A. Mendacio gaudet et vivit, I, 309 A. Cur malum sit, ibid. Nihil ea velocius, I, 309 A, 566 B. Famae nemo credit, nisi inconsideratus, I, 310 A. Famam laedere quantum malum, ibid. Oritur aut arbitrio suspicionis, aut mentiendi voluptate, I, 310 B, 567 A. Tamdiu vivit fama, quamdiu nihil probat, ibid. Quamdiu incerta est et mendax, ibid. Fama nonnumquam in Barbaros calumniosa, II, 733 B. Famae cupido post mortem omnibus pene ingenita, I, 615 B.
    FAMEM fides non timet, I, 578 B, Scit fides famem non minus sibi contemnendam propter Deum, quam omne mortis genus, I, 679 A. In fame nulla gulae temperantia, II, 282 A.
    FARIA. Vid. PHARIA.
    FARMUS deus, I, 600 C.
    FASCINUM quid, II, 910 A.
    FASTI municipales citati, I, 638 A.
    FATUM deum et verbum vocat Zeno, I, 398 sq. Fato omnia fieri quinam gentiles philosophi dixerint, I, 268 A, 398 A, 560 B. Eo dii stant, et Jupiter ipse, I, 428 A. Malae [Col. 1544] mentis ab innocentia transitum fato tribuebant ethnici, I. 268 A, 560 B.
    FAUNUS, Pici filius, I, 599 B.
    FEBRIS, inter caeteros mortiferos exitus, erogando homini deputata, II, 13 A.
    FEBRUARIAE kalendae pro defunctis celebratae apud ethnicos, II, 494 C.
    FELICULA insula, II, 550 B.
    FELLIS excessus amaris quibusque potionibus corrigere, II, 132 B.
    FEMINA. Vid. FOEMINA.
    FENESTELLA annalium commentator. II, 590 A.
    FERARUM morsus ornamenta sunt juventutis, ut in Cyro ursi cicatrix, II, 751 A. Vid. BESTIAE, PECORA.
    FERETRIO JOVI Romulus ludos instituit, I, 637 B.
    FERIAE quartae et sextae stationes, II, 956 A. Feriae scholarum, I, 674 B.
    FERRUM et aes majori in usu sunt apud homines quam aurum et argentum, I, 1310 A. Ferro mori magis quam aqua optant homines, I, 318 A.
    FESTA Christianorum, I, 682 A. Cum octava illa celebrabant, I, 682 C sq. Vid. PASCHA, PENTECOSTES. Quomodo dominica solemnia celebrabant, II. 119 A. In festis corpori indulgebant Christiani, I, 682 C. Nullam solemnitatem Christianorum sibi vendicabant ethnici, ibid. Sine octava erant festa illorum, ibid.
    FICUS viridis primum Romam a Catone adlata, I, 606 C.
    FIDELES sunt templa Dei, et altaria et luminaria et vasa, II, 89 A. Fideles gentilium matrimonia contrahentes, stupri rei sunt, et excommunicationi subjiciendi, I, 1292 C.
    FIDES in regula posita est, II, 27 B. Fidei regula (symbolum) quae et qualis, II, 26 B. A Christo instituta est, II, 27 A. Una omnino est, sola immobilis et irreformabilis, II, 889 A. Nullas apud Christianos quaestiones habet, nisi cum haereticis, II, 27 A. Fidei regula simul et merces discenda, II, 451 B. A Christo institutum est quod credi necesse sit, II, 23 A, 24 B. Miserrimos nos, si nec juranti Domino credimus, I, 1234 B. Ratio fidei patrocinatur, II, 80 A. Cedat curiositas fidei, II, 27 B. Omnem prolationem quaerendi et inveniendi fixit qui credit, II, 24 A. Non omnium est credere, quod Christianus est, II, 655 B. Imprudentes et idiotae, major semper credentium pars, II, 157 C. Cum credimus, nihil desideramus ultra credere; hoc enim primum credimus, non esse quod ultra credere debeamus, II, 21 A. Laudanda fides quae ante credit observandam esse, quam didicit, II, 78 B. Fidei perversitas est probata non credere, non probata praesumere, II, 146 A. Fides viam demonstrat per quam ad Deum pervenimus, II, 421 B. Fidei necessarium dedecus, II, 761 A. Disputatio de fidei necessariis nec otiosa est nec infructuosa, I, 1256 A. Adulterio haeretico stupraverunt perversi homines fidem, virginem traditam a Christo, II, 59 A. Nimirum felix fides, si ea consecutura est quibus hostes Dei et Christi non modo utuntur, verum etiam abutuntur, II, 832 C.
    Fides ante Christum non erat in terris, I, 1260 A. Ante Domini passionem salus per nudam fidem fiebat, I, 1215 A. Semper stetit fides in Creatore et in Christo, sed conversatio et disciplina mutavit, II, 270 A. Obsequium Apostolo debet fides nostra, II, 29 A.
    Fidei qualitas de genere conversationis aestimari potest, II, 56 A. Ipsius fidei in primis reddenda ratio apud Christi tribunal, II, 59 A. Fides habet tentationem et probationem, II, 12 D. Post Baptismum periclitatur, II, 914 C. Sollicitior et disciplinatior est in jejuniis tempore persecutionis, II, 104 A. Famem non timet, I, 678 B. Martyrii debitrix est, II, 138 B. Fidei opus est extrinsecus consilio adversus carnis necessitates, II, 914 C. Fidei et patientiae mira connexio, I, 1260 A. Fidem Abrahae probavit patientia, I, 1259 B. Per dilectionem perficitur fides, II, 479 A, B. Fides integra de salute secura est, I, 1222 A. Fide, non pecunia tuti sunt Christiani, II, 119 A. Fidei status non admittit allegationem necessitatis, II, 93 A. Fides plane frivola et frigida deprehendit eos qui conveniunt in Ecclesia timide, II, 106 C. Ubi fides fuerit, ibi nec bestiae ipsae nocere possunt, II, 421 B. Si montes transferre potest, multo magis militem, II, 119 A.
    Fides aetatis quanta, II, 906 B.
    FIDEI ara, I, 417 A.
    FIGURAE prophetant, transeunt adimpletae, II, 937 A. Figurate locutus est Dominus et ejus Apostolus, II, 341 B.
    FILIUS Dei an sit, qui sit et quomodo sit, II, 159 C. a Graecis vocatur, I, 398 A, 400 B, 415 A; II, 160 A; Verbum et sapientia a Latinis, I, 398 sq.; II, 161 sqq. Filius novum Patris nomen est, I, 1155 A. Filius secundus a Patre, II, 163 C, D. A Patriarchis visus, an et Pater, et quomodo, II, 170 sqq. Filium non aliunde deducimus, sed de substantia Patris, nihil facientem sine Patris voluntate, omnem a Patre consecutum potestatem, II, 159 A.
    [Col. 1545] Filius Dei verus est Deus, cui omnia veri Dei nomina tribuuntur, I, 399 A, 404 A, 415 A; II, 161 C sqq., 176 B, 183 sqq., 422 C, 802 B, C. Par est et aequalis Patri suo aeterno, Altissimus et omnipotens, ibid. Vera et eadem illius cum Patre divinitas, I, 399 A. Quam diserte Tertullianus asserat eamdem esse illius et Patris aeterni substantiam, ibid.; etiam cum Montanista erat auctor, II, 158 sqq., 169 sqq., 183 sqq., 188 sqq., 422 C. Haec ab Apostolis et deinceps tradita fuit sententia, I, 399 A; II, 162 A. Ex Deo prolatus est, de spiritu spiritus, de Deo Deus, et unus ambo Deus, ibid. Ex unitate substantiae et ex prolatione generatus, I, 399 A. Exivit a Patre ut radius ex sole, et rivus ex fonte, et frutex ex semine, II, 163 C. Ex matrice excessit, nec recessit, nec separatur, I, 399 A. A Patre, non statu sed gradu, non substantia sed persona, distinguitur, I, 397 sqq. Ordine secundus, non natura, II, 157 B, C. Cur a Joanne dicatur: Ego et Pater unum sumus, non vero, unus sumus, II, 183 C.
    Filii Dei generationem Tertullianus explicare conatur, I, 399 A; quia est Dei sermo, qui propriam habet substantiam, ibid.; prolatione spiritali de substantia Patris generatus, et idcirco Dei Filius, ibid. Cur proprie dicatur Filius Dei, non autem Spiritus sanctus, I, 163 sqq. Quomodo et cur hanc Filii generationem quibusdam exemplis explicare nitatur, solis et radii, radicis et fruticis, fontis et fluvii, I, 399 A, B; II, 160 C, 163 B, 169 sqq., 183 A; et interioris verbi humani, II, 160 C. Distinguitur a Patre personae non substantiae nomine, ad distinctionem non ad divisionem, II, 166 sqq. Est ejusdem ac Pater aeternitatis, II, 162. 176 B, C, 183 C, 422 C, D.
    Filii Christi, qui in ipsum renascuntur, II, 493 B.
    Filios suos exponebant Romani, aut trucidabant, I, 325 A. Vid. INFANTES.
    FINIS mundi imminens, I, 447 A. Imperii Romani commeatu solummodo retardatur, ibid.
    FLAGELLATIO, maxima Lacedaemoniorum solemnitas, quae, I, 626 A. Flagellis disrumpebatur dorsum servorum, I, 301, A, C, D.
    FLORALES ludi, I, 638 A.
    FLORUM excultor Deus, II, 951 C. Floribus utebantur Christiani, I, 492 A. Florem capite sectari tam contra naturam est, quam cibum aure, quam somnum nare, II, 83 A.
    FLUVIONA dea, I, 600 C.
    FOCULUS in sacris gentilium, I, 324 A.
    FOCOS et toros in publicum educebant ethnici, I, 452 B.
    FOEMINA naturale est vocabulum, II, 894 B. Naturalis vocabuli generale, mulier, ibid. Foemina una tantum de costis Adam fingitur, ad ostensionem unitatis matrimonii, II, 920 B. Continentia laboriosior in foeminis, II, 903 B. Foeminam salvis oculis intuetur Christianus, I, 511 A. Modestia foeminarum concidit, I, 301, sqq. Matronis divitibus nomine suo inflatis sordent ecclesiae, I, 1301 A. Inter matronas et lupas nullum discrimen, II, 1044 Vid. VINUM. Habitus mulieris duplicem speciem circumfert, I, 1309 A. In luxum foeminarum invehitur, I, 1221, sqq., II, 1309. In Deum peccant foeminae quae cutem medicaminibus ungunt, genas rubore maculant, oculos fuligine collinunt, I, 1325 A. Creatorem reprehendunt cum emendant, cum adjiciunt, ibid. A diabolo sunt ista additamenta, ibid. Vid. DECOR, MULIER.
    Foeminae multae, et quidem clarissimae, Christo adhaeserant, II, 703. A praefectis ethnicis defensae contra furentem populum, ibid.
    FOENORIS abundantia usura est, II, 398 C.
    FOETUS in utero quando animetur, II, 691 A, B, 693, sqq.
    FORCULUS deus a foribus, I, 680 C; II, 97 B, 142 B.
    FORMAM fidelis non expostulat, I, 1319 B. Formae laude frui et de bono corporis gloriari an liceat, ibid. Ubi pudicitia, ibi vana pulchritudo, et cur, ibid. Maritus fidelis decorem formae non exigit, gentilis non credit, I, 1320 C. Formae propriae praestigiae, I, 1325 A. Lenocinia formae numquam non prostituto corpori conjuncta et debita, etiam Scripturae suggerunt, I, 1330 B. Vid. DECOR, MULIER.
    FORMOSITATEM et datam extendunt mulieres, et non datam conquirunt, I, 1319 B.
    FORNICATIO, quantum delictum, II, 987.
    FORMICAE stabula, II, 261 B. Formicis, culicibus et tineis an desint pulmones et arteriae, II, 703 A.
    FORTES in tormentis viri, statuis, imaginibus et titulis donati, I, 534 A.
    FORTUNA Barbata, I, 601 A.
    FORTUNAE muliebri deae coronam non imponebat, nisi univira, II, 952 C.
    FRATRES, Christiani, I, 471 A. Fraternitatis appellatio, I, 471 A; II, 32 B, 891 A.
    FORUM olitorium tributo locatum, I, 345 A.
    FRONTE (In) crucem signabant Christiani, II, 80 A.
    [Col. 1546] FRUCTUS quomodo efformentur, II, 890 A. Vid. FLOS, FRUMENTUM, GRANUM.
    FRUGALITAS saeculum spernit, I, 1288 A. Vid. ABSTINENTIA.
    FRUMENTI grani mira descriptio, II, 871 A, B.
    FUGA Apostolis licuit, non nobis, II, 109 A. Fugae praeceptum temporale apud Apostolos, II, 140 A. Hoc praeceptum suam habuit rationem, II, 140. B, C.
    FULMINE qui de coelo tangitur salvus est, ut nullo jam igne decinerescat, I, 527 sqq. Vid. TONITRUA.
    FUSCIANUS Urbis praefectus, I, 582 A. Ejus sententia in nebulonem patrem lata, ibid.
    FUTURA interdum pro jam transactis enuntiantur in Prophetis, II, 326 B.

G
    GAIANA haeresis, vid. CAIANA.
    GABINIUS et Piso consules, sed non christiani, deos plures ejecerunt, I, 305 A.
    GALBA mensibus septem et diebus sex regnavit, II, 616 A. Alienos servos non manu misit, facilius liberos soluturus, II, 478 B.
    GALLIARUM diversae nationes Christo jam subditae, II, 610 C.
    Galli Mercurio immolabant, I, 316 A. Gallici vultus, vel muli, I, 1281 B. Gallae et Germanae mulieres croceo capillo, I, 1322 A. Illarum pulchritudini invidebant Africanae, ibid.
    GALLI, Cybelis sacerdotes, genitalia sibi prosecabant, lacertos lancinabant, I, 413 A, 425, sqq.
    GALLINA de suo parit, II, 557 A.
    GALLOGRAECI a Gallis orti, I, 316 D.
    GANYMEDES, I, 606 A. Vid. et I, 600 B.
    GARAMANTUM pennae, II, 903 A.
    GEHENNA est ignis arcani subterraneus ad poenam thesaurus, I, 520 A, 1247 B. Perpetua est, ibid. Gehennam exomologesis extinguit, ibid.
    GEMMAE unde, I, 1310 B. Cum auro superbiam jungunt, ibid. Gemmis cerauniis non est ideo ignita substantia quod coruscent rutilato rubore, II, 660 B.
    GENERALITER dictum, intelligamus cum quid etiam specialiter interpretari capit, I, 635 A. Vid. GENUS.
    GENIUS nomen daemonum, I, 447 B.; II, 718 A. Genii sub potestate erant Christianorum, I, 447 B.
    Genius imperatoris, I, 447 B, 583 A, B. Per quem jurabant ethnici, numquam vero Christiani, ibid. I, 700 A.
    GENTILES cultores plurimae divinitatis, II, 170 A. Gentilium querelae adversus Christianos, I, 261, sqq. Vid. CHRISTIANI, ETHNICI. Cur gentibus legem non dederit Deus sicut Judaeis, II, 599.
    GENTI cuique propria loquela, sed materia loquelae communis, I, 618 B. Omnium gentium una anima, varia vox, unus spiritus, varius sonus, ibid. A.
    GENERI quod attributum est, etiam in speciem redundat, I, 1203 B.
    Generis humani quodammodo fontes Cain, Abel, Seth, II, 583 A. Humani generis exuberantia, II, 699 C. Publicis calamitatibus minoratur, II, 700 B. Vid. HOMO.
    GENUFLEXIONES prohibitae die dominico et a Pascha ad Pentecosten II, 79, sqq. Quidam non genuflectebant in sabbatis, I, 1191 A. Christum contrectat, Christum exorat, qui ad fratres genua sua protendit, I, 1245 B.
    GERMANI limites suos transgredi non sinuntur, II, 611 B. Christo jam erant subditi, ibid. Germanorum cirri, II, 903 B. Germanici bajuli, I, 1281 B. Marci Aurelii Germanica expeditio, I, 295 A, 703 C. Vid. GALLI.
    GERYON, II, 579 A. Ter unus, II, 1041 B.
    GETULORUM gens non excedit fines suos, II, 611 B. Varii populi gentis hujus Christi jugum subierant, II, 610 C.
    GIGANTUM antiquissina cadavera devorata non sunt, quorum crates adhuc supersunt, II, 854 B.
    GLADIATORES, I, 620 A. Eorum magistri et praepositi, ibid. Maledicuntur a Christo, I, 1254 A. Innocentes in ludum veniunt, ut publicae voluptatis hostiae fiant, 651 B. Gladiatorum spectacula ab ethnicis laudabantur, I, 584 B. Ad homicidium flagellis et virgis compellebantur inviti, I, 653 B. Feras hominum sanguine et carne saginatas devorabant, I, 322 A, 584 B, C. Bibebant aliorum a se interfectorum sanguinem, I, 323 A.
    GLORIA omnis vana et stuporata, I, 1320 A. Vanae gloriae vis quanta, II, 1042 B, sq. Gloriari in carne, quid, I, 1320 A. Gloriae cupiditas ad dura inducit, I, 626 A. Nihil perosius gloria, II, 911 A. Piis nullum gloriae studium, quia gloria exaltationis ingenium est, I, 1319 C. Illicitum est gloria eis quorum probatio in crucis humiliatione constat, II, 908 A.
    GNOSTICI ex Valentinianis orti, II, 594 A. Quando [Col. 1547] erumpant, II, 123 A. Reprobant martyria, ibid. Gnosticorum haeretica semina, II, 678 A.
    GOMORRHAE et Sodomae olet adhuc incendio tellus, I, 482 sq. Ejus poma cinerescunt, I, 453 A.
    GRACCHI obscoena omnia, II, 1031 A.
    GRACULUS Aesopi, II, 562 B.
    GRAECI sapientiam suam non Dei, quaerunt, II, 481 C. Graecorum philosophorum dii, II, 260 B. Graecorum fingendis simulacris ingenia, I, 430 A. Per eos palaestrae studia ad Romanos translata, II, 1040 A. Pellendos ab Urbe censebat senex Cato, II, 1039 B.
    Graeca mulier quinionem enixa filiorum, II, 656 A. Vid. ATTICA.
    GRAECIA Phrygiae debellatrix in Trojano bello, I, 425 A. A Romanis subacta, ibid. Per Graeciam et quasdam barbarias ejus, plures ecclesiae, II, 890 B.
    GRAMMATICI ab Aristarcho nuncupati, I, 282 A. Illis Paulus silentium imponit, II, 786 A.
    GRANUM seritur sine folliculi veste, sine fundamento spicae, sine munimento aristae, sine superbia culmi, II, 871 B. Grana corrumpuntur in terra, ibid. A. Grano unicuique Deus dat corpus prout vult, ibid. Vid. FRUCTUS.
    GRATIA divina, potentior natura, habet in nobis subjacentem sibi liberam arbitrii potestatem, II, 685 A.
    GREX Domini, ecclesiae populus, et pastor bonus Christus, II, 992 A.
    GULA a primordio homicida in Adam, II, 958 A. Per edacitatem salacitas transit, II, 953 B. Gulae comites, libido et luxuria, II, 953 B, 977 B. Nulla gulae temperantia in fame, II, 282 A.
    Gula Caesarum, I, 298 sqq.
    GYMNASIA, I, 661 B.
    GYMNICAS ARTES prodierunt Castorum et Herculum et Mercuriorum disciplinae, I, 664 B.
    GYMNOSOPHISTAE Indorum, II, 260 C. Quae adorent numina, ibid.

H
    HADRIANUS imperator, curiositatum (superstitionum) omnium explorator, I, 296 A. Magicis artibus omnino deditus, ibid. sqq. Nullam in Christianos legem tulit, ibid.
    HAERESIS etymologia, II, 18 A, B. Haeresis omnis a sapientiae professoribus, II, 260 B. Haereses a philosophia subornantur, II, 19 A. Ex subtiloquentiae viribus et philosophiae regulis constant omnes, II, 521 B. Ab idololatria non distant, cum et auctoritatis et operis ejusdem sint cujus et idololatria, II, 55 B. Non minus ab unitate divellunt quam schismata et dissensiones, II, 17 B. Haeresis erit quodcumque adversus veritatem sapit, etiam vetus consuetudo, II, 889 A. Haeresis humanae temeritatis negotium, II, 366 B. Mortem aeternam et majoris ignis ardorem inferunt haereses, II, 13 B. Inter opera carnalia Paulus eas numerat, II, 18 A. Apostolus omnes haereses nominavit suo tempore cognitas, II, 47 B.
    Haeresin novam quidam ex alphabeto graeco componebant, II, 70 A.
    Haereses cur esse oporteat, II, 17 A. Quantum valeant haereses, et apud quos, II, 13 B. Apud eos multum valent qui in fide parum aut nihil valent, II, 14 A. Vane et inconsiderate plerique hoc ipso scandalizantur, quod tantum haereses valeant, II, 12 D, sq. Quare, ibid. Haereses omnes, inspectae in multis cum auctoribus suis, dissentientes penitus deprehenduntur, II, 58 A. Sine Scripturis esse non possunt, II, 51 A, 53 A, 886 B. Existere non possent si non et perperam Scripturae intelligi possent, II, 850 B. Ipsae Scripturae sic sunt ex Dei voluntate dispositae, ut haereticis materias subministrarent, II, 53 A. Haereses non tam novitas quam veritas revincit, II, 889 A.
    HAERETICI de philosophorum semine orti, I, 519 A; II, 19 A, 204 C. Apud haereticos et philosophos eadem materia volutatur, II, 19 B. Scripturam sacram ad philosophorum sententias adulterarunt, I, 519 A. Corrumpunt Scripturas, II, 30 A. Non syllabas tantum, sed paginas totas deleverunt, II, 515 D. De Scripturis solis quaestiones suas sistunt, II, 799 B. Apud eos est argumentandi libido, II, 780 B. Eorum argutiae et subtilitates simplicium communium verborum torquent in quaestionem, II, 222 A. Semper nudas aut simplices voces, conjecturis quo volunt rapiunt, aut rursus conditionales et rationales simplicitatis conditione dissolvant, II, 404 C. Haereticis mos est simplicia quaeque torquere, II, 214 A. Pios provocant ad rhetoricandum et philosophandum, II, 801 A. Ex conscientia infirmitatis numquam ordinate sua proponunt, II, 797 A. Cum haereticis quomodo ineunda disputatio, I, 797 A, B. Non est cum eis pugnandum ex Scripturis, III, 29 A. Non sunt admittendi ad ineundam de Scripturis [Col. 1548] provocationem, quos sine Scripturis probamus ad Scripturas non pertinere, II, 31 A, 51 A. Ibi enim nulla victoria aut par incertae II, 31, A.
    Haeretici veritatis inimici, II, 27 B. Ad unius veritatis expugnationem conspirant, II, 56 B. Ipsorum opus de veritatis destructione venit, II, 57 B. Apud haereticos omnia extranea et adversa nostrae veritati, ad quos vetamur accedere, II, 25 B. Haereticorum omnium proprium, quid, II, 179 B. Apud ipsos fere non sunt schismata, et quare, II, 57 B. De arbitrio suo fidem innovant, II, 58 A Credendo non credunt, II, 780 A. Eorum doctrina cum doctrina Apostolorum non concordat, II, 45. Nuptias auferunt, II, 930 C. Negant Deum timendum, II, 58. Nullus tamen haereticus, praeter Marcionem, de Deo creatore universorum controversiam movit, II, 47 A. Haeretici plerique nec ecclesias habent; sine matre, sine sede, orba fide, extorres sibi late vagantur, II, 58 A. Episcoporum successiones a Christo non possunt ostendere, II, 45 A. Christiani non sunt, II, 28 A; nec esse possunt, II, 51 A. Amisso Christi nomine, induunt sectarum suarum vocabula, ibid.
    Haereticorum conversatio describitur, II, 56. Horum commercia cum magis quamplurimis, cum circulatoribus, cum astrologis, cum philosophis, curiositati scilicet deditis, II, 58 B. Quid distet inter ethnicum et haereticum, II, 780 A. Non ethnicos convertere, sed Christianos evertere nituntur, II, 57 B. Omnes tument, omnes scientiam pollicentur, II, 56 B. Nusquam facilius in muniis et sacris ordinibus proficitur, quam in castris rebellium, II, 57 A. Praesidibus suis reverentiam nesciunt, II, 57 B. Omnia haereticis libera et soluta, II, 58 B. Cur sibi damnati, II, 18 B. Eos ad officium compelli, non induci, dignum est, II, 125 B.
    Haeretici Judaismi, II, 61 A.
    HAMAXOBII instabiles, II, 247 B.
    HAMMON pastor ovium, II, 1038 B.
    HANNIBAL, Vid. CANNENSIS.
    HARPOCRATES cum suo cynephalo, I, 305 A. Expulsus ex curia deorum, eversae ejus arae et statuae, ac postea restitutae, I, 305 A, 573 B.
    HARPOCRATION scriptor, industria haederatus, II, 85 B.
    HEBION, Vid. EBION.
    HEBRAEI jure auferunt vasa aurea et argentea ab Aegyptiis, II, 308 sq. Eorum Hebraeae literae et eloquium a LXX interpretibus in graecum stylum translatae, I, 380 A.
    HEDERA ad superna conatur et, nullo praeeunte, suspenditur, II, 681 B. Mavult parietibus invehi textili sylva, quam humi teri voluntaria injuria, ibid. Hederae natura cerebrum ab heluco defensare, II, 85 B.
    HEGEMONICON quid philosophis appelletur, II, 814 A.
    HELENAM suam Tyriam Simon haereticus de lupanari eruit, II, 708 B, sq. Eamdem esse dicebat cum Helena Priamo exitiosissima, ibid.
    HELIAS novi Testamenti consummator et populi Judaici aliquando reformator, II, 413 B. Helias nondum resurrectione dispunctus, II, 735 A, 881 A. Helias non ex decessione vitae, sed ex translatione venturus est. II, 711 B. Nec corpori restituendus, de quo non est exemptus, sed mundo reddendus, de quo est translatus, ibid. Non ex postliminio vitae, sed ex supplemento prophetiae, ibid. Idem et ipse et sui nominis et sui hominis, ibid. Vid. ENOCH.
    Heliae spiritus in Helisaeo repraesentatus Heliam excipere, II, 636 A.
    HERACLEON haereticus paria sensit cum Valentino, II, 69 C, 546 B.
    HERACLIDES scriptor, II, 740 B, 788 A.
    HERACLIDES Pacticus lumen esse animae substantiam contendit, II, 660 B.
    HERACLITUS, tenebrosus ille, II, 318 A, 651 A; substantiam animae aerem esse docet, II, 660 B, et ex igne constare, II, 653 B; quem pro deo habebat, II, 19 B, 260 B, 517 A. Animae tuetur unitatem, II, 669 A. Intrinsecus agitari putat animae principale, II, 671 B. Quid de ejus terminis sentiret, II, 651 A.
    Heracliti moeror, II, 651 A. Bubulo stercore se oblitum exussit, I, 625 B.
    HERBARUM ingenia traduxerunt angeli desertores, I, 1306 A.
    HERCULES tres famelici, I, 358 A. Tres irrisi, comoedia, ibid.
    Hercules nunc populum capite praefert, nunc oleastrum, nunc apium, II, 85 B. Hercules in Omphale foemina, et Omphales in Hercule prostituebatur, I, 605 B; II, 1011 B, sq. Ad inferos descendisse fingebatur, I, 605 B. Ob amissum puerum deseruit Argonautarum militiam, ibid. Uxoris suae lascivae venenis circumventus, se vivum combussit, I, 605 C. Oeteis ignibus crematur, I, 355 A. Vivus ardens in [Col. 1549] scena repraesentatus, I, 576 A. A Diogene (f. Diagora) irrisus est, I, 355 A. Vid. DECIMA.
    Herculea posteritas, II, 1035 B.
    HERMAS, cujus scriptura Pastor inscribitur, II, 1000 B, C, 1021 A. Apocryphus is liber ibid.
    HERMATELES auctor, I, 640 A.
    HERMIAS Aristoteli familiaris, I, 512 A, B. Loco suo ab illo expulsus, ibid.
    HERMIPPUS auctor, II, 729 A.
    HERMIPPUS Beritensis, II, 729 sq.
    HERMOGENIS indoles et vita, II, 197, sq. Solitus erat plures ducere uxores, quam pingere, II, 951 B. Pervertit vias Domini, II, 45 B.
    Hermogenes duos deos infert, II, 201 B. Mendacem facit Deum, II, 202 A, B. Negat Deum potuisse aliquid ex semetipso facere, II, 198 B, 205 A, B. Docet materiam fuisse Deo necessariam ad opera mundi, II, 216. Qui Deus ex ea praeexistente mundum confecerit, II, 204 B. Materiam innatam introducit, Deo nato eam comparat, II, 46 B, 198, sqq. Malam esse materiam ait, II, 208 A, B. Corporalem et incorpoream illam facit, II, 229 C, sq. Per terrae nomen (Gen. I) materiam intelligit, I, 218. Ejus recta ratio comperit tertium aliquod inter corporale et incorporale, II, 230 A. Expugnat quorumdam argumentationes dicentium, mala fuisse necessaria ad illuminationem bonorum ex contrariis intelligendorum, II, 210 C. Praesumpsit animae censum ex materiae potius suggestu, quam ex Dei afflatu constitisse, II, 646 C, 664 B.
    HERMONIAE in Macedonia oraculum, II, 730 A.
    HERMOTIMO Clazomenii mortuo templum contulerunt, II, 649 B. Hermotimum se retro fuisse Pythagoras scripsit, II, 698 A. Hermotimi anima profecta de corpore, II, 649 B, 698 A, 702 A, 705 A.
    HERODES rex fuit Assyriorum, II, 339 C. Cur Joannem occiderit, II, 443 B, C, sq.
    HERODIANI Christum fuisse Herodem aiebant, II, 61 A.
    HERODOTUS historicus, II, 740 B. Posterior Charoni Lampsaceno, II, 727 A.
    HEROPHILUS, medicus aut lanius, sexcentos exsecuit, ut naturam scrutaretur, II, 662 A, 692 A. Circa cerebri fundamentum animae sedem ponebat, II, 670 B, sq.
    HESIODI Pandora, II, 84 C, 562 B.
    HETRURIA a Lydis occupata, I, 636 A. Prima ritus superstitionum religionis nomina instituit, ibid.
    Hetruscae coronae, II, 95 B.
    HICESIUS medicus, et naturae et artis suae praevaricator, II, 691 A. Pueris jam natis animam super ducebat ex aeris frigidi pulsu, II, 692 A.
    HIERA insula pessum abiit, I, 480 A.
    HIEREMIAS propheta lapidatur, II, 137 B.
    HIERICHO licet sabbato expugnata, II, 309 B. Quomodo capta, II, 606 B.
    HIEROGLYPHI. Vid. OBELISCUS.
    HIEROPHANTES, I, 313 A; II, 260 C.
    HIEROMUS. Vid. IROMUS.
    HIERUSALEM matrix religionum et fons salutis, II, 447 C.
    HILARIANUS praefectus, I, 701 A.
    HIMAEREA mulier Dionysii Siculi tyrannidem somniavit, II, 728 A.
    HIPPARCHUS animam ex igne constare dixit, II, 663 A.
    HIPPIAS, dum civitati insidias parat, occiditur, I, 513 A.
    Neptunus appellatus, I, 641 A.
    HIPPO, sive Hippona et Epona, ab ethnicis colebatur, I, 365 A, 577 D.
    HIPPOCRATES animam in cerebro cubare scripsit, II, 671 B.
    HIPPON animam ex aqua constare dixit, II, 653 A.
    HIRCI duo in veteri Lege quid significarent, II, 640 B, C. Hirci sacrificium, I, 418 A.
    HIRUNDO, si excaecavit pullos suos, novit illos oculare rursus de sua caledonia, I, 1248 A.
    HISPANIARUM omnes termini in Christum jam credebant, II, 610 C.
    HISTORIAE sacrae ab ipsus mundi natalibus patescunt, protanae ab Assyriis, II, 1035 A.
    Historiae Romanae quantae, I, 571 B.
    HISTORICI primi Romanorum recentiores extremis prophetis, I, 387 A.
    HISTRIO flagitiosus et ignominiosus repraesentat cujuslibet dei imaginem, I, 360 A, 576 B. Histrionum litterae, I, 358 A. Deorum foeditatem designant, I, 359 A, 576 B. Phaetonem de coelo detractum repraesentabant, ibid.
    HOMERUS pavum se meminerat, Ennio testante, II, 707 A, 796 A. Duas portas somniis divisit, corneam veritatis, fallaciae eburneam, II, 726 C. Quantum deos ludificaverit, I, 575 B. Divinam majestatem humana conditione tractavit, ibid. Homericae pietatis industria, II, 745 B.
    HOMEROCENTONAS vocare solent qui de carminibus Homeri [Col. 1550] propria opera more centonario, ex multis hinc inde compositis in unum sarciunt corpus, II, 53 A.
    HOMICIDARUM crudelis poena, I, 653 B. Ethnici homicidae aqua se tingebant in impunitatem sui sceleris, I, 1205 A.
    HOMICIDII species omnis uno verbo prohibita: Non occides, I, 632 B. Omne homicidium extra sylvam latrocinium est, II, 986 C. Homicidii festinatio est prohibere nasci, I, 319 A. Homicidii vindicta quanta apud homines, II, 706 B.
    HOMO animal rationale, II, 160 B. Omnium gentium unus homo nomen est, I, 618 A. Factura est Creatoris, I, 514 C. Ex nihilo a Deo creatus, I, 524 A. Quomodo a Deo figuratus, II, 82 A. B. Homo figmentum primo, deinde totus, II, 802 A. Hominis figurandi opus sociantibus aquis absolutum est de terrena materia, I, 1202 B. Recogitet homo suam originem, I, 523 A. Ex duplici substantia est confectus, II, 452 B, 850 C. Tam corpus homo quam et anima, II, 841 A. Homo nihil aliud quam caro, II, 275 B. Proprie caro dicitur, II, 802 A. Vid. ANIMA, CARO, CORPUS. Homo in hoc ab ipso Deo exstructus est, ut Dominus esse posset, dum fit a Domino, II, 801 C. Omnia famula sunt homini, I, 1256 B; II, 707 B. Hominis creationis pulchra descriptio, II, 802 B, C. Creatio hominis, secundum demiurgum, II, 578 A. Quodcumque limus exprimebatur, Christus cogitabatur homo futurus, ibid. Homo Deo mixtus Christus, II, 780 A. Homo ad imaginem Dei Filii creatus, qui homo futurus erat certior et verior, II, 168 A. Ad similitudinem Filii et Spiritus confectus, ibid. Ad imaginem Dei factus, id est Christi, II, 802 B, C. Non in lineis corporalibus, sed in arbitrii libertate et potestate, ad imaginem Dei factus homo, II, 290 B.
    Homo non in mortem institutus a Deo, qui illum cupit in vitam restitutum, II, 294 A. Si non deliquisset homo, optimum solummodo Deum nosset, I, 812 B. Vid. ADAM. Dignus erat ut Deum cognosceret, II, 291 A, B. Dignior est praedicator Christi quam Satan, II, 373 B. Cur terrae datus sit et ab oculis Dei ejectus, I, 1257 C. Non natura in bonum dispositus est, sed institutione, II, 291 C. Nihil homini magis necessarium quam cura in Deum verum, II, 285 A. Quod homini proficit, Deo servit, I, 1230 A. Omnis substantia ejus saluti destinata, II, 863 B.
    Homo interior apud Paulum, quis, II, 661 A, 850 C. Homo interior et exterior, dupliciter unus, II, 661 A. Per hominis exterioris ministeria, interiori homini ministrantia, fructus munerum divinorum ad animam deducuntur a sensibus, II, 82 B. Hominem ipsum diversitas temperavit, tam in corpore quam in sensu, II, 264 C. Vid. GENUS. Substantia angelica hominibus repromissa, I, 1307 A. Homo dominus omnium viventium et resurgentium, titulo Pythiae, I, 525 A.
    Homines rudes erant tempore Saturni, I, 331 A. Quinam hominis carne vescebantur, I, 313 A. Ejus substantiam quidam horrendo crimine deglutiebant, I, 323 A. Diis suis homines immolabant Afri, Galli et Romani, I, 314 B, 316, sq. Ubi et quamdiu, ibid.
    HORAE tres, ut insigniores in rebus humanis, quae diem distribuunt, quae negotia distinguunt, quae publice resonant, solemniores erant in divinis orationibus, I, 1192 A, B; II, 966 C, B. Horam nonam observavit Petrus, ex usu veteri, II, 966 C.
    HORON, aeon Valentinianorum, II, 565 A, 577 A.
    HORTENSUS orator primus, pavum cibi gratia potuit occidere, II, 1048 B.
    HOSPITALITATIS contesseratio apud Christianos, I, 1295 A; II, 32 B.
    HOSTANES, II, 747 B.
    HOSTIA Dei cor contribulatum, II, 608 B. Hostias enectas, tabidosas, scabiosas immolabant ethnici, I, 349 A. Vid. SACRIFICIUM.
    HOSTIA dea Sutridorum, I, 421 A.
    HOSTII sacrilegae venustates, I, 358 A, 576 B. Ejus comoediae, ibid.
    HOSTILIUS Pavorem deum invenit, II, 266 C.
    HUMANAE conditionis contemplatio, I, 626 C, sq. Vid. HOMO.
    HUMILIS nemo nisi patiens, I, 1267 A. Sicut parvulos esse debere docet Christus qui semper majores velint esse, II, 417 A.
    HUMILITATEM profitentur Christiani, I, 1326 B. Humilitatem animae suae invictus castigatione quidam Deo immolant, I, 1327 A. Nihil est Deo charius humilitate, II, 911 A.
    HYAENAE sexus annalis est, marem et foeminam alternat, II, 1037 A.
    HYDRA ab Hercule superata, II, 1042 A. Illius sanguinis usus, ibid.
    HYDROPHOBI, qui, I, 1205 B.
    HYEMS quodammodo obdurat animas, II, 732 B.
    HYPOCRISIN Deus omnem damnat, I, 655 B.
    HYPOCRITARUM amicitia cum diabolo est, I, 1236 A. Illorum poenitentia numquam, ibid.
    HYPSOMA solis, et ejus domicilium, I, 701 B.

[Col. 1551] I
    IAO, vox Valentianis usitata, II, 565 A.
    IBIS, dea Aegyptiorum, II, 302 A.
    Christus, nos pisculi in aqua nati sumus, I, 1198 A.
    IDEAE Platonis. Vid. PLATO.
    IDIOTAE, major semper credentium pars, II, 157 C.
    IDOLOLATRIA, principale crimen generis humani, summus saeculi reatus, tota caussa judicii, I, 663 B. Soror moechiae, II, 129 A. Scripturae sacrae stupri et fornicationis utuntur vocabulo in exprobratione idololatriae, I, 663 C. Parentationis est species, I, 645 A. Caput injustitiae, I, 664 A. Idololatriae et haeresis affinitas, II, 55 B. Ex rebus Dei constat, I, 1313 A. Omnis idololatria, in homines est cultura, I, 683 A. Omnia colit humanus error, praeter ipsum universorum Conditorem, I, 666 A. Solemnitas ejus nulla sine ambitione cultus et ornatus, I, 663 D. Apud ethnicos ars nulla, nulla professio aut negotiatio carere potest titulo idololatriae, I, 677 B. Idololatriam nec impune faciet Christianus, et cur, I, 1313 A.
    Idololatriae crimini Judaei perpetuo fuerunt dediti, II, 598 B.
    Idololatria secunda, magia, II, 748 A.
    IDOLUM aliquamdiu retro non erat, I, 664 D. Idoli nomen unde, I, 665 A. Idolorum mortuorum nomina nihil sunt, sicut nec ipsa simulacra eorum, I, 643 B. Idolum tam fieri quam coli prohibet Deus, I, 665 B. Nihil eo immundius, II, 90 A. In idolis mortuorum daemonia consistunt, I, 645 A. Totum saeculum idolis repleverant Satanas et angeli ejus, I, 640 B. Vid. LUDIMAGISTER, SIMULACRA.
    IGNIS anima mundi, juxta Varronem, I, 589 A. Ignis duplex, unus hominibus communis, alter de coelo, I, 527 A. Ignis judicio Dei apparens, ibid. Ignes super moenia Carthaginis pependerunt per noctem, I, 701 B. Ignium imbres in Sodomam, II, 1034 A. Ignis summa poena, I, 625 A.
    Ignis aeterni testimonium, I, 528 A. Ex ipsa natura sua habet divinam subministrationem incorruptibilitatis, I, 527 A. Ignis illius erit similitudo cujus et veritas, II, 435 A. Confirmatur comparatione ignis quo Aethna et Vesuvius semper ardent, I, 527 A. Igne aeterno cruciabuntur improbi et impii homines, I, 520 A, 1284 A.
    IGNORANTIA non semper excusat, sed magis onerat quandoque isto vitio laborantem, I, 261, sq. Ignorare melius est, ne quod non debeas noris, II, 27 B. Praestat per Deum nescire, quia non revelavit, quam per hominem scire, quia praesumperit, II, 648 B. Quidam malunt nescire, quia jam oderunt, I, 265 A. Ethnici, aliunde curiosissimi, solam Christi religionem ignorare affectabant, I, 261, sqq.
    IMAGO quibus differat a veritate, II, 295 A. Imaginem in omnibus veritas antecedit, II, 41 B. Imago in effigie, similitudo in aeternitate censetur, I, 1206 A. Etsi figmentum veritatis in imagine est, imago ipsa in veritate est sui, II, 837 C.
    Imago Dei homo, id est spiritus, Deus enim spiritus, II, 295 A. Imago et similitudo Dei continetur arbitrii sui libertate et potestate, II, 290 B, sq. In homine censenda est imago Dei, quod eosdem motus et sensus habeat humanus animus quos et Deus, licet non tales quales Deus, II, 304 A. Imaginem suam a diabolo captam Deus aemula operatione recuperavit, II, 782 B.
    Imaginum usus non condemnatus a Tertulliano, I, 667 B, C. Aenei serpentis et Cherubim aliasque imagines probavit, ibid. Boni pastoris imago in sacro calice depicta, II, 1000 A. Cur imagines olim Judaeis prohibuerit Deus, II, 310 A, B. Imagines et simulacra deorum rejicienda, I, 430 A. Nullum animal in idololatrem figuratum est: quod in arca non fuit, in Ecclesia non sit, I, 696 B.
    Imaginibus donati viri fortes in tormentis, I, 524 A.
    IMBRES continui Carthagine omnia perdiderunt (circa annum 212), I, 701 A. Coelestes imbres expiavit Achamoth, II, 568 A. Vid. PLUVIA.
    IMMUNDITIAE mundi, libidines hominum, I, 622 A.
    Immundum quid invenientes Christiani flatu expuebant, I, 1296 A.
    IMPATIENTIA quantos casus incursare consueverit, I, 1265 B. Ejus incunabula, I, 1257 A. Ejus natales in ipso diabolo, I, 1256 B. Quae sint impatientiae caussae, I, 1260, sqq. Ejus stimulus summus, ultionis libido, II, 722 B. Impatientiae omne peccatum adscribendum, I, 1258 B. Impatientiae et malitia inter se conspirant, I, 1257 A. Per impatientiam perierunt primi parentes, I, 1257 B. Ante Christum, impatientia occasionibus Legis fruebatur, I, 1260 A. Impatientiae venena amputanda, I, 1267 B. Impatientiam adhibere est gentilium in omnibus detrimentis, I, 1261 C. Solius Dei impatientes vivunt gentiles, I, 1274 A.
    IMPERATOR, solo Deo minor, I, 448 A. A Deo secundus, I, 700 A. Grande hoc nomen, et cur, I, 449 A. Inde imperatoris potestas unde spiritus et vita, I, 441, sq. Nisi homo [Col. 1552] sit, non est imperator, I, 449 A. A Deo est constitutus, I, 448 B. Deum verum sibi propitium prae caeteris malunt imperatores, I, 441 A.
    Imperatoribus nuntiabant provinciarum rectores quidquid novi apud ipsos contigerat, I, 290 B, 403 A. Quae eis debita pietas, religio et fides, I, 460 A. Romana fides in imperatores, quae, I, 583 B. Illos a Deo electos fuisse Christiani credebant, I, 448 B, 700 A. Debitam fidem quomodo eis praestabant, I, 460 A, B. Illos sincere honorabant, et quomodo, I, 448 B, 700 A. Pro illorum salute Deum deprecabantur, I, 433, 700 A, B. Sed numquam sacrificare voluerunt, I, 436 A. Illorum salus, augustior omnibus geniis, I, 447 B, a falsis diis nec petenda nec exspectanda, I, 440 A. Per eorum genium ethnici jurabant, I, 583 B. Sed constanter id Christiani recusabant, I, 447 B. Deos illos appellare nefas putabant, I, 441, sqq., 585 C. Per salutem eorum jurabant, I, 447 B; etiam contra liberos et conjuges ethnici, I, 599 A.
    Imperatoribus suis et mortuis et viventibus eumdem ac diis honorem detulerunt ethnici, I, 347 A. Illos deos vocabant, I, 583 B. Quanta impietate id contestarentur, I, 489 A. Malebant imperatores vivere quam dii fieri, I, 585 C. Ante apotheosin deos dicere maledictum erat, I, 451 B. Ethnici magis imperatores quam deos timebant, I, 437 A. Mortuorum et viventium tamquam deorum simulacra in templis posita et honorata, I, 347 A, 576, sq., 665, sqq. Triumphantes monebantur suae infirmitatis, I, 449 A. Erant deorum domini, I, 347 A.
    Imperatorum solemnia, et vota, et gaudia celebrata, I, 452 B; initio mensis et anni, I, 1298 A. Quam nefario cultu ethnici ea celebrarent, I, 452 B; focos et toros in publicum educendo, victim epulando, ibid.; civitatem tabernae habitu abolefaciendo, vinum lutum cogendo, ibid.; catervatim cursitando ad injurias et libidinis illecebras, ibid.; laureis postes obumbrando, I, 453 A; lucernis diem infringendo, ibid. Imperatores contumeliis et famosis libellis vexati, I, 583 B. In palatio suo occisi, ibid.
    IMPERIUM Romanorum tamdiu stabit, quamdiu saeculum stabit, I, 700 A. Vid. ROMANI.
    IMPUDICITIA non excusatur ob infirmitatem carnis, II, 951 A. Consistorium impudicitiae theatrum, I, 649 A.
    INACHUS Mosi coaevus, I, 386 A.
    INCANTATIONUM vires provulgaverunt mali angeli, I, 1306 A.
    INCOMMODA minora sunt praemiis suis, II, 852 A.
    INCORPORALE nihil est, nisi quod non est, II, 774 B. Vid. CORPUS.
    INCREDULITAS miratur, non credit, I, 1201 B. Misera incredulitas quae denegat Deo suas proprietates, ibid. A.
    INDICUM mare conchas profert, I, 1311 A.
    Indorum gymnosophistae, I, 260 C.
    INDIGNATIO rationalis est quae ex affectu disciplinae est, II, 673 C.
    INEDIA semper moeroris sequela, II, 962 C. Salutem reaccendit quam extinxerat sagina, II, 958 C.
    INFANTIS nascentis impedimenta, II, 758 C. Cur lacrymantur in vitae ingressu, II, 682 A. Infantis statim ab utero matris existentis animae motus describuntur, ibid. An somnient infantes, II, 733 B. Infantes in utero trucidati, ut matris saluti consuleretur, II, 691 C, sq. Quomodo extraherentur, ibid.
    Infantes recens nati a Psammetico tradebantur nutrici elinguatae, I, 570 A, B. Cur, ibid. Athenis pueri quidam mense citius eloquuntur praecoci lingua, II, 685 A.
    Infantia naturaliter animosa et affectiosa, II, 682 B. Infans homo est et qui futurus est, I, 320 A. Christus, ex ore lactantium et parvulorum experiendo laudem, nec pueritiam nec infantiam hebetes pronuntiavit, II, 682 A. Vid. INNOCENTES.
    Infantes in utero debellati a matribus, II, 909 B. Frigori, fami et canibus exponebantur, I, 318 A, 325 A. Praecoctos eos ethnici vorabant, I, 580. Infanticidae dicebantur Christiani, I, 306 A. Penes Africam Saturno immolati infantes usque ad proconsulatum Tiberii, I, 314 B. Parentes illis blandiebantur, ne lacrymantes trucidarentur, I, 316 A.
    INFERORUM locus in visceribus terrae, II, 742 B, sq. Sempiternus erit ejus ignis, I, 520 A, 1284 A. Vid. IGNIS. Inferorum aeneae serae, II, 857 B. De inferis sententia ab ethnicis non rejicienda, I, 527 A. Inferni poenas qui luant, I, 335 B, sq. An omnes illuc animae compellantur, II, 742. Aliud inferi, aliud Abrahae sinus, II, 742.
    INFERIORUM dissuasio est praelatio superiorum, I, 1279 A.
    INFIRMITAS a diabolo est, I, 1164 A.
    INGENIUM ex quo producatur, II, 683 A. Ingenia expeditiora apud orientales et meridionales populos, II, 692 B.
    Ingenia diaboli, quae, II, 102 B.
    INIMICI diligendi, et pro eis Deus orandus, I, 446 A. Inimicorum dilectio solorum est Christianorum, I, 698 D.
    [Col. 1553] INIQUITAS ita adhibetur, ut justitia probetur, confundens iniquitatem, II, 104 C.
    INITIATIO, I, 312 A. Quomodo fiebat, I, 313 A. Semper initiationes profanas arcent et ab arbitris cavent, I, 309 A.
    INJURIAE patienter ferri debent, nec referri, I, 499 A. Injuriae medela, patientia, I, 1266 A. Christus non modo vicem, sed etiam ultionem, etiam recordationem et recogitationem injuriae prohibet, II, 395 B, C. Vid. PATIENTIA.
    INJUSTITIAE caput, idololatria, I, 664 C.
    INNOCENTES infantes testimonium Christi sanguine litaverunt, II, 544 A.
    INNOCENTES liberare divinae competit benignitati, II, 815 A. Innocentia Christianorum, I, 496, sqq.
    INO, dea. Vid. MATUTA.
    INSANOS alios in aliis videre, II, 675 C.
    INSIGNIA dignitatum et honestorum natalium apud Romanos, quae, I, 300 A, D.
    INSTITUTIO omnis rei non reprobanda, sed exorbitatio, II, 281 A.
    INSTRUMENTUM, vid. SCRIPTURA.
    INSULAE fluctibus maris aut terrae motibus absorptae, I, 480 A, 571 B; II, 1034 A.
    INTELLIGERE idem est ac sentire, II, 678 C.
    INVIDIA iniquitatis, I, 260 A.
    INVISIBILIA apud Deum habent et suum corpus et suam formam, per quae soli Deo visibilia sunt, II, 162 C.
    IONES, Nelei comites, Asiam novis urbibus instruunt, II, 1035 B.
    IRA ex impatientia, I, 1258 A.
    IRENAEUS omnium doctrinarum curiosissimus explorator, II, 548 A. Fatetur Tertullianus se ex Irenaeo sumpsisse, ibid.
    IROMUS Phoenix, Tyri rex, I, 387 B.
    ISAAC monogamus, II, 936 D, 952 B. Isaac lignum bajulans, Christi exitum denotavit, II, 346 A, 626 A, B. Isaac cum ligno reservatus est, ariete oblato, II, 636 B.
    ISIS prima repertas spicas capite circumtulit, II, 86 A. Isidis linteata, I, 612 B. Isis ex curia deorum ejecta, et restituta, I, 305 A, 573 B.
    ISRAEL per impatientiam semper in Deum deliquit, I, 1259 A. Per jejunium statim delictum delevit, II, 962 A. Vid. JUDAEI.
    ISTER fallax, II, 247 B.
    ISTHMIA, sacra Neptuni instituta, I, 644 A.
    ITALIA, primum Oenotria ac deinde Saturnia appellata, I, 330 A, 602 C. A Phrygibus fuit occupata, II, 700 A.

J
    JACOB posterioris et praelatioris populi fuit figura, II, 356 C. Cur ei promittatur primo ros coelestis, deinde terrena opimitas, II, 357 A. Scala ejus quid significaret, ibid. Dominum Christum vidit, ibid. B. Colluctatur cum angelo tota corporis mole, ibid. C. Manuum impositione transversim obliquata, in se Christum figuravit, I, 1208 A.
    JALDABAOTH, aeona summarium, II, 64.
    JANUARIA festa, I, 681 C, sq.
    JANUS a janua, I, 683 C; II, 97 B. Janus bifrons, I, 436 A. Janus, vei Janes, ut Salii volunt, rex Italiae, Saturnum recipit, I, 330 A.
    JEJUNIUM in Deum reverentiae opus est, II, 963 A. Quale jejunium elegerit Dominus, II, 834 A. Christianorum jejunia, quae, et quam dura fuerint, I, 487 A; II, 954 C, sq., 971 B Non jejunabant in dominico die, II, 79 B; neque a Pascha ad Pentecosten, II, 80 A. Quidam nec in sabbato jejunabant, II, 973 B. Jejunia interrupta necessitate gaudii et gratulatione salutis, I, 1227 A. Jejunia indicta ante Baptismum, I, 1222 B, et ante concilia, II, 972 C. Episcopi universae plebi jejunia mandare assolent, II, 972. Jejunium seu statio, usque ad nonam, II, 966; et ad vesperam, II, 967 B.
    Jejunia non modo naturae mutationem, aut periculorum aversionem, aut delictorum obliterationem, verum etiam sacramentorum agnitionem Deo merentur, II, 963 A. Jejuniis siccitates depulsae, I, 703 C. Israel statim jejunio delictum delevit, II, 962 A. Jejuniis preces alebant Christiani, I, 1244 A. Vires jejunantium Deo, quae; coelum pro ejusmodi militat, II, 962 B. Ut facilius homo ad jejunandum Deo formaretur, paucis et non gloriosis escis assuefactus est, et nihil de lautioribus esuriturus, II, 306 B.
    Jejunium Montanistarum austerum, II, 97 B, 971.
    JERICHO. Vid. HIERICHO.
    JEREMIAS. Vid. HIEREMIAS.
    JERUSALEM. Vid. HIERUSALEM.
    JESUS cur vocari voluit Christus, II, 342 C. Proprium est nomen Filii Dei, Christus autem accidens. II, 193 B. Qui [Col. 1554] vult Jesum videre, David filium credat per Virginis censum, II, 451 B. Vid. CHRISTUS, FILIUS.
    JOANNES BAPTISTA, clausula Legis et Prophetarum, nec propheta, sed angelus vocatus, II, 137 B, 623 A. Tamen communis homo et quasi unus de turba, II, 402 B. Quomodo major inter natos mulierum, II, 403. Velut limes constitutus inter vetera et nova, ad quem desineret judaismus, et a quo inciperet christianismus, II, 441 A. Scandalizatur auditis virtutibus Christi, II, 402 A, B. Cur ab Herode trucidatus, II, 137 B, 443, sqq. Vid. BAPTISMUS.
    JOANNES, Christi discipulus dilectissimus, spado, II, 952 B. Ejus laus, II, 496 B, sq. Nihil illum latuit, II, 34 B. Apocalypsis est auctor, II, 46 B, 938 C. Ecclesias Asiae fundavit, II, 366 C. Cum Africanis ecclesiis contesseravit, II, 49 B. Romae in igneum oleum demersus, sed nihil passus, in insulam relegatus est, II, 49 B. In spiritu ei revelata paradisi regio, II, 744 A. Joannes obiit, quem in adventum Domini remansurum frustra fuerat spes, II, 735 B.
    JOB patientia et laus, I, 1271 A. Nullam ei potuisset diabolus tentationem incutere, nisi a Deo accepisset potestatem, II, 105 A.
    JONAS, devoratus a bellua maris, triduo post incolumis et incorruptus carne atque anima, de alvo piscis evolvitur, II, 840 A. Exemplum Dominicae passionis, II, 999 C.
    JONATHAS, filius Saulis, resignati jejunii culpam deprecatione delevit, II, 378 A.
    JORDANIS amnis finium arbiter, II, 1034 A.
    JOSEDECH nulla omnino veste sordida, sed semper sacerdotali fuit exornatus, nec umquam sacerdotali munere privatus, II, 640 A.
    JOSEPH Christum figuravit, quod persecutionem a fratribus passus est, et venumdatus in Aegyptum ob Dei gratiam, II, 346 A, 626 B. Unijugius fuit et patre melior, II, 937 A. In Pharaonis familia fuit venditus, a regina minus pudica desideratus et regis jussu conjectus in carcerem, I, 596 B. Expedimenta de carcere edocuit, et accepit in uxorem filiam regis Pharaonis, ibid.
    Joseph deum habuerunt Aegyptii Serapidis nomine, I, 596 B, C.
    JOSEPH Judaeus, antiquitatum judaicarum vernaculus vindex, I, 388 A.
    JOSUA, figura Christi, II, 343 A, B. Non fuit digamus, II, 937 A. Vid. AUSES.
    JUBA rex, I, 387 B.
    JUDAM proditorem quidam defendunt, admirabilem illum et magnum esse memorantes, propter utilitatem quam humano generi contulisse jactatur, II, 65 A. Illius sperant restitutionem, II, 355 B.
    JUDAEA gens a primordio per tribus et familias et domos distributa fuit, II, 450 B.
    JUDAEI sacras Scripturas palam legebant, I, 381 A. Per Moysen Deum colere didicerunt, I, 403 B. Fontem aquae in deserto invenerunt, onagro demonstrante, I, 364 A. Regnum eorum floruit quamdiu divinis praeceptis paruerunt, I, 393 A. Derelicto Deo, idolis servierunt, II, 598 B. Ob delicta ejecti, extra Deum esse coeperunt, II, 21 B, 393 sq. Terrena solummodo sperando, coelestia amittunt, II, 833 A. Quotidie lavant, quia quotidie inquinantur, I, 1169 A, 1217 A. Judaeorum salutatio, II, 480 B.
    Judaei cur respuerint Christum, II, 329 A. Noverant Christum promissum fuisse, I, 399 B, sqq. Negant primum ejus adventum, et secundum exspectant, I, 400 A. In adventum Christi spem suam porrigunt, II, 610 A. Nullus ex Judaeis derelictus in hodiernum diem ex Judaeis, cujus ex stirpe possit nasci Christus, II, 634 A. Omnis vis intellectus Judaeis adempta, II, 328. Illorum corda operta et velata, II, 499 A. Ipsi agunt ita scriptum mulctatos se sapientia et intelligentia, et oculorum et aurium fruge, I, 400 A. Meritum fuit delictum eorum, ibid. Christum innumera facientem miracula dixerunt esse magum, I, 400 A, B. Violentis suffragiis extorserunt illum cruci affligi, ibid. A Tiberio usque ad Vespasiani tempus locum poenitentiae habuerunt, II. 354 A. Nunc palabundi per orbem vagantur, 1, 393 sq. Dispersionem passi sunt propter Christum, conspirante sensu Scripturarum cum exitu rerum et ordinis, II, 638 B. Patriam suam saltem vestigio salutare Judaeis vetitum, et qua lege, I, 394 A.
    Judaei Christianorum inimici ex aemulatione, I, 308 A. Crudelissime divexerunt Christi discipulos, I, 403 A. Judaeus quidam perditissimus, solo detrimento cutis, circumtulit in ludis ridiculam imaginem Dei Christianorum, cum magis absurda inscriptione, ONOCHOETIS, I, 372 A, 579 B. Per dies quadraginta, tempore Severi imperatoris, matutinis momentis in Judaea civitas de coelo pependit, testibus etiam ethnicis, II, 356 A.
    JUDEX omnis remuneratur est caussae, I, 1230 B. Potest et officio jurisdictionis suae fungi, et humanitatis meminisse, vel quia et ipse sub gladio est, I, 702 B. Inauditos si damnent [Col. 1555] judices, suspicionem merebuntur alicujus conscientiae, nolentes audire quod auditum damnare non possent, I, 260 A.
    JUDICII prima origo unde delicti, I, 1257 B. Judicium de rebus ignotis ferri nefas, I, 261 A. Illius certa et aequissima regula est, ut nullus indefensus et inauditus condemnetur, I, 270, sqq. Eam ethnici adversus ethnicos, et numquam adversus Christianos sequebantur, I, 274 B, D. Iniquitas judiciorum gentilium erga Christianos, I, 270, sqq. In iis non scelus in caussa erat, sed nomen, I, 278 A.
    Judicium soli Deo competit, II, 103 C. Dei judicium plenum et perfectum, et exinde perpetuum, II, 813 A. Aeternum constituit judicium de gratis et ingratis, I, 699 A. Judicium ejus, non in compede aut pileo versatur, sed in aeternitate aut poenae aut salutis, I, 1255 A.
    Judicii extremi dies describitur, I, 660 B, C. Huic judicio omnes homines debent se sistere, I, 523 A. Examinabuntur quaelibet omnium hominum merita, I, 527 A. Et id negari non potest ab ethnicis, I, 415 A, 519 B, sq. Judicii timor ad bonum, non ad malum confert, II, 299 C.
    JULIAE leges de maritandis ordinibus, et unde sic dictae, I, 286. Vid. LEX.
    JULIUS. Vid. AUGUSTUS.
    JUMENTA ethnici adorabant, I, 365 A.
    JUNO Samo nata, educata et Jovi nupta, I, 427, sq. Pati non potuit Carthaginem, quam Samo praetulerat, a Romanis subverti, II, 427, 607 B. Ejus et Minervae judicium, I, 359, sq. Per totam hebdomadem mensa illi proponitur II, 718 A. In aeris substantiam figurabatur, II, 261 A.
    Juno Curis, seu Curetis, cur nominata, I, 421 A.
    JUPITER, Saturni filius, de crudelitate, I, 317 A. In Creta insula et Dictaeo monte natus, I, 426, sq. Jovis tumulus ubi, I, 427 A. Ejus nutrix, I, 426 A. Frustra fingitur permisisse Cretam patriam suam Romanis fascibus concuti, ibid.
    Jupiter christianus, quid, I, 317 A, D. Ejus nomine ethnici vero Deo imprudentes acclamabant, I, 703 C.
    Jupiter squamatus, cornutus, deauratus, plumatus amator, I, 396 A. Conversus in taurum et in cygnum, II, 760 A. In substantiam fervidam eum figurant veteres, II, 261 A.
    Jupiter humano sanguine in ludis publicis proluitur, I, 317 A; II, 136 C. Incestum docuit, I, 325 A. Nullum Romano imperio incrementum dare potuit, I, 427 sq. Non praetulit Capitolium Cretae patriae suae et nutricis suae jucundissimo odori, I, 426, sq. Tonitrua timuit, I, 334, A. Cur deus esse non possit, I, 333 A. Ejus scelera, assumptis variis figuris, I, 396 A, 575 C. sq. Sarpedonis casum deflet, I, 351 A. Fato stat, I, 428 A. Ab aliis diis lacessitus, luxurians, adulter, I, 575 C. Ejus perdita libido, et variae idcirco conversiones, II, 760 A. Ejus ignominiae in theatris decantatae, I, 576 B. Ejus elogia ab histrionibus canebantur, I, 359 A. Testamentum ejus, comoedia, I, 358 A.
    Jupiter Pluvius, I, 296 A.
    Joves seu Jupiteres trecentos Varro introduxit, I, 355, sq., 576 A.
    JURAT Deus per semetipsum, ut vel juranti Deo credas alium deum omnino non esse, II, 315 C. O nos miserrimos, si nec juranti Domino credimus, I, 1234 B.
    Jurare per Herculem, I, 692 A; per genios Caesarum, I, 700 A. Jurabant ethnici per genios imperatorum, I, 583 B. Per genium Caesaris jurare pejus erat quam per deos, I, 575 A. Jurabant pro salute principum, contra liberos et conjuges, I, 583 B, 599 A. Christiani jurabant per imperatoris salutem, non vero per ejus genium, I, 447 B.
    JURIDICINA, quae, II, 1047 A, B.
    JURIS humani et naturalis potestatis est unicuique, quod putaverit colere, I, 699 A.
    Jus civile a Tertulliano citatum, II, 656 A.
    JUSTINUS philosophus et martyr, II, 548 A.
    JUSTITIA plenitudo est divinitatis, exhibens Deum perfectum, et patrem et dominum, II, 300 B, C. Justitiae illum non poenitet, II, 313 B. Judex Deus justitiae sibi exigendae tuendaeque praesidet, I, 1230 B. In eam omnem summam disciplinae suae sancit, ibid.
    Justitia violentiae vindex, II, 747 A. Illius debitum severitas, II, 303 A. Omne caput justitiae procuratio bonitatis est, II, 299 C. Justitiae incrementa per diversa tempora, II, 890. Quando in iniquitate perficiatur, II, 104 C.
    JUSTIFICANDI jam ex fide sine Legis ordine, II, 447 C. Mulier justificata per poenitentiam ex fide, II, 403 C.
    JUVENTA dea, I, 600 D.

L
    LABERII dicta de sententia Pythagorae, I, 521 A.
    LABOR necessarius, II, 487 B.
    [Col. 1556] LAC quomodo in uberibus formetur, II, 787 A. Lactis et mellis societate suos infantat Deus, II, 262 A.
    LACEDAEMONII primi penulam ludis excogitarunt, I, 302 A. Lacedaemoniorum puerorum flagellatio, I, 626 A. Laconum flagella quid profuerint, I, 533 A.
    LACONIA Pasiphaae habebat oraculum, II, 730 A.
    LACRYMARUM imbrem omnem exsiccat divina indulgentia, II, 880 A.
    LAETITIAE publicae omnis est luxuria captatrix, II, 96 A.
    LAICI sunt sacerdotes, II, 922 B. Non sibi assumant episcoporum officium, I, 1218 A. Apud haereticos sacerdotalia munia obeant, II, 57 A. Ubi tres laici, ibi Ecclesia, II, 922 B.
    LAIS meretrix, I, 347 A.
    LAMECH primus duabus maritatus, tres in unam carnem effecit, II, 920 C. Per illum vim passa est institutio Dei, II, 934 C.
    LANA dea, I, 606 A.
    LANAS incoquere succis herbarum et concharum salivis ostendit Deus, I, 1327 B.
    LANCES Syllae splendidissimae, II, 706 A.
    LANGUORIBUS et vitiis medendis operatus est Christus, II, 762 C.
    LAODICE mater Seleuco regnum Asiae, nondum enixa, praevidit, II, 728 A.
    LAODICENSES (Ad) Pauli epistolam inscribunt haeretici quae est ad Ephesios, II, 500 B, 512 B.
    LAOMEDONTIS muros exstruxit Neptunus, I, 352 A.
    LAPIDES in quibus erant descripti ritus sacri ethnicorum, I, 313 D.
    LARENTIA, LAURENTIA, LUPERCA, prostitutissima lupa, I, 423 A, 428 A, 599 sq. Dea facta, ibid.
    LARES, dii privati domorum, I, 573 C, 637 B. Eos perstringit Tertullianus, I, 344 B.
    LARISSAEUS heros. Vid. ACHILLES.
    LATERENSES, qui, II, 466 A.
    LATIARES ludi, I, 638 A.
    LATRONES obstupefacit oratio, I, 1196 A.
    LAUREA Apollini et Libero sacrata est, II, 94 A. Laureis postes obumbrabant ethnici, I, 453 A, 683 B.
    LAVACRUM. Vid. BAPTISMUS.
    LAVANTIUM praedo, I, 496 B.
    LAVATIONIBUS Gentes deos suos efferunt, I, 1204 B.
    LAZARUS, praecipuum exemplum resurrectionis, II, 873 A. In Lazaro caro non erat animalis nec anima carnalis, II, 776 A, 873 A.
    LEAENA, meretrix, noluit conjurationis conscies prodere, I, 626 A.
    LECTI in medio foro strati, I, 452 B.
    LENOCINIUM mutuum, I, 1311 A. Lenocinia gentilium inter aras et in aedituorum et sacerdotum tabernaculis, I, 363 A. Lenocinium divinitatis, II, 733 A.
    LENTULI auguris consulta de mulierum habitu, II, 1044 A. Ejus sacrilegae venustates, I, 576 B.
    LENTULUS mimographus, II, 1042 B.
    LEO semel est pater, II, 727 B.
    LEONIS Aegyptii scripta, II, 86 A.
    LEPIDI violenta ludibria, II, 1031 A.
    LEVICOIA, seu Levicola, I, 606 B.
    LEVITAE exstiterunt ante leviticae legis sacerdotium, II, 600 B.
    LEX nulla sibi debet conscientiam suae justitiae, sed eis a quibus captat obsequium, I, 289 A, 566 A. Legem sola aequitas commendat, I, 288 A. Apecude lex hominem discernit, II, 289 A. Lex non ponitur ei qui non habet obsequium debitum legi in sua potestate, II, 290 B, C. Suspecta est lex quae probari se non vult, I, 566 B; improba autem, si non probata dominetur, I, 289 B. Lex injusta nullum exigit honorem vel obsequium, I, 286 sqq., 566 B. Si lex errat, ab hominibus, non de coelo venit, II, 885 A. Legis contemptus in arbitrii libertatem homini deputatus, II, 290 C. Legis obtrectator vel factor quis habendus, II, 429 D. Consensu publico leges mitigatae, I, 287 A.
    Legis divinae quanta auctoritas, I, 499 sq. Humanis sanctitate et auctoritate longe praestantior, ibid. Divinae leges numquam possunt impune infringi, I, 500 A. Lex Dei, ante Moysen, primum in paradiso data, II, 600 B. Cur Adamo data lex, II, 289 A, B. Lex primordialis est data Adae et Evae, quasi matrix omnium praeceptorum Dei, II, 599 B. Ante legem Moysi, scriptam in tabulis lapideis, legem exstitit non scripta, quae naturaliter intelligebatur, et a patribus custodiebatur, II, 600 A. Eamdem legem dedit Deus omnibus gentibus, ut congruit bonitati et aequitati ipsius, II, 599 A.
    Lex, post quadringentos et triginta annos, Abrahae data est, II, 600 B.
    Lex Moysi est data eo tempore postquam ab Aegypto excesserunt Judaei, post intervallum multorum temporum [Col. 1557] et spatia. II, 600 B. Non duritia Dei eam promulgavit, sed ratio summae benignitatis, II, 306 C. Cur tantis esset onerata observationibus, II, 306 A. Arcanam habuit significationem, II, 306 C. Legis figuratae vis ostenditur, II, 374 C. Legis significantiae, scilicet et propheticae et in omnibus fere argumentis figuratae, II, 306 C. Legis criminationem abominatur Apostolus, II, 505 B; Lex non seduxit, sed peccatum per praecepti occasionem, ibid. Legem et Prophetas Cerdon repudiat, II, 78 B, et Apelles, II, 71 B. Legem Dei in libidinem defendit Hermogenes, atque contemnit, II, 198 A. Vid. MOYSES, TESTAMENTUM, THEOTIMUS.
    Legis onera usque ad Joannem, non remedia, II, 989 C. Vid. CHRISTUS. Destrui habuit a Joannis praedicatione, II, 474 B. Radix est Evangeliorum, II, 125 B. Quantum distet ab Evangelio, II, 361, 600 B. Legem et Prophetas cum Evangelicis et Apostolicis litteris miscuerunt sancti homines, II, 49 B. Operum juga rejecta sunt, non disciplinarum, II, 989 C.
    Leges christianorum, a Deo et a Christo latae, caeteris omnibus praestantiores, I, 498, sqq. Iram et solitariam concupiscentiam prohibent, I, 499 A; maleloquium et injuriae repetitionem, ibid.; sanguinem animalium, suffocatum et morticinium, I, 324 A.
    Legum humanarum auctoritas, I, 499 B. Veterum optimae leges ex sacris nostris legibus haustae, I, 499 B. Leges hominum cum Deo devinciunt II, 289 A. Quam sint imperfectae, I, 289 A, 499 B. Impune possunt labefactari et violari, ibid. Saepe sunt noxiae vel inutiles, I, 285, sqq. Plerumque violantur ex voluntate vel necessitate delinquentis, I, 499 B. Leges emendatae et antiquatae, I, 566 B. Vid. CONSUETUDO. Ab ethnicis leges emendatae, conculcatae, abrogatae, I, 286, sq. Pessumdantur, recogitata brevitate supplicii, I, 499 B. Nulla lex hominem nisi criminis convictum, aut illud confitentem, damnare debet, I, 702, sq. Malos erui jubent leges, non abscondi, I, 276 A. Leges in christianos a pessimis et iniquissimis imperatoribus latae sunt, I, 292, sqq.
    Leges Lycurgi a Lacedaemoniis emendatae, I, 286 A.
    Leges Romanorum in immensum auctae, I, 286 A, 572 B. Utrum omnes observatae, I, 298, sq., Leges sumptuariae, ambitionem et sumptum comprimentes, I, 298 A. Lex Aemiliae sumptus coenarum definivit, ibid.; necnon Antia lex, ibid. Papiae et Juliae leges de juniorum conjugio a Severo quomodo abrogatae, I, 286 A. Leges erant de novis diis instituendis, I, 290 A.
    LIBANUS mons thuris vocabulo est penes Graecos, II, 382 B.
    LIBELLI festivi, mordaces et famosi, ubi appensi, I, 583 B.
    LIBER sermoni posterior, I. 616 A.
    LIBER pater, seu Bacchus, exsecto matris utero, vivus aerem hausit, II, 692 C. Deus factus ob vini inventionem, l, 334 A. Ex Indicis triumphavit, II, 86 A. Illius simulacro bestiae applicatae, I, 341 A. Laurea corona cinctus, II, 86 A. A senatu rejectus ex omni Italia, I, 304, sq., 575 B. Liberi mysteriis in publico discumbebant ethnici, I, 492 A. Nolebant Christiani iis interesse, ibid.
    LIBERALIA, ludi, I, 636 B, 643 A.
    Liberalia officia, quae, I, 492 A, 636 B.
    LIBERTAS Deo competit, non necessitas, II, 212 A. Praestatur libertas ab eo apud quem fuit servitus Legis, II, 478 B. Pro libertate mori noverant Christiani, I, 565 A.
    LIBERUM arbitrium. Vid. ARBITRIUM.
    LIBERTINI flagra adhuc rumpentes, I, 301 A. Eorum luxus, I, 300 A, et ornamenta, II, 879 B, C.
    LIBIDO ubique comes est, I, 326 A. Matrimonium foedavit, II, 695 B. In omnem libidinem ebullire summus est fructus vitae omnibus qui Deum non timent, II, 279 A. Nec apud Gentes matrimonio adscribitur libido, sed extraordinariis et non naturalibus et portentosis, II, 509 B. Nulla est libidinis infraenatio in castratione II, 282 A. Per curiositatem libidinis aemulationem convehunt mulieres, I, 1288 A. Libidinum monstra, quae, II, 987 A. Quibus caussationibus coloretur insatiabilis carnis cupiditas, II, 927 A. Non excusatur ob infirmitatem carnis, II, 951 A. Libido et gula unita sunt vitia, II, 953 B. Libidinum publicarum novum consistorium, I, 1298 A.
    LIBYCA gens, Atlantes, caeco somno mortem transigere dicuntur, II, 733 B.
    LICENTIA plerumque tentatio est disciplinae, et cur, II, 923 C. Nusquam et numquam licet, quod semper et ubique non licet, I, 653 A.
    LIGNUM passionis Christi, II, 635 A, figuratum in ligno paradisi mortifero, ibid.: et in ligno quo Moyses aquam amaram indulcavit. ibid.; atque in ligno quod Elisaeus misit in aquam, II, 636 A, B. Quod perierat in Adam per lignum, restituitur per lignum Christi, II, 636 B. Vid CRUX.
    [Col. 1558] Lignum rude quidam gentiles coluerunt, I, 366 A.
    LIMENTINUS deus, a limine, I, 685 C; II, 97 B.
    LIMUS nihil aliud quam liquor opimus, II, 696 A. Inde genitale virus, ibid.
    Limus imaginem induit Christi futuri in carne, II, 802 C. Oblitteratus est et devoratus in carnem cum factus est homo in animam vivam, II, 804 A.
    LINGUA graeca et latina propinquae inter se habentur, I, 618 A. Omnium gentium varia vox, varius sonus, propria cuique loquela, sed loquelae communis materia, ibid. Vid. LITTERA, LITTERATURA.
    LIPPIENTIBUS singularis lucerna numerosa est, II, 249 A.
    LIQUOR solus semper materia perfecta, laeta, simplex, de suo pura, dignum Deo vectaculum Deo subjiciebat, I, 1202 A. Vid. AQUA.
    LITTERAS Mercurius primus enarravit, II, 87 B. Prior anima quam littera, I, 616 B. Divinae Scripturae litteris saecularibus multo tempore anteriores, I, 617 A. Litteris ipsis ordo unde, I, 616 C. Sunt necessariae commerciis, rebus et nostris erga Deum studiis, II, 87 B. In litteris res tenentur, ut litterae in rebus leguntur, II, 822 B. In litteris graecis totam veritatis plenitudinem dispositum esse contendebant quidam haeretici, II, 70 A. Apud Romanos elementa solent dici primae litterae, II, 476 C. Iis adolescentes informabantur ad prudentiam et ad liberalia officia, I, 350 B.
    Litterarum christianarum nullum jus non capiunt Christiani, II, 51 A. Fideles magis discere quam docere litteras capit, I, 675 A.
    Litterae pacis, II, 155 B.
    LITTERATURA instrumentum est ad omnem vitam, I, 675 A. Ejus necessitas, ibid. An ante litteraturam et promulgationem ejus muti vixerint homines, I, 616 B, C. Vid. LINGUA. Prima diabolo fides ab initiis eruditionis, I, 675 B.
    Litteratura divina ad facultatem cujuscumque materiae foecundior, II, 53 A.
    Litteratura saeculi, I, 683 C. Tota saeculi litteratura qui vocantur auctores, II, 729 A.
    LOCUS omnis in Deo, non ipse in loco, II, 175 C. Per se loca nos non contaminant, sed quae in locis fiunt, I, 640 B, 647.
    , quid, I, 398 A, 400 B; II, 160 A. Nec Zenoni, nec Cleanthi erat incognitus, I, 398, sq. Vid. CHRISTUS, FILIUS.
    LOQUACITAS in aedificatione nulla turpis, si quando turpis, I, 1256 A.
    LOTH, frater Abrahae probatus, quod pro meritis justitiae, sine Legis observatione, de Sodomorum incendio sit liberatus, II, 602 A.
    LUCANIA olim Italiae adjuncta, I, 481 A. Lucaniam Italiae vis undarum abscissam in Siciliae nomen relegavit, II, 1034 A.
    LUCANUS, haereticus, Marcionis sectator atque discipulus, II, 71 A. Ejus haeresis de anima et de resurrectione, II, 798 A.
    LUCAS, Pauli sectator, II, 364 A. Non erat apostolus, sed apostolicus, non magister, sed discipulus, ibid.
    Lucas et Marcus ex Apostolis Evangelii historiam scripserunt, II, 363 C. Lucae Evangelii auctoritas defenditur, II, 365 B. Paulo adscribitur Lucae digestum, II, 364 B, 367 A. Usque ad Marcionem textus Lucae integer permansit, II, 367 C. Illum emendavit Marcion, II, 367. Solum hoc Evangelium, nec tamen totum, recipit Cerdon, II, 70 C.
    LUCERNAE in coetibus sacris Christianorum, I, 313 A. Et in vestibulis, I, 683 A. Vid. LUMINA.
    Lucernis diem infringebant ethnici, I, 453 A. Elatissimis et clarissimis lucernis vestibula enubilabant Romani, I, 459 A, 683 A.
    LUCINA, dea quae partum producit ad lucem, II, 713 A.
    LUCIUS, sapiens vir, continuo ad christianismum venit, I, 280 A.
    LUCRETIA, vim stupri passa, cultrum sibi adegit in conspectu propinquorum, ut gloriam castitati suae pareret, I, 625 A. Sanguine suo maculatam carnem abluit, II, 929 A, 952 C.
    LUCULLUS primus cerasa ex Ponto Italiae promulgavit, I, 334 B.
    LUDORUM origo et etymologia, I, 636 A, B, 638 B.
    Ludi consualia, I, 636, sq. Equisia, I, 636 C. Liberalia, ibid. B. Luperci, ibid. Apollinares, Latiares, Megalenses, etc., 638 A, C. Sacri et funebres, ibid.
    LUDIMAGISTER non sine tabula septem idolorum, I, 674 A.
    LUMINA in Christianorum synaxibus accensa, I, 307 A, 313 A. Luminibus extinctis, libidinibus sese volutare dicebantur Christiani, I, 307 A.
    LUNA masculus deus, comoedia, I, 358 A.
    LUPAE, popularium libidinum nundinae, II, 1044 B.
    [Col. 1559] LUPAE foeminae formam quotidie supparare solemne est, I, 547 A.
    LUPANARIORUM januis solebant lauri et lucernae appendi, I, 684 C, 1298 A. Lupanaria, domus Romanorum in solemnitatibus, I, 453 A.
    LUPERCI ludi, cur sic appellati, I, 636 B.
    LUPI rapaces, qui, II, 16 B.
    LURCOBNIANA condimenta, II, 706 A.
    LUXURIA, perditrix castitatis, II, 929 A. Vid. CONTINENTIA, LIBIDO.
    LUXUS Romanorum, I, 298, sqq.; mulierum romanarum, I, 304 A. In luxum invehitur, I, 1314, 1325 sq.
    LYCURGI leges a Lacedaemoniis emendatae, I, 286 A. Ob id mortem sibi conscivit, I, 286 A, 512 A.
    LYDI foedus hausto sanguine inibant, I, 381 A. Ex Asia transvenae in Etruria consederunt, duce Thyrreno, I, 636 A.
    LYMPHATI, qui, I, 1205 B.
    LYNCESTARUM vena vinosa ebrios facit, II, 734 B. Eorum defluxus ebrios item reddit, II, 568 A.

M
    MACEDONIA Hermoniae habet oraculum, II, 730 A.
    MACEDONES, tragoediam Oedipi audientes, quomodo rei incestus, I, 325 A.
    MACHABAEI legem paternam ad pristinum vitae statum pugnando sabbatis revocarunt, II, 606 C.
    MAGIA nihil est quam fallacia, II, 747 C. Magia secunda idololatria, multiformis fues mentis humanae, totius erroris artifex; salutis animaeque vastatrix, II, 748 A. Magia duplex, I, 612 A, B. Magiae species est astrologia, I, 612 sqq. Vid. ASTROLOGIA. Aegyptiorum magia, adversus Moysen aemulata, patientiam Dei traxit usque ad Evangelium, I, 672 B. Vid. MATHESIS.
    MAGI sciebant esse daemones, I, 405 A. Pueros in eloquium oraculi elidunt, I, 411 A. Phantasmata edunt, I, 410 A. Somnia immittunt, I, 411 A. Infamant defunctorum animas, ibid. Quaedam supra naturae ordinem facere videntur, quae daemonum praestigiis faciunt, I, 407 sq., 412 A. Eorum consultationes ab angelis desertoribus inventae, I 459 A. De Caesarum capite magi consulti, ibid. Vid. MATHEMATICI.
    Magi Persarum, II. 260 A. Magos reges fere habuit Oriens, II, 339 A, 619 B. Magi et astrologi primi Christum natum annuntiarunt et muneraverunt, I, 672 A.
    MAGISTRATUM ambientes quibus incommodis et contumeliis se subdant, I, 1246 B, sq. Idque totum propter unius anni volaticum gaudium, I, 1247 A. Vid. PRINCIPATUS.
    MAGNANIMOS oblectat oratio, I, 1196 A.
    MAGNES ferrum attrahit, II, 236 B.
    MAGNITUDO in mediocritate probatur, II, 261 B.
    MAJORUM institutis ethnici habitu, victu, instructu, censu, cultu, apparatu, sermone, nuntium remiserant, I, 305 A, 572 B. Eorum spretis institutis, nove de die vivebant, ibid. Vid. ANTIQUITAS.
    MALEDICTIONES proferendo, daemones frequentat vulgus indoctum, I, 405 A.
    MALEFICIUM nullum sine formidine est, quia nec sine conscientia sua, II, 401 A. In maleficio nulla ordinis ratio, I, 1264 B.
    MALEFICI gestiunt latere, trepidant deprehensi, negant accusati, et scelus suum astris aut fato imputant, I, 267, sq.
    MALELOQUIUM prohibetur, I, 499 A.
    MALITIA a diabolo est, I, 1164 A. Semper Domino fuit odiosa, I, 1264 B. Ad malitiam proni sunt homines, ob vitium ingenii sui, I, 467 B.
    Malitiae apud Graecos interdum pro vexationibus et laesuris, non pro malignitatibus, ponuntur, II, 313 A.
    MALUM unde, II, 210 B. De natura mali constat apud omnes, ut vel ipsi quidem rei defendere malum pro bono audeant, I, 266 A, 559 D. Astris vel fato illud tribuebant ethnici, I, 268 A. Malum non est quod naturalia mali non habet, I, 269 A, 560 A. Illius indicia, ibid. Non ideo malum non est quia non obest, I, 1279 A. Non id damnatur in quo male fit, sed id quod fit, II, 497 A. Est mali dignitas quae in summo aut in medio pessimorum collocatur, II, 988 A. Mala necessaria ad illuminationem bonorum, ex contrariis intelligendorum, II, 210 D. Nihil a Deo mali evenire potuisse persuadebit bonitas Dei a primordio rerum perspecta, II, 292 C. Quomodo mala condere dicatur, II, 301.
    Mali operatio lata et diffusa, I, 1266 A. Malo ad miseriam pervenitur, I, 1245 C. Facilius falso malo quam vero bono creditur, I, 467 B. Malum omne aut timore, aut pudore natura perfundit, I, 266 A.
    [Col. 1560] Mala dicuntur et delicta et supplicia, II, 301 A. Mala culpae et mala poenae, ibid. Mala ultoria, non peccatoria, II, 313 A.
    MALI timore et pudore perfusi, latebras quaerunt, I, 267, sq. His infructuosos esse, magnus fructus est, I, 495 B. Nolunt suum esse quod malum agnoscunt, II, 268 A.
    MALLUM Amphilochi oraculum habebat, II, 730 A.
    MAMMON de nummo dictum, II, 439 C.
    MANDANA, filia Astyagis, II, 727 A.
    MANETHON Aegyptius, I, 387 A.
    MANUMISSIONIS servorum insignia, II, 879 C.
    MANIBUS ablutis orationem obibant Christiani, I, 1168 A. Manibus expansis orabant, Dominica passione modulantes, I, 1199, sq. Post cibum illas etiam lavabant, I, 417 A.
    Manus baptizatis imponitur per benedictionem, advocans et invitans Spiritum sanctum, I, 1207 A. Manuum impositione caro adumbratur, ut et anima Spiritu illuminetur, II, 806 B.
    MARCIONIS historia narratur, II, 42, 71 A. Marcion nauclerus, II, 266 C, 327 B. Bestiis Barbariae importunior, etc., II, 247 B. Pharaone crudelior, quomodo, II, 282 B. Stoicorum sectator, II, 19 B. Discipulus Cerdonis, II, 71 A. Apellis institutor et praeformator, II, 42 B; itemque Lucani, II, 71 A. Principalem suae fidei terminum de Epicuri schola cognoscit, II, 521 A. Partem usurpat doctrinae Sadducaeorum, II, 46 A. In primo calore fidei catholicae pecuniam Ecclesiae contulit, II, 365 D. Seipsum non amavit, cum ab Ecclesia et fide Christi recessit, II, 759 A.
    Marcionis epistola, II, 505, C, 755 B. Ejus Evangelium, II, 361 A, 368 A. Evangelio suo nullum adscribit auctorem, II, 363 B.
    Marcion duos fingit deos, II, 248 B, 361 B; vel etiam tres, II, 264 A. Deus suus unde venerit, II, 19 A, B. Negat eum moveri, II, 438 B. Dispares deos constituit: unum judicem ferum, bellipotentem; alterum mitem, placidum, et tantummodo bonum atque optimum, II, 252 C, sq. Primus Marcion ausus est alium Deum solius bonitatis, praeter Creatorem, inducere, II, 47 A. Alium deum Legis, alium Evangelii asseverat, II, 363 B. Deum quem invenerat, extincto lumine fidei, amisit, II, 247 B. Negat Deum in hominem vere conversum, II, 757 A, B. Carnem Christi negat, et ejus nativitatem, II, 46 C, 754 B. Duos Christos introducit, II, 264 A. Docet eum Christum venisse qui numquam fuerat annuntiatus, II, 327 B.
    Marcion interdictor nuptiarum, II, 46 A, 281, sq., 486 C. Neminem tingit nisi caelibem aut spadonem, II, 280 B, 382 B. Morti aut repudio baptisma servat, ibid. In totum carnis resurrectionem non admisit, et soli animae repromisit salutem, II, 491 B, 495 B.
    Marcion Scripturas sacras rejicit et corripit, II, 758 A. Novum Testamentum a Vetere separavit, II, 43 B, 268 A. Evangelium corrosit, II, 247 B. Lucam elegit, quem caederet, II, 364 A. Ejus Evangelium interpolando suum fecit, II, 361 A.
    MARCIONISTAE notantur, II, 41 A, B. Creatorem repudiant, II, 262 B. Eorum deus novus, II, 255, sqq., 267. Plurimum erant mathematici, II, 266 A. Idem Marcionistis licet quod Marcioni, nempe de arbitrio suo fidem innovare, II, 58 A.
    MARCUS AURELIUS. Vid. AURELIUS.
    MARCUS, Petri interpres, scripsit Evangelium, quod Petro affirmatur, II, 367 A. Vid. LUCAS.
    MARCUS Magus, haereticus, II, 546 B.
    MARCUS haereticus novam ex Graecorum alphabeto haeresin composuit, II, 70 A. Carnis resurrectionem negavit, ibid. Ejus haeresis de corporis humani creatione, II, 801 A.
    MARIS fluctus mitigat oratio, I, 1196 A. Vid. ATLANTICUM, BRITANNICUS, CORINTHUS, INDICUS.
    MARGARITA est conchae dura et rotunda verruca, I, 1311 A.
    Margaritae sunt quotidianae conversationis insignia, I, 1296 A.
    MARIA ex genere David orta, II, 624 A. Virgo fuit, licet Ebion resistat, II, 897, sq. Ejus virginitas propugnatur, I, 397 A. Pulchra Mariae cum Eva comparatio ac diversitas, II, 782 B. Maria salutis nostrae secundum Christum mediatrix, II, 782 A. Cur a Tertulliano dicatur quod non nupserat, I, 397 A; II, 790 B.
    Maria Dei genitrix, II, 190 C. Christus in utero ejus caro figuratus, illibata ejus virginitate, I, 399 B. Maria virgo quantum a viro, non quantum a partu, II, 790 A. Maria virgo in partu, II, 190 C, 760 A, 781 C, sq. Post partum semel nupsit, II, 939 B. An Christo adhaeserit praedicanti, I, 762 C. In matre Christi est figura Synagogae adjuncta, et Judaeorum in fratribus incrudelis, II, 767 B, C.
    MARITUS omnis castitatis exactor est, I, 1320 B.
    MARS trigonus, II, 266 A. Sub militis forma figuratus, I, 574 B. Mars vinctus et in vinculis pene consumptus, I, 351 A, 575 C.
    [Col. 1561] MARTYR, etsi denotatur, gloriatur; accusatus, non defendit; interrogatus, ultro confitetur; damnatus, gratias agit, I, 269 A. Martyrum cruciatus, I, 626 B. Incogniti, inauditi, indefensi, ac propter suum dumtaxat nomen ab ethnicis condemnati et trucidati, I, 260, sqq., 559, sqq. In carcerem conjecti, I, 497 A. Vulgus in eos nullo legis praescripto, sed ingenito furore saeviebat, I, 456 A, 461 A. Eos lapidibus magis quam caestibus exigebat, I, 521 A. Vid. TRAJANUS. Nullus eorum ob aliquod crimen in carcerem conjectus et damnatus, I, 497 A. Ethnici durissimis cruciatibus eos cogere conabantur ut, contra omnes leges, crimina sua et se Christianos esse negarent, I, 284, sqq., 560 B, C. Solum Christiani nomen in eorum condemnationis tabella scriptum, I, 279 A. Sub discrimine capitis, I, 531 A, non propter sua documenta puniendi erant gladiis, fustibus, crucibus et bestiis, I, 529 A, B. Illis inter tentamenta botuli cruore distenti offerebantur, I, 324 A, 560 B. Ad omne supplicii genus parati erant, I, 445 A. Quot, quantis et quam horrendis suppliciis excarnificati et trucidati, I, 340 sq., 445 A. In insulas relegati, I, 341 A. Ad metalla et bestias, et saepius ad leonem damnati, I, 341 A, 445 A, 480 A, 658 A; II, 825 B, 927 C. Crucibus et stipibus impositi, I, 340 A. Capite damnati, I, 531 A. Quam frequenter ad leonem ethnici conclamabant, I, 445 A, 480 A, 658 A; II, 825 B. Foemina ad lenonem potius quam ad leonem damnata, I, 535 A. Alii ignibus combusti, I, 461 A, 531 A, 704 A. Eorum corpora, ex sepulchris effossa, dissecabantur, ibid. Martyres designati, I, 619 A.
    Martyrum caedes magnum reipublicae damnum afferebat, I, 496 A. Nulla civitas impune tulit sanguinis Christianorum effusionem, I, 701 A.
    Martyrum constantia, quantum laudanda, I, 584 A. Immerito eam vituperabant ethnici, ibid. Martyres non minus laudandi ab illis, quam quos extollebant ob mortem constanter toleratam, I, 532 A, 584 A, B. Dum, ad stipitem alligati, vivi comburebantur, habitu victoriae, veste et curru aurato triumphabant, I, 531 A. Statim post mortem aeterna felicitate donantur, I, 1270 A; II, 745 A. Martyrii praerogativa insignitus statim paradiso, non inferis, divertit, II, 856 A. Quidam se tyrannis ultro obtulerunt, I, 704 B. Quomodo more militum inflicta sibi tormenta tolerarent, I, 530 B.
    Martyribus in carcere inclusis et ad metalla damnatis, quanta charitate subveniebant Christiani, I, 470, sq., 619, sqq. Annua die sanctorum martyrum natalitia recolebant, II, 79 A.
    Martyrum sanguis semen Christianorum, I, 535 A. Ipsorum poenis et caedibus populus Christianus magis augebatur, I, 704 C, sq. Sua morte plures effecerunt discipulos quam oratores eloquentissimi, I, 535, sq. Eorum sanguis eloquentior Cicerone, facundior Seneca, Diogene disertior, et Pyrrhone et Callinico, ibid. Invicta illorum in quibuslibet suppliciis constantia, vel, sicut aiebant ethnici, inflexibilis obstinatio, persuadebat veram esse ipsorum religionem, I, 535, sq. Ad martyres confugiebant peccatores, ut veniam impetrarent, II, 1027.
    Martyrum animas quomodo conspexerit Joannes, II, 658 A.
    MARTYRIUM est praelium quo Christiani sub discrimine capitis ante gentilium tribunalia certant, et vincunt cum occiduntur, I, 531 A. Est victoria quae habet gloriam placendi Deo, et praedam vivendi in aeternum, ibid. Martyria desaeviunt, sed in salutem, II, 132 A. Martyrii debitrix fides, II, 139 B. Martyrio peccata omnia dimittuntur, I, 536 A; tota Dei gratia redimitur, ibid. Martyriorum divina auctoritas, II, 125, sqq. Martyria fidei examinatoria, II, 136 A. Martyriorum praedicatio et remuneratio, II, 137 A. Martyrii instrumenta, I, 340, sq. Corporis contemptus ad martyrium praestantiam confert, II, 856 A. De martyrii jactatione inflatus erat Praxeas, II, 155 B.
    Martyrium secundum, baptisma, I, 1270 A. Baptismus sanguinis, II, 135 B. Est martyrium sine passione perfectum, II, 138 A.
    MASSAGETAE inhumani, II, 247 B. Parentum senio confectorum carnibus vescebantur, I, 321 B.
    MATER Magna in terram figurata, II, 261 A.
    MATERIA non nominatur in Scripturis, II, 219 A. Omnis materia sine testimonio originis suae non est, etsi demutetur in novam proprietatem, II, 771 A. Quod materia caret, non admittit sapientiae eventum, II, 329 A.
    Materiam innatam volebant Pythagorici, Stoici et ipse Plato, II, 567 A. Parem Deo eam infert Zeno, II, 19 B, et Hermogenes, II, 198.
    MATERIARII haeretici, II, 218 C.
    MATHESIS usque ad Evangelium concessa, et cur, I, 672 A. Hodie de Christo est, ibid. Vid. ASTROLOGIA, MAGIA.
    MATHEMATICI magistros habuerunt pravos angelos, I, 671, [Col. 1562] sq. Ex urbe et Italia pulsi, II, 671 B. Mathematici plurimum Marcionitae, II, 266 A. Vid. MAGI.
    MATRIMONIUM est cum Deus jungit duos in unam carnem, aut junctos deprehendens, in eadem carne conjunctionem signavit, II, 941 B. Per matrimonii nexum duo in carne una efficiuntur, I, 1302 B; II, 896 B. Ejus numerus a maledicto viro coepit, II, 920 C. Vid. LAMECH. Matrimonii necessitas et caussae, I, 1280 A. Sacramentum magnum est, II, 518 A. Defendendum est cum accusatur spurcitiae nomine in destructionem Creatoris, qui proinde conjugium pro rei honestate benedixit, II, 281 A. Excessus, non status est impudicus, II, 695 B. Libido, non conditio, illud foedavit, ibid. Matrimonium, contumelia communis, II, 903 B. Ejus modesta dissimulatio in occulto, II, 806 B. Matrimonii felicitas quod Ecclesia conciliat, et confirmat oblatio, et obsignatum Angeli renuntiant, Pater rato habet, I, 1302 A, B. Occultae conjunctiones, id est non prius ad Ecclesiam professae, malae, II, 987 A. Filii sine consensu parentum nec recte nec jure nubunt, I, 1302 B. Matrimonium ex violentia contractum an validum, II, 443 A. Unius matrimonii esse debent qui allegantur in ordinem sacerdotalium, II, 922 A. Matrimonia gentilium subeuntes fideles stupri rei sunt, I, 1292 C. Vid. NUPTIAE, MONOGAMIA.
    Matrimonii felicitas, de moribus prosperata apud veteres Romanos, I, 303 A. Ad matrimonium compellebant Romanae leges, II, 927 C. Servis prohibitum erat, I, 1300 B. Sponsae apud ethnicos velatae ducebantur ad virum, II, 905 B.
    Matrimonium secundum non aliud dicendum erit quam species stupri, II, 924 A. In secundo matrimonio duae uxores eumdem circumstant maritum, una spiritu, alia in carne, II, 926 B, C. Duplex rubor est, ibid.
    Matrimonii separationem neque in Evangelio neque in ipsius Pauli epistolis ex praecepto Dei invenias permissam, II, 919 A. Repudiatae connubium illicitum facit Christus, II, 441 C, sq. Disjunctum matrimonium sanat patientia, I, 1268 A. Primo manente matrimonio, nubere adulterium est, II, 442 B. Vid. REPUDIUM.
    MATRIX generis foeminini Eva, II, 896 B.
    Matrix religionis Hierosolymae, II, 447 B
    MATRONARUM indecens cultus, II, 1044 A. Earum ambitio in templis, I, 1301 A.
    MATRONALIA festa, I, 682 B.
    MATTHAEUS, fidelissimus Evangelii commentator, ut comes Domini, II, 789 A.
    MATUTA mater, II, 953 A.
    MAURITANIAE reguli, I, 419 A.
    MAURI vani, II, 683 B. Gens illa regionum suarum fines non excedit, II, 611 B. Christi jugo subdita, II, 610 C. Antea colebant Versutinam, I, 596 A.
    MAVILUS Adrumeticus, martyr, I, 702 B.
    MAXIMILLA Montano adhaesit, II, 954 B.
    MEDICINA, soror philosophiae, II, 650 B. Necessitatem habuit artificii ad extendendos de anima retractatus, II, 650 B. Est plane quasi saevitia medicinae de scalpello, de cauterio, de sinapis incendio: sed horum operis fructus excusat, II, 431 C, sq. Vid. AESCULAPIUS.
    Medicinas sibi divinitus attributas agnoscunt in tempore irrationales animae, cervus dictamnum, hirundo chelidoniam, I, 1248 A.
    MEDICI ab Erasistrato nomen acceperunt, I, 282 A. Proprii sunt arbitri omnium lethalium rerum sive caussarum, et ipsarum corporalium conditionum, II, 739 C. Quid judicandum de medico qui nutriat morbum in mora praesidii, et periculum extendat dilatione remedii, quo pretiosius aut formosius curet, II, 272 A. Medicus mirandus quod ferme pares adhibet qualitates medelarum adversus qualitates querelarum, II, 132 A. Nam calores caloribus amplius onerando compescit, et ardores siti potius macerando restinguit, ibid. Fellis excessus amaris quibusque potiunculis colligit, et sanguinis fluxus defusa insuper venula revocat, II, 132 B. Medici omne contrarium vitali, salutari, auxiliari, extra naturae cardines relegant, II, 723 A. Homo semper medico prior negotium facit, et sibimetipso periculum mortis attrahit, ibid.
    MEDORUM regnum Romano antiquius, I, 432 A.
    MEGALENSES ludi, I, 638 A.
    MEGARENSES obsonant, quasi crastina die morituri, etc., I, 474 A.
    MELAMPUS in Graeciam transtulit Bacchi orgia, I, 404 A.
    MELAMPI initiationes Argis, I, 404 A.
    MELCHISEDECH incircumcisus et non sabbatizans, ad sacerdotium Dei allectus est, II, 602 A. Unde sacerdos Dei summi nuncupatus, si non ante leviticae legis levitae fuerint, qui sacrificia Dei offerebant, II, 600 B.
    MELITUS, Socratis accusator, I, 647 B.
    MELLIS et lactis societate suos infantat Deus, II, 262 A. Vid. BAPTISMUS.
    MEMORIA thesaurus omnium studiorum, ex Cicerone, II, [Col. 1563] 688 A. Sensuum et intellectuum est salus, ibid. Quod memoria suppetit, sanitas mentis est, II, 726 A. Tanta ejus gloria quanta injuria oblivionis, II, 688 A.
    MEMORIAE, seu monimenta, I, 386 A.
    MENANDER Samaritanus, Simonis discipulus, II, 734 B, 736 A. Ejus doctrina de Baptismo, II, 61 B, C.
    MENANDER Ephesinus, I, 387 B. Ejus delicata vestis, II, 1043 B. Balnerum ejus cornicum, II, 735 A. Error Menandri de corporum creatione, II, 801 A.
    MENDACIUM non aedificatur sine demolitione veritatis, II, 284 C. Cupiditatis est minister, II, 676 A. Nemo ad suum dedecus mentitur, quin potius ad honorem, I, 415 B. Religionem suam mentiri summum nefas, I, 403 B. Magis fides prona est adversus semetipsos confitentes, quam pro semetipsis negantes, I, 455 B.
    MENDESIUS Ptolomaeus, I, 387 B.
    MENDICABANT Cybelis sacerdotes, I, 346 A.
    MENEDEMUS, philosophus, Providentiae fuit vindex, I, 380 A. Probavit graecam Veteris Testamenti interpretationem, ibid. Septuaginta duos interpretes de sententiae communione suspexit, ibid.
    MENELAUS insequitur Helenam amissam, II, 709 B.
    MENSAE praestigiis daemonum divinantes, I, 411 A.
    MERCES a Deo exactore et remuneratore, I, 460 A. Merces a libero arbitrio, II, 292 B. Pro mercedum differentia, operarum quoque credenda distantia est, II, 424 C. Merces et periculum de resurrectionis pendet eventu, II, 823 A. Vid. INFERI. MERITUM.
    MERCIMONIORUM quaestuosa pericula exercere, cum lucri cupiditatibus, I, 1262 A.
    MERCURIUS primus litteras enarravit, II, 87 B. Inventor litterarum, I, 616 C. Primae vestis auctor, II, 1038 A. In calvitio pennatulus, in caduceo ignitulus, I, 576 C. Ab histrionibus repraesentatus gladiatores mortuos cauterio examinans, I, 362 A. Oviculam digublavit, II, 1038 B.
    Mercurius Trismegistus, magister omnium physicorum, II, 567 A.
    Mercurii Aegyptii sententia de anima, II, 705 B. Illum Plato veneratus est, II, 649 A.
    Mercurius Gallorum, II, 136 C. Grandiores personas immolabant ei, I, 316 A.
    MERETRICES non easdem vestes gerebant quas matronae, I, 302 A. Vid. ATTICA.
    MERITORIUM factus est mundus, II, 550 B.
    MERITUM a libero arbitrio, II, 292 B. Promereri nolle, delinquere est, II, 917 B. Par factum par meritum habet, I, 1264 C. Meritorum varietas adstruitur, II, 134 C. Meritorum nomine ordo resurgentium disponetur, II, 356 B.
    MEROPES, II, 1032 B.
    MESSENIUS Dissaearchus, II, 670 A.
    MESSIAE columnae, II, 639 C.
    METALLO damnati Christiani, I, 341 A, 480 A.
    Metallorum opera nudaverunt daemones, I, 1306 A.
    METELLUS deum Alburnum invenit, II, 266 C.
    METEMPSYCOSIS, quid, II, 711 B. Solide refutatur, II, 697-711.
    METENSOMATOSIS, quid, II, 702, sq., 708 B.
    METUS in Deum ubi est, ibi gravitas honesta, et diligentia attonita, et cura sollicita, et adlectio explorata, et communicatio deliberata, etc., II, 58 B.
    MIDAS ingentes aures suas Sileno tradidit, II, 649 A. Midae rosetum, II, 98 B, 1036 A.
    MIGRATIONES solemnes populorum, II, 700 A.
    MILESII oves, II, 1039 A.
    MILES pulchrior est in praelio amissus, quam in fuga salvus, II, 112 B. Olea coronabantur milites, II, 94 A. Nemo miles ad bellum venit cum deliciis, nec de cubiculo ad aciem procedit, I, 624 A. Sic Christiani ad militiam Dei sunt vocati, ibid. Christi milites sunt Christiani, II, 927 A. Dominus in Petro exarmando militem omnem discinxit, I, 691 A. Militum exercitia in pace et in bello, I, 624 A, B. Eorum ornatus et arma, II, 76 B, 92. Apud Deum, tam miles est paganus fidelis, quam paganus est miles infidelis, II, 93 A.
    Milites Mithrae quomodo initiati, II, 102.
    MILITIA an in totum Christiano conveniat, I, 690 A, B; II, 91 B, sq. Licita est usque ad caussam coronae, II, 94 A. Nec delictorum impunitatem, aut martyriorum immunitatem permittit, II, 93 A.
    Militia regiarum familiarum, II, 95 A.
    MILLIARIORUM somnia, II, 355 c, sq.
    MILLIARIUM aevum Platonis, II, 700 C.
    MILTIADES, Ecclesiarum sophista, II, 548 A.
    MIMUS petulantior Herculem in scena repraesentat, I, 362 A; et mima impudens Minervam, I, 360 A. Spurcitiam mimus etiam per mulieres repraesentat, sexum pudoris exterminans, I, 649 B. Mimicae ineptiae, ibid.
    MINERVA, artium et armorum dea, II, 94 A. Prima navem [Col. 1564] molita est, II, 87 B. Illi tribuunt lanificii dispensationem structuramque telarum, II, 1039 A. Quam absurde oboleae inventionem ab ethnicis facta dea, I, 334 A. Ejus et Junonis judicium, I, 359, sq. Cum urbem Athenas moliretur, nihil aliud quam regionis naturam prospexit, ac optima ingenia pollicita est, II, 683 A, B. Urbem suam a Xerce non defendit, I, 607 B. Trulla Minervae, I, 314 B.
    MINERVALIA, I, 644 B.
    MINOIS et Rhadamanti tribunal et judicium, a Platone et a poetis decantatum, I, 415 A.
    MIRACULIS pluribus Christus se Dei probavit, ac Deum se esse et hominem, I, 400 A, B. Vid. NATURA.
    Miracula, si qua apud ethnicos, in testimonium illis fiunt, II, 738 A. Malis daemonum artibus facta sunt, I, 406 A. Castoris et Pollucis phantasmata induti, victoriam de Perseo rege annuntiarunt, I, 409 A. Barbam tactu inrufatam fecerunt, I, 410 A; navem cingulo permotam, ibid.; aquam cribro gestatam, I, 409 A.
    MISCELLANEA Ptolemaei, II, 562 B.
    MISERICORDIAE mater patientia, I, 1251 A. Misericordiarum pater idem qui misericors, miserator et misericordiae plurimus dictus est, II, 498 A.
    MITHRAE initiationes, II, 54 A, 102 A. Ejus leones aridae et ardentis naturae sacramenta philosophantur, II, 261 A.
    MITHRIDATES, ex somnio, Ponti potitus, II, 728 A.
    MODESTIAE laus, II, 915 A. Pudori procurat, I, 1288 A. Nihil Deo acceptius modestia, II, 911 A. Modestia Christianorum quanti modestiae ethnicorum praestat, I, 511 A. Tam sancti viri est sufferendi si virginem viderit, quam sanctae virginis si a viro visa est, II, 891 B.
    MONARCHIA Dei, quid, II, 158 A.
    MONARCHIANI haeretici, II, 164 D.
    MONOGAMIA an onerosa, II, 932 A, B. Ejus disciplina neque nova est, neque extranea, immo et antiqua et propria Christianorum, II, 933 D. Apud ethnicos in summo est honore, II, 928 B. In ipsis animalibus recognoscitur, ne vel bestiae de moechia nascerentur, II, 935 A.
    Monogamia Adae et Evae ad finem usque perseveravit, II, 934 B. Primus eam solvit Lamech, ibid., C.
    MONOGENES, aeon pater, II, 352 A.
    MONTES aruntur et durant, I, 528 A. Quomodo dulcorem distillarint, II, 326 C. Conchae in montibus inventae, II, 1033 B.
    Mons Christus, sine manibus concidentium praecisus, implens omnem terram, II, 604 A.
    MONTANUS docet saepius jejunare quam nubere, II, 954 C. Ejus jejunia, II, 970 B, sq. In Montano plura dixit Paracletus quam Christus in Evangelio protulit, II, 72 B. Nec tantum plura, sed etiam meliora atque majora quidam dixere, ibid.
    MONTANISTARUM jejunia, II, 954 C. An illorum errores probaverit Romanus Pontifex, II, 155 B.
    MOPSI in Cilicia oraculum, II, 730 A.
    MORBI somno contrarii, phreneticus et cardiacus, II, 723 A. Vid. MEDICUS, MEDICINA.
    MORS est quae carnem et sanguinem non modo corrumpit, verum etiam consumit, II, 869 B. Nulla mors non ruina membrorum est, II, 819 A. Ejus regnum nihil operatur quam carnis dissolutionem, II, 862 C. Non aliud determinatur quam disjunctio corporis et animae, II, 695 A. Non ex natura hominem secuta est, sed ex culpa, ne ipsa quidem naturali, II, 738 B. Ex lege Dei, non ex hominis offensa, evenit, II, 942 A. Mori non solet, nisi quod nascitur, II, 764 A. Forma moriendi caussa nascendi est, ibid. Desinit vivere qui desinit fungi, II, 691 C. Etsi varii exitus morti, nullus ita lenis, ut non vi agatur, II, 739 A. Ipsa illa ratio operatrix mortis, vis est, ibid. Mortes immaturae et atroces opera daemoniorum fiunt, quos in cursibus deputant veteres, II, 748 A.
    Mors, si non tota est, non est, II, 738 A. Quidam dicebant quod, extincto corpore, portio mortis cum animae portione remaneat usque ad sepulturam, II, 737 B, C. Immatura morte praeventos eo usque vagari istic, putabant ethnici, donec reliquatio compleatur aetatum, II, 746 A. Aliud mors, et aliud mortale, II, 875 B. Aliud mortale, et aliud mortalitas, II, 870 B. Mors non capit immortalitatem, mortale autem capit, II, 875 B. Portae mortis adamantinae, II, 857 B.
    Mors ubique, et conscientia mortis et testimonium ubique, I, 618 B. Mortium frequentiae pleraque vastant. I, 390 A. Cuncta moriuntur, ut reviviscant, I, 524, sq. Mortem ad nos pertinere negavit Epicurus, II, 721 A. Omnia finiri post mortem, etiam animam, existimabat Seneca, II, 721 A, 795 B. Post mortem nihil superesse vulgus existimat, II, 795 B. Mortem spiritaliter intelligendam quidam putant, II, 820 B.
    Mortis imago, somnus, II, 724 B. Per hanc fide initiaris, [Col. 1565] spem meditaris, discis mori et vivere, discis vigilare dum dormis, 724.
    Mors Christiano utilis et suavis, Deo disponente, II, 133 A. Quam putas mortem, profectio est, I, 1264 A. An sit timenda, I, 614 sqq. Mortem timemus, quam evadere non possumus, I, 615 A. Metus mortis non tantus est quantus tormentorum, I, 625 A. Mortis contemptum docet philosophia, ut ait Zeno Eleates, I, 533 A. Mortis dolor vacare debet, cum constet de resurrectione mortuorum, I, 1263 B. Mors nostra dissolvi non poterat nisi per Christi mortem et resurrectionem, I, 1212 C. Mors Christi pondus et fructus Christiani nominis, I, 332 B. Pro alterutro mori parati erant Christiani, I, 471 A. Mortis fidelis et gentilis differentia, II, 745 A.
    Mortem homicidiis consolabantur ethnici, I, 645 A. Apud Barbaros Ponti maledicta erat mors eorum qui ita discesserint, ut escatiles non fuerint, II, 247 A. In articulo mortis multi ex praesidibus gentilibus confessi sunt se in Christianos deliquisse, II, 702 A, B.
    MORTUI vocabulum corpori competit, II, 491 C, 819 B. Olim coronabantur mortui, II, 89 C. Quod et quale thus a Christianis adhibitum in mortuis sepeliendis, I, 493 A, 676 A. Patientia temperandum mortui desiderium, I, 1264 A. Impatientiae non excusatur doloris affectio in amissione charorum, I, 1263 B. Mortuum suscitari nihil aliud est quam integrum fieri, II, 878 C. Pro defunctis orandum et refrigerium eis adpostulandum, II, 942 C. Oblationes publicae pro defunctis, II, 737 C. Oblationes et orationes pro illis annua die faciebant Christiani, II, 79 B, 942 C. Animas defunctorum humano sanguine propitiari olim creditum est, I, 644 C. Vid. DEFUNCTI.
    MOSCHION putabat animam per totum corpus ventilari, II, 671 B.
    MOTUS substantiva res non est, sed accidens, II, 230 B. Non ad substantiam pertinet, sed ad substantiae habitum, II, 231 A. Omnia moventur aut a semetipsis aut ab aliis, II, 230 B. Motuum omnium primus auctor Deus, I, 590 C. Perpetuitas motus, divinitatis ratio, II, 725 B. Deus composite, materia incomposite movetur, II, 235 C. Motus Dei liber et aeternus, ibid.
    MOYSES, primus prophetes, I, 382 A. Propheticus, non poeticus pastor, II, 85 A. Antiquior Saturno nongentis circiter annis, II, 697 A. Inacho coaevus, I, 386 A. Danao quanto antiquior, ibid.; et clade Trojana et Homero, I, 387 A. Ante Lycurgos et Solonos erat, II, 305 A.
    Moyses de proximo Dei arbiter. II, 937 A. An Deum viderit, II, 622 B. Moysi locutus est Filius Dei, ibid. Moysi causato linguae tarditatem Dominus os repromisit, II, 456 B. Manus ejus emortua et restituta, signum resurrectionis, II, 835 A, 876 C. Ei donatus est populus ad praesens, II, 326 B. Judaeos docuit Deum colere, I, 403 B. Nihil illi cum Moyse, qui Deum Moysi rejicit, II, 763 B. Orans in monte, Christum praefigurabat, II, 346 A. Cur filium suum circumciderit, II, 602 B.
    Moyses per vaticinationem usque ad suam aetatem scripsit historiam, I, 382 A. Non videtur primus, in templo suarum litterarum, Deum mundi dedicasse, II, 257 B. Ejus libri caeteris omnibus antiquiores, I, 387 A. Ad legem Moysi non ita attendendum, quasi ad principalem legem, sed ad subsequentem, quam certo tempore Deus et gentibus exhibuit, et repromissum per Prophetas in melius reformavit, II, 600 C.
    MULAE matronarum, I, 1301 B.
    MULIER non natura nomen est uxoris, sed uxor conditione nomen est mulieris, II, 896 B. Mulieris uno nomine Spiritus sanctus etiam virginem intelligi voluit, II, 894 A, B. Mulieris vocabulum ad sexum pertinet, non ad gradum sexus, II, 895 A. Mulier et foemina an idem sensus, I, 1185, sq. Mulierem nominando, quidquid est mulieris nominas, II, 895 A.
    Mulier est diaboli janua, legis prima desertrix, I, 1305 A. Difficile mulier fit, II, 909 B. Christianarum mulierum habitus, I, 1321 A, 1333, sq. Habitus foeminae duplicem speciem circumfert, cultum et ornatum, I, 1309 A. Mulierum superbus ornatus describitur, I, 1306 A, 1310 B, 1325 A. Apud Judaeos velatae incedebant, II, 80 B. Muliebris mundus, quid, ibid. Muliebribus vestibus qui vestitur, damnatur in lege, I, 655 B. Vid. OCULUS, LUXUS. Nullum virile munus in Ecclesia mulieri permittitur, II, 902 A; nec docere, nec tingere, nec offerre, ibid. Mulieres haereticae quam procaces, II, 56 B. Audent docere, contendere et forsitan tinguere, ibid.
    Mulieres Romanae olim aurum nesciebant, I, 302 A. Vino abstinebant, ibid. Mulieres ebriosae a viris suis interfectae, I, 302, sq. Sed postea, quam foede mores mutati, I, 304 A. Vid. VINUM. Mulieres desponsatae exemplum habent Rebeccae, II, 904 B. Graeca quaedam mulier quinionem enixa filiorum, II, 656 A. Mulieris enitentis pudor pro periculo [Col. 1566] honorandus, et pro natura religiosus, II, 758 C. Mulier quae theatrum adiit, inde cum daemonio rediit, I, 657 B. Alia, quae tragoedum audierat, ultra quintum diem non vixit, ibid. Vid. ATTICA.
    Mulieres Ponticae malunt militare quam nubere, II, 247 A.
    MUNDITENENS vocatus diabolus, II, 576 A.
    MUNDUS a Deo creatus est, instructus et ordinatus cum omni rationis gubernaculo, I, 334 A. Ex nihilo fecit illum verbo, quo jussit; ratione, qua disposuit; virtute, qua potuit, I, 375 A, B. Bonitas Dei operata est mundum, justitia modulata est, II, 299 A. Mundus animatus Spiritu omnium animarum animatore, I, 324 A. Grande opus et dignum Deo, II, 260 A. Ex omnibus bonis consistit, I, 288 B. Ex diversis substantiis officiisque constat, II, 1032 B. Omnis situs, habitus elementorum, effectus, motus, status, ortus, occasus singulorum, judicia sunt Creatoris, II, 299 B.
    Mundus ornamenti et cultus nomine est penes Graecos, II, 233 C. nomen ei accommodarunt, quare, I, 375 A. Cultior est de die in diem, et instructior pristino, II, 700 A. Omnia jam pervia, omnia nota, omnia negotiosa, ibid. Ubique domus, ubique populus, II, 700 B. Meritorium factus est mundus, II, 550 B. Mundus rotundus, sine capite, juxta Platonem, I, 591 C.
    Mundum increatum dixit Pythagoras, I, 333 A. Illum innatum et infectum alii philosophi defendunt, II, 609 A. Plato docuit illum a Deo factum esse, I, 333 A. Ab angelis institutus fuit, juxta Simonem magum, II, 62 B, 708 B. sq. Anima mundi ignis, juxta Varronem, I, 589 B. Refellitur, ibid. Haeretici mundum per Dominum mundi interpretantur, II, 481 B.
    Mundi totius habitus praeteribit, II, 801 B, 833 B. Cum Romano imperio destruendus est, I, 447 A. Pro ejus mora afferenda Christiani in synaxibus Deum precabantur, I, 447 A, 468 B.
    Mundus aemulus Dei, II, 898 B. Satanas et angeli ejus totum mundum repleverunt, II, 640 B. Munditenens vocatus diabolus, II, 576 A. Mundus carcer, quomodo, I, 622 A. Ejus catenae, immunditiae et tenebrae, quales et quantae, ibid. Mortuorum est habitaculum, id est ignorantium Deum, II, 821 A. Vitium mundi, acquirendi cupido, I, 1283 A. Nemo sine Dei voluntate de saeculo educitur, I, 1285 A. Christus nunc crucis virtute ventilat mundum per fidem, postea ventilaturus per judicium, II, 346 B.
    MUNICIPES memorati, I, 387 A.
    MUNICIPALES solemnitates, II, 76 A.
    MUNUS dictum est ab officio, quoniam officium etiam minoris nomen est, II, 644 B, sq. Munia quae ad peccatum inducunt, omnino deserenda, licet victus inde solum proveniat, I, 667.
    MUNERA, diligentes Christo non placent, II, 457 B; neque sectantes retributionem, ibid.
    MURTIA, dea amoris, II, 640 A.
    MUSAEUS Athenis veneratus, II, 649 B. Athenienses initiationibus obligavit, I, 404 A.
    MUSICAM ignorantes deridebat Anacharsis, I, 865 A.
    MUSICALIA festa, I, 644 B.
    MUTIUS manum suam dextram in ara cremavit, I, 532 A, 625 B; cum gaudio, II, 751 A.
    MUTINUS, sive Mutunus, Tutinus (Priapus), deus turpissimus, I, 423 A, 601 A.
    MYSTERIA sua celabant Christiani, I, 308 A.

N
    NABUCHODONOSOR, cum suis regulis, ab India usque ad Aethiopiam habuit regni sui terminos, II, 611 B. Divinitus somniat, II, 731 C. Ejus poenitentia, I, 1269 B. Confessio illum in regnum suum restituit, I, 1248 A.
    NARNIENSIUM oppidum, I, 420 A. Eorum deus Visidianus, ibid.
    NASAMMONUM propria oracula apud parentum sepulchra, II, 749 B.
    NATALES martyrum annua die recolebant Christiani, II, 79 A.
    Natale idoli omni diaboli pompa frequentabatur, I, 674 B.
    NATIVITAS legitima ferme decimi mensis ingressus est, II, 714 A. Vid. DECIMUS. Etiam septimo mense plena est, facilius quam octavo, ibid., sq. Horum mystica ratio, ibid. Nativitas nostra reformata regeneratione coelesti, II, 759 B.
    Nativitatis Christi Romana archiva testes sunt, II, 370 C. Nove nasci debuit nativitatis novae dedicator, II, 781 C.
    NATURA prima omnium disciplina est, II, 82 A. Animae magistra, I, 616 A; II, 811 A. Natura, si quid est, rationale aliquid Dei opus esse credimus, II, 722 B. Eadem est foris quae et intus, II, 907 A. Aut defraudatione aut enormitate rescinditur, proprietate mensurae conservatur, II, 723 A. Veneranda est, non erubescenda, II, 695 C. Reverenda [Col. 1567] ejus opera Marcion reprehendit, II, 336 A. Non potest se nolle quae ita se diligit, ut, si cessaverit, non sit, II, 271 B. Cui natura nulla est, naturalia instrumenta non suppetunt, II, 266 B. Natura quaedam nota sunt, II, 798 B. Quae sint, ibid.
    Naturae interpolator diabolus, I, 1312 B. Eam infecit, delicti semine illato, II, 514 C. Alia natura, alia naturae corruptio, II, 720 A. Naturam consecrare, II, 907 B. Universa conditio recidiva est, quomodo, II, 810 B, C.
    Naturae ordo describitur, II, 810. Plus est naturam demutare; quam facere materiam, II, 765 B. Naturae mutationem jejunia merentur a Deo, II, 963 A. Omne quod est contra naturam, monstri meretur notam penes omnes, penes nos vero etiam elogium sacrilegii in Deum, naturae dominum et auctorem, II, 83 A.
    Naturalia demutabilia credi debent, II, 684 B. Naturalium scientia ne in bestiis quidem deficit, II, 688 B.
    NAUFRAGIO liberati plerique, exinde repudium et navi et mari dicunt, I, 1241 A.
    NAUTAE ad symbolam semper exsultant, II, 562 A. Lascivia gaudiorum nauticorum, ibid.
    NAVEM prima molita est Minerva, II, 87 B. Navis cingulo tracta diaboli operatione, I, 410 A.
    NAZARAEUS cur vocatus Christus, II, 372 B. Cur Nazarenos Judaei vocabant Christianos, ibid.
    NECESSITAS sanctior, I, 345 A. Amplectenda est occasio quae adimit quod necessitas imperabat, I, 1286 A.
    NECROTHYTAE voluptates, I, 646 B.
    NECTABIS, II, 747 B.
    NEGATIO omnis idololatria est, sicut idololatria negatio, I, 693 B. A confusione formatur, II, 141 A. Negationem negationi rependit Deus, II, 140 C. Martyrii recusatio est, II, 115 C. Christum negare an idem ac in Christo vel se Christianum negare, II, 140 B, C.
    NEGATOR, qui fidem suam deserit, II, 25 A.
    NEGOTIATIO orbem universum invasit, II, 700 A. Prohibita primis Christianis ob idololatriae et perjurii periculum, I, 676. Si cupiditas abscedat, quae est caussa acquirendi, non erit necessitas negotiandi, ibid. A.
    NEMAEA sacra Herculi, I, 644 A.
    NEOPHYTOS collocant haeretici, II, 57 A.
    NEOPTOLEMUS tragoedus, in somnis admonitus, a ruina liberatur, II, 729 A.
    NEPTUNALES ludi, I, 638 A.
    NEPTUNUS equestris est, quem Graeci vocarunt, I, 641 A; Consum Romani, I, 636 C. Laomedontis muros instituit, I, 352 A. Delphinos ei vovebant, I, 639 C.
    NERO primus Romae fidem orientem cruentavit, I, 292 A. Primus ex Caesaribus in Christianos destrinxit gladium, II, 151 B. Inde ipsis honor, I, 293 A. Negat Suetonius eum umquam somniasse, II, 725 A, 733 B. Annis duodecim, mensibus novem et diebus tredecim regnavit, II, 616 A.
    NERSIA, seu Neurtia, Nortia, Nursia, Volsiniorum dea, I, 421 A.
    NERVA relegatos Christianos restituit, I, 294 A.
    NESTORIS Cocetus, II, 562 B. Ejus mella facundiae, II, 702 B.
    NICANDER, II, 749 B. Scriptor et pictor, II, 121 A.
    NICOLAUS, unus ex septem primis diaconibus, haereticus, II, 63 A.
    NICOLAITAE in Apocalypsi damnati, II, 63 A. Assertores erant libidinis atque luxuriae, II, 280 C. Eorum stupra, II, 46 B. Idolothyta edebant, ibid. Eorum foedus et sacrilegus error, II, 63 A.
    NICOLAITAE, alii haeretici, Caiani scilicet. II, 46 B.
    NIGIDIUS haereticus praevertit vias Dei, II, 43 B.
    NIGRI et NIGRIANI, a Nigro dicti, et illorum factio, I, 457, sq. 699 B. Illius participes non fuerunt Christiani, ibid.
    NIHILUM Dei est, sicut et totum, I, 525 A.
    NINIVE, peccatrix, de exitio per poenitentiam liberatur, II, 962 A. A Ninivitis Deus avertit destinatum exitium, II, 313 B.
    NINUS, Beli progenies, rex Assyriorum, quo tempore regnaverit, II, 1035 A.
    NOE, Enoch pronepos, I, 1307 B, sq. Ex naturali justitia justus inventus, II, 600 B. Incircumcisus, neque sabbatizans, de diluvio liberatur, II, 601 B. Ejus holocausta Deo grata, cur, II, 310 A. In delegatione praedicationis successit Enocho, I, 1307 B, sq.
    NOMEN ullum ex seipso nec bonum nec malum, I, 278, sqq. Nominum communio conditionibus praejudicat, II, 253 B. Habent fines suos inter dici et esse, I, 565 B. Fides nominum salus est proprietatum, II, 376 B.
    Nomen simpliciter intelligitur professio Christianorum, I, 1165 A; II, 806 B, 851 B. Quomodo odium ejus esse possit, I, 278 sq. Vid. CHRISTIANI.
    NONA dea, II, 713 A.
    [Col. 1568] NONACRIS Arcadiae venenata Alexandrum occidit, II 568 A, 734 B.
    NORICORUM peculiaris deus Belenus, I, 419 A, 596 A.
    NORTIA. Vid. NERSIA.
    NOSCE TEIPSUM, Pythiae oraculum, I, 525 A.
    NOTARIUS cujusdam judicis ethnici, cum a daemone praecipitatur, a Christiano liberatur, I, 703 A.
    NOTITIA et fructus Dei optimum, II, 287 B.
    NOVUM omne et incognitum subitum est, II, 420 A.
    NOX somno legitime fruendo legem facit, auferens rerum etiam colorem, II, 722 B, C.
    Noctem in orationibus ducebant Christiani, I, 477 A, 1296 A.
    NUBES numerare dicebantur ab ethnicis Christiani orantes, I, 417.
    NUDIPEDALIA ethnicorum, I, 487 A; II, 976 C.
    NUGAS non facit sedulitas, I, 1288 A.
    NUMA POMPILIUS, introductor operosissimarum superstitionum, seu idololatriae, I, 404 A, 429 A, 608 A.
    NUMENTINUS, deus Atheniensium, I, 596 A.
    NUMERUS post unum incipit, II, 922 A. Vid. DECIMUS, PRIMUM. Numeri Pythagorae, II, 703 B. Numeri Valentinianorum, II, 553, sqq.
    NUMIDAE Caesariati, II, 1040 A.
    NUMMUS a Saturno primus signatus, I, 330 A.
    NUNDINAE, popularium libidinum lupae, II, 1044 B.
    NUPTIAE si non erunt, sanctitas nulla est, II, 282 A. Constant ex eo quod est stuprum, II, 925 A. De aspectu et animo fiunt, sicut stuprum, II, 905 A. In nuptiis auspex aderat ex parte viri, II, 928 B. Non contrahendo a Christiano cum ethnicis, et cur, II, 696 A. Nubere in Domino Apostolus jubet, I, 1290 A. Nubi ibi ubi et mori, II, 453 C. Christianis saeculo digressis nulla repromittitur nuptiarum restitutio in diem resurrectionis, I, 1276 A. Nuptias Marcion abstulit, II, 247 B, ut malum et impudicitiae negotium, II, 282 A. Non eas projiciebat Tertullianus, sed deponebat, nec praescribebat, sed persuadebat sanctitatem, II, 279 C. Non magis primas nuptias aufert, si secundas recusas, quam cibos reprobat, si saepius jejunas, II, 950 C, D.
    Nuptiae secundae non sunt ineundae, II, 915 B. Nubendi modus ponitur apud Montanum, Paracleto auctore. II, 281 B. Nuptias secundas damnabat, II, 983 B. Vid. MATRIMONIUM, MONOGAMIA.
    NUS, aeon, II, 551 B.
    NYMPHODORUS, scriptor, II, 749 B.

O
    OBEDIENTIAE praeclarum exemplar in Abraham, I, 1164 A. Deo non obedire, quam injustum et ingratum, I, 1255 A, B. Vid. OBSEQUIUM.
    OBELISCUS enormis Soli prostitutus, I, 640 A. Scriptura ejus de Aegypto superstitio est, ibid.
    OBLATIONES Abel cur Domino acceptae, II, 310 C. Oblationes pro natalitiis martyrum, pro defunctis, annua die faciebant Christiani, II, 79 B, 926 C.
    OBLIVIONIS an capax anima, II, 687 B. Oblivionis recordationem praecedentis vis unde, II, 689 A, B. An a tempore, ibid. Vid. MEMORIA.
    OBODAN, deus Arabum, I, 596 A.
    OBSEQUIUM artificium promerendi est, I, 1255 A. Ad exhibitionem obsequii, prior est imperantis auctoritas quam utilitas servientis, I, 1234 A. Non quia bonum est, idcirco auscultare debemus, sed quia Deus praecepit, ibid. Domino Deo obsequii exhibitio a nobis debita, I, 1255. Obsequii ratio ex similitudine animorum constituta est, ibid. Nemo patitur malo obsequi, II, 376 B.
    OBSERVATIO inveterata tenenda, etsi nulla scriptura eam determinavit, certe consuetudo corroboravit, si tradita prius est, II, 967 A. Observationis necessitas agnoscitur cum eluxit rationis auctoritas a primordio recensendae, II, 957 B. Vid. CONSUETUDO, TRADITIO.
    Observationum christianarum rationem natura defendit, quae prima omnium disciplina est, II, 82 A.
    OBSTETRICIBUS aegyptiacis cur Deus benefecerit, II, 417 B.
    OCCIDERE est carni animam eripere; vivificare, contrarium, II, 835 C.
    OCHUS, qui et Cyrus, II, 614 A.
    OCRICULANORUM dea Valentia, I, 421 A.
    OCTAVAE festorum seu solemnitatum Christianorum, I, 682 C, sq. Festa gentilium eas non habebant, ibid.
    OCULI mulierum in exordiis nigro pulvere ornati, I, 1306 A. Fuligine eos collinebant, I, 1321 A. In quo Deum offendebant, ibid. Oculos et suspiria adolescentium post se trahunt comptae mulieres, I, 1320 A. Oculorum propria tormenta in barathro, quae, II, 845 C.
    [Col. 1569] ODII caecitas, I, 280 A. Odii justitia non de eventu, sed de conscientia, probanda est, ibid. Odisse quem non noveris, summa perversitas est, I, 261 A. Odium tunc solummodo res meretur, cum cognoscitur an mereatur, ibid. Odium gentilium erga christianum nomen, I, 261, sqq. Vid. CHRISTIANI, NOMEN.
    OEDIPUS personatus a Macedonibus derisus, I, 325, 581. Scelus ejus repraesentatum laudabant ethnici, ibid.
    OENOTRIA, postea Italia cognominata, I, 330 A, 602 C.
    OFFENSA comes est frustratae voluntatis, II, 277 C.
    OFFICIALES coronae, II, 93 B.
    OGDOADAE Valentinianorum, II, 46 B.
    OLEO ungebantur catechumeni in Baptismo, I, 1207 A; II, 262 A. Per oleum curantur infirmi, II, 703 B.
    OLLAE undique ebullentis motus, II, 234 A.
    OLYMPIA, sacra Jovi instituta, I, 644 A.
    OLYMPIAS, Alexandri mater, II, 727 B.
    OMNE totum est et integrum, et nulla sui parte defectum, II, 900 B.
    OMPHALE, scortum Herculis, I, 605 B; II, 1041 B, sq.
    ONAGER Judaeis in deserto fontem aquae indicavit, I, 364 A.
    ONOCHOETIS fictus a nebulone Judaeo Christianorum Deus, I, 364 A, 579 B.
    OPERATIONIS tempus in carne, II, 496 D. In omni operatione tria principalia, II, 215 B, C. Vid. OPUS.
    OPHITAE, haeretici serpentem colentes, II, 63 B, sq. Eorum aeones, II, 64 A, B.
    OPIMITAS sapientiam impedit, exilitas expedit, II, 683 B.
    OPINIO omnis a sensu, I, 675 A. Inter opinionem et veritatem multa distantia est, I, 565 B.
    OPUS inferius artifice sit necesse est, II, 295 C. Dei opera incolere nemo dignus, nisi ipsius imago et similitudo, II, 288 B. Si ex aliqua materia sint, hoc ipso tamen ex nihilo, dum non id fuerunt quod sunt, II, 290 A.
    Operam Legis juga rejecta sunt, non disciplinarum, II, 989 C.
    Opera vere bona et christiana, quae, I, 1294, sqq. Opus certum nullum est mercedis incertae, II, 823 A. Vid. BONUM, MERITUM.
    ORACULA quomodo apud ethnicos fundebantur, I, 413 A. Fiebant daemonum praestigiis, I, 408 A. Eorum ambiguitates, I, 408, sq.
    ORATIO ducit spiritum ad Deum, II, 926 A. Qui orat, prope est coelo, ibid. Sola est oratio quae Deum vicit, I, 1195 B. Diluit delicta, tentationes repellit, persecutiones extinguit, pusillanimes consolatur, magnanimos oblectat, peregrinantes deducit, fluctus mitigat, etc., etc., I, 1196 A. Orationis officia, I, 1164 A. Murus est fidei, arma et tela nostra adversus hominem qui nos undique observat, I, 1196 A. Oratio de conscientia procedit, II, 926 A. Si conscientia erubescit, erubescit oratio, II, 926 A. Omni omnino confusione animi libera debet esse orationis intentio, I, 1167 A. Orat omnis creatura, I, 1196 A, B. Quam temerarium sine oratione diem transigere, ibid. Omni momento hominibus necessaria est oratio, II, 926 A. Orandum ante cibum, I, 1193 B; ante lavacrum, ibid.; atque in ingressu lucis et noctis, ibid. Noctu ad orationem surgendum, I, 1294 B, 1296 A. Jejuniis preces alendae, I, 1244 A. Quidam ante omnem orationem totum corpus abluebant, I, 1168 A. Post orationem sedendi mos, unde, I, 1171, sq.
    Oratio legitima, quae, I, 1165 A, 1195 A. Deus solus docere potuit ut se vellet orari, I, 1265 A. Orationis religio ab ipso Christo ordinata, ibid. Ex tribus constituta est Dominica oratio: ex sermone quo enuntiatur, ex spiritu quo tantum potest, ex ratione qua docetur, I, 1151 A. Propriis orationibus praemittitur Christi oratio, I, 1165 A.
    Orabant Judaei ter per diem, I, 1193 A. Eorum littorales orationes, I, 579 B. In quae verba Joannes docuerit orare, non exstat, I, 1152 A.
    Orabant Christiani manibus expansis, I, 442 A, 1171 A; ad regionem Orientis conversi, I, 370, sq., 579 A; sine monitore, de pectore intimo, I, 443 A; capite nudo. I, 442 A; de carne pudica, anima innocente et de Spiritu sancto, I, 444 A. Quantum eorum precum vis Deo grata, I, 468 A. In publicis synaxibus, nocte ad preces fundendas surgebant, I, 273 A, 381 A, 468 A, 477 A; II, 79 B. Deum orabant pro omnibus, I, 468 A; et pro mora finis mundi, ibid., B. Precabantur ante et post cibum, I, 477 A.
    Orabant ethnici deos suos, praevio monitore, I, 443 A. Precabantur expansis manibus, I, 442 A, ad Orientem conversi, et cur, I, 371 A, 579 A; sed idololatria et quolibet scelere polluti, I, 465 A.
    ORBANA dea, I, 606 A.
    ORDINATIO, I, 1256 A. Omnes haereticorum ordinationes temerariae, leves, inconstantes, II, 757 A.
    [Col. 1570] ORDO a principalibus deducendus, II, 297 A. Inter ordinem et plebem differentiam constituit Ecclesiae auctoritas, II, 922 B.
    ORESTES insanus matrem in sorore vidit, II, 675 C.
    ORIENTIS virtus, quid, II, 339 A.
    OROPUS Amphiarii habebat oraculum, II, 730 A.
    ORPHAEUS veneratus Pieriae, I, 403 B; II, 649 B. Liberi sacra et festa introduxit, I, 403, sq.
    ORPHEUS auctor, I, 649 B.
    Os cur homini datum, II, 882 B. Oris spelunca, ibid.
    OSCULA libidinem inflammant, II, 909 C. Foeminis dabatur osculum a maritis et a propinquis, ut experirentur an vinum bibissent, I, 303 A. Postea fuit prohibitum ob earum intemperantiam, I, 304 A.
    Osculo Christus tradi debuit, II, 463 A.
    Osculum pacis est signaculum orationis, I, 1176, sq. In sacrificiis dandum, I, 1177, sq. Non dabatur diebus ante Pascha, I, 1178 A.
    OSIDIUS GERA Medeam tragoediam ex Virgilio plenissime expressit, II, 53 A.
    OSIRIS semper sepelitur, et in vivido quaeritur, et cum gaudio invenitur, quid significet, II, 261 A.
    Osiris idem qui et Liber, II, 85 B.
    OSSA quingentorum fere annorum adhuc succida, et capilli olentes visi sunt Carthagine, II, 854 C.
    OTHO imperator regnavit mensibus tribus et diebus quinque, II, 616 A.
    OVIS evangelica proprie est Christianus, II, 992 A. Oves Dei, Christiani, II, 105 C.
    OVA honori Castorum adscribunt, cur, I, 639 C.

P
    PACUVIANA testudo, II, 1037 A.
    PAENULAE usus cur et a quibus excogitatus, I, 301 A; in theatrorum spectaculis, et cur, ibid.
    PAGANI. Vid. ETHNICI.
    PALAESTRICA diaboli negotium est, stadii spectaculum, I, 651 A.
    PALLAS Attica a crucis stipite non distinguitur, I, 366 A. Vid. MINERVA.
    PALLIUM, qualis habitus, II, 1031 A. Nihil eo expeditus, etiamsi duplex, II, 1046 B. Grande ejus beneficium, sub cujus recogitatu improbi mores vel erubescunt, II, 1050 A.
    PALMAE septuaginta in deserto, septuaginta discipulos praefigurabant, II, 563 A.
    PALMATA vestis, quae, I, 531 A.
    PALOS terminales figere Deo, II, 969 B.
    PANCARPON, quid, II, 563 A.
    PANDORAE caput primum coronatum est a Charitibus, cum ab omnibus muneraretur, II, 84 C. Hesiodi Pandora, II, 562 B.
    PANIS quotidianus, quid, I, 1160, sq.
    Panem Christus corpus suum appellat, I, 1160 A; II, 461 A. Acceptum et distributum discipulis, corpus suum illum fecit, II, 460 C. Pane corpus suum repraesentat, II, 262 A. Panis et calicis sacramento, corporis et sanguinis dominici veritas comprobata, adversus phantasma Marcionis, II, 489 A. Vid. EUCHARISTIA.
    PANTOMIMUS a pueritia patitur in corpore, ut artifex esse possit, I, 649 B. Pantomimi, sumpta deorum larva, super corpora occisorum aut morientium saltabant, I, 576 B.
    PAPIAE leges, I, 286 A. Cur vanissimae vocentur, I, 287 A. Eas Severus imperator abrogavit, I, 286, sq.
    PARABOLA de nullo non convenit, II, 838 A. Ejus interpretatio quomodo sit ineunda, II, 996 B. Cur in parabolis Judaeis locutus sit Christus, II, 841 A, B.
    PARACLETI Montanici vis, II, 886 B, C. Multa docuit quae in illum distulit Dominus, II, 950 B. Deductor est omnis veritatis, II, 103 A. Solus a Christo magister et dicendus et verendus, II, 890 B. Ejus administratio, quae, ibid. A. Novam doctrinam Montanistis subministravit. II, 931 B. Monogamiae potius est restitutor quam institutor, ibid.
    PARADISUS est locus divinae amoenitatis, recipiendis sanctorum spiritibus destinatus, I, 520 A; II, 297 B. Ejus janitrix romphaea nullis cedit, nisi qui in Christo decesserunt. II, 747 A. Paradisi clavis tuus est sanguis, ibid. In paradisum revocabitur homo qualis inde pulsus est, II, 833 C. Vid. COELUM, INFERI.
    PARALYSIS mentem prodigit, II, 683 B.
    PARASCEVE jejuniis dicatur, II, 973 A.
    PARASITI affectant, ad gloriam famulandae libertatis sub auctoramento ventris, inter contumelias saginandi, I, 475 A.
    PAREDRI spiritus, II, 698 B.
    PARIETES Tyriis et hiacynthinis et regiis velis pro pictura abutuntur, I, 1312 A.
    [Col. 1571] PARIS de tribus deabus judicium tulit, I, 359, sqq. Ab histrionibus decantatum, ibid.
    PARRICIDIUM multum differt ab homicidio, I, 316 A.
    PARTHENIIS audaciores Romani, I, 457 A.
    PARTIARII erroris Marcionis Judaei, II, 343 A.
    PARTICULA conjunctiva, II, 221 B.
    PARTULA, dea quae partum gubernat, II, 713 A.
    PASCHA figura Christi, II, 486 A. Pascha Domini, id est passio Christi (seu Parasceve), II, 630 B. Diem Paschae ad patiendum Christus elegit, II, 460 A. Hac die, qua communis et quasi publica jejunii religio est merito, deposuimus osculum, I, 1178 A.
    Pascha celebramus annuo circulo in mense primo, II, 973 A. Blastus, haereticus judaïzans, dicit non aliter Pascha custodiendum esse, nisi secundum legem Moysi, die quarta decima mensis, II, 72 B. Paschae noctem Christiani pervigilabant, I, 1294 B. A Paschae die in Pentecosten usque gaugebant, II, 80 A. Tempus illud in omni exsultatione decurrendum, II, 973 A. Vid. GENUFLEXIONES, JEJUNIA.
    PASIPHAE in Laconia oraculum, II, 730 A.
    PASSIBILE an omne corpus, vel omne passibile corpus, II, 657 B.
    PASSIONIS suae Christus omne scriptum implevit, II, 460 B.
    PASTOR bonus Christus, II, 992 A. In calice depictus, II, 1000 C.
    PASTOR, liber Hermae, apocryphus, II, 1000 B, C, 1021 A.
    PATER, nomen pietatis et potestatis, I, 1154 A.
    PATER aeternus ante mundum conditum erat solus et non solus, quomodo, II, 160 A. Invisibilis est, II, 171 A, 187 A; impassibilis et incompassibilis, II, 194 C. Pater habeat Filium necesse est, ut sit Pater, II, 165 A. Pater ante de Filio testatus, quam Filius de Patre, II, 323 A. Pater tota substantia est, Filius vero derivatio ipsius et portio, II, 164 B. Domini nomen Patri accedit, quod et Filius per Patrem capiat, II, 480 C. Patrem descendisse in Virginem, ipsum natum et passum dicunt Praxeani, II, 154 D. Vid. FILIUS.
    PATER sacrorum, I, 313 A.
    PATRIAE vivendum est, II, 1047 B. Vid. PUNICA.
    PATRIARCHAE incircumcisi fuerunt, II, 602 A, B. Plurifariam matrimoniis uti fas eis fuit, I, 1277 A. Quam licentiam nova Lex sustulit, ibid. Non modo pluribus uxoribus, verum etiam concubinis conjugia miscuerunt, II, 921 A. Quod Deus indulsit donec mundus reparetur, ibid.
    Patriarchas et Prophetas Christus ex inferioribus terrarum liberavit, II, 742 C, sq., 657 A.
    PATIENS homo, quis, I, 1272. Nemo humilis, nisi patiens, I, 1267 A. Pro Deo pati non possumus nisi Spiritus Dei sit in nobis, II, 195 A. Non tamen ipse patiens, sed pati posse praestans, ibid. Pati idipsum quod aliis feceris, res amarissima, II, 306 A. Pati de Deo, quis ab ethnicis dictus, I, 413 A.
    PATIENTIAE laus, I, 1271 B, sq. Ejus utilitas et voluptas, I, 1263 A. Ubi Deus, ibi et patientia, ejus alumna, comes et ministra, I, 1272 B, sq. Fidem subsequitur et antecedit, I, 1259 B. Dilectionem, Deo magistro, patientiam comitatur, I, 1268 B. Amoris inimicorum praecepto universa patientiae disciplina succincta est, I, 1260 B. Dilectio patientiae disciplinis eruditur, I, 1268 B. Patientiae ratio et disciplina, quae, I, 1273 A. Illius proprium, non aemulari, I, 1268 B. In detrimentis exercitatio est largiendi et communicandi, I, 1261 A. Negotiatio patientiae in corpore, quae, I, 1269 B. Detrimentum patientiae fastidium opulentiae praeministrat, I, 1260 B.
    Patientiae exemplum Deus, I, 1251 B, sq. Divinae patientiae species, I, 1252 A, B, 1254 B. Patientia Dei est natura, effectus et praestantia ingenitae cujusdam proprietatis, I, 1251 B. Patientia Christi I, 1252 B, sqq. Dei aures aperit, I, 1269 A. Patientiae voluptate Christus discessurus volebat saginari, I, 1254 A. Ante Christum patientia non erat in terris, quia nec fides, I, 1260 A. Novam patientiam docuit, etiam vicem et recordationem injuriae cohibens, II, 395 B.
    Patientiam omnes philosophi unanimiter laudant, I, 1251 A. Ethnicorum patientia falsa, probrosa, I, 1273 A. Patientiam singularem suos docet diabolus, ibid.
    PATINA Acci, II, 562 B.
    PATRICIUS quidam senatu submotus, quia deum pondo libras argenti facti habebat, I, 299 A.
    PATROCLUS funus de Achille flagitabat, I, 745 B.
    PAULUS, apostolus Christi, doctor nationum in fide et veritate, vas electionis, ecclesiarum conditor, censor disciplinarum, I, 1221 A; II, 327 A, 1009 A. Pacificus apostolus, p, 1216 A. Columna immobilis disciplinarum, II, 1011 A. [Col. 1572] Ejus laus, II, 789 A. Paulus in Genesi repromissus, II, 148 A, B, 469 C. In Benjamin portenditur, II, 148 A; et in Saule, II, 470 A. De tribu Benjamin ortus, II, 469 C. An solus Baptismum Christi induerit, I, 1213 A. An eamdem doctrinam cum caeteris Apostolis praedicaverit, II, 35, sq. Apostolos reprehendit quod non recto pede incederent, II, 268 B, 364 C, 474, A, B. At de Lege tantum erat quaestio, II, 474 A. In Petro non ignorantiam aliquam reprehendit, sed conversationem, II, 35 Petrum invisit ex officio et jure fidei et praedicationis, II, 33 C. Calefecit tamquam nutrix parvulos fidei, quomodo, II, 949 C.
    Paulus civitatis Romanae consequitur nativitatem, cum illic martyrii renascitur generositate, II, 151 B. Apostolus factus de persecutore, primus Ecclesiae sanguinem fudit, II, 148 A. Evangelium sanguine suo signatum reliquit, II, 366 C. Romae, II, 49 B, distrahitur, II, 151 A. Joannis Baptistae exitu Romae coronatur, II, 49 B. Bene quod Petrus Paulo in martyrio adaequatur, II, 36 C, sq. Per Neronis saevitiam sanguinem christianum seminarunt, I, 403 A.
    Paulus graeco sermone scripsit epistolas, I, 1186 A. Illi perperam adscripta opera ab Asiae presbytero, I, 1219 A. Cerdon apostoli epistolas neque omnes neque totas recipit, II, 70 C.
    PAUPERES Dominus semper justificat, et divites praedamnat, I, 1260 B. Oratio alit pauperes, I, 1196 A. Lucrum est pietatis nomine facere sumptum, si pauperes adjuventur, I, 474, sq. Quanta charitate pauperibus subveniebant Christiani, I, 470 A.
    Pauper spiritu nullus nisi humilis, I, 1267 A.
    PAVENTINA, dea, I, 600 C.
    PAVOR, deus, I, 600 C., ab Hostilio inventus, II, 266 C.
    PAVUS pulcherrimus, et quo velit colore cultissimus, II. 1030 B: sed tacent pinnae, et displicet vox, II, 707 A. Hortensius orator primus pavum cibi gratia potuit occidere, II, 1048 B. Pavum se meminit Homerus, Ennio somniante, II, 707 A, 708 B.
    PAX piorum bellum est Satanae, I, 621 A. Vid. OSCULUM. Jus pacis communicabatur per ecclesias, II, 891 A. Episcopus Romanus dat pacem et revocat, II, 155 B. Pax poenitentibus concessa, I, 621 A; II, 42 B; a martyribus, I, 621 A. Haeretici pacem cum omnibus miscent, II, 56 B.
    PECCATOR traditur diabolo quasi carnifici, in poenam, II, 106 A. Ante veniam deflere se debet, quia tempus poenitentiae idem quod periculi et timoris, I, 1238 A. Peccatoris restituti exemplum et pericula, I, 1241 A, B.
    PECCATUM originale adstruitur, I, 813 A.
    Peccatum nisi malum factum dici non meretur, I, 1230 B. Voluntas facti origo; non enim nisi voluntate delinquitur, I, 1232 B. Non facti tantum, sed et voluntatis delicta vitanda, et poenitentia purganda, ibid., A. Omne peccatum impatientiae adscribendum, I, 1258 B. Sunt peccata carnalia et peccata spiritalia, I, 1232 A. Septem peccata capitalia, II, 375 A, B. Peccata media et modica, II, 983 B. Maxima aut summa, ibid. Sine dubio idololatriam admittit quicumque delinquit, I, 664 A. Munia quae ad peccatum inducunt, omnino deserenda, I, 667. Non id damnatur in quo male fit, sed id quod fit, II, 497 A. Minis horrendis Creatoris vix a malo avellimur, II, 300 A. Solus Deus sine peccato, et solus homo sine peccato Christus, II, 720 B.
    Peccatis omnibus, seu carne seu spiritu, seu facto seu voluntate commissis, qui poenam per judicium destinavit, idem et veniam per poenitentiam spopondit, I, 1233 A. Peccatorum obliterationem a Deo merentur jejunia, II, 963 A. An sint peccata remissibilia et irremissibilia, II, 985, sqq. Peccatorum venia, quam jucunda, II, 65 D. Oratio diluit delicta, lapsos erigit, cadentes suspendit, stantes continet, I, 1196 A. Vid. DELICTUM.
    PECUNIA propter animam, non anima propter pecuniam, I, 1262 A. Pecuniarum rem augentes, pecuniam animae anteponunt, I, 1261 C. Pecuniae ardor quomodo restinguatur, II, 306 A.
    PECUDES usibus nostris a Domino provisae et traditae, I, 1255 A. Ab ethnicis adorabantur, I, 365 A. Orant pecudes et ferae, et genua declinant, et egredientes de stabulis ac speluncis, ad coelum non otiosi ore suspiciunt, I, 1196 B.
    PELASGI memorati, II, 1031 B.
    PELOPONESUM ab Amyclis occupatum, II, 700 A.
    PENATES unusquisque domi servatos colebat, I, 344 B.
    PENTECOSTE, I, 682 C, sq. Ordinandis lavacris latissimum spatium, I, 1222 A. Vid. PASCHA.
    PENULA, quid, I, 301 A.
    PERAGENOR deus, I, 600 C.
    PEREGRINANTES deducit oratio, I, 1196 A.
    PEREGRINUS se rogo immisit, I, 625 A.
    PERICULORUM aversionem a Deo merentur jejunia, II 963 A. Periculi dubii nullus timor justus est, II, 823 A.
    PERIPATETICI animam ex substantia quinta esse dicunt, II, 653 A.
    [Col. 1573] PERIPHLEGETHON, seu Phlegethon, apud mortuos amnis, I, 520 A.
    PERJURI aqua se tingebant in expiationem sceleris, I, 1205 A.
    PERMISSIO ex indulgentia est, II, 917 A. Quasi de invita venit voluntate, ibid. Non omne quod permittitur a Deo, ex mera et tota ejus voluntate procedit, ibid.
    PERONES effoeminatissimi, II, 1046 B. In Peronibus uniones emergere de luto cupiunt, I, 1312 A.
    PERPETUA, martyr firmissima, I, 715 A. Ejus visio sub die passionis, ibid.
    PERSAE solem deum esse credebant et illum adorabant, I, 369 A. Eum in clypeis depictum habebant, I, 370 A. Persarum cum matribus incestus, I, 325 A.
    PERSECUTIONIS status animadvertendus, utrum a Deo obveniat, an a diabolo, quo facilius de obitu ejus constare possit, I, 107 A. Persecutionis fontes, synagogae Judaeorum, II, 143 A. Persecutionis ardore uri, est probari de fidei tenore, II, 106 B. Oratio persecutiones extinguit, I, 1196 A. Quod agitur iu persecutione, gloria Dei est probantis vel reprobantis, II, 104 A. Tempore persecutionis Deus magis creditur et timetur, ibid.; fides sollicitior est et disciplinatior, ibid.; soli timori et spei vacatur, ibid. Vid. CHRISTIANI, ETHNICI.
    PERSAEUS ex Jove ortus, I, 606 A. Falsus deus, ibid. Inter sidera delineatus ab Arato, II, 142 A.
    PERSONAE nomen a Tertulliano adhibitum, II, 167 C, D.
    Persona Dei Christus est Dominus, II, 500 B. In persona una videmus duplicem statum, non confusum sed conjunctum, Deum et hominem Jesum, II, 191 C.
    PERSUNDA dea, I, 601 A.
    PETROMA, quid, I, 313 D.
    PETITIO omnis et decipere et decipi potest, I, 1221 B.
    PETRA Christus, multis modis et figuris praedicatus, II, 622 B.
    PETRINA acies, quae, II, 622 B.
    PETRUS, Christo charissimus discipulorum, II, 387 C. Cur nomen ei mutatum, ibid. Petrus, aedificandae Ecclesiae petra, II, 34 B. In ipso exstructa est Ecclesia, II, 1025 A. Illi datae sunt claves coeli, ac per eum Ecclesiae, II, 142 C. An potestas solvendi et alligandi Petro sit emancipata ad delicta fidelium capitalia, II, 1026 A. Christum agnovit in Scripturis repromissum, II, 410 B. Non nisi in spiritu Moysen vidit et Eliam, II, 413 C.
    Petrus primus baptizavit, II, 1025 B. In Tiberi baptizavit, I, 1203 B. Nihil illum latuit, II, 34 B. Reprehenditur ob inconstantiam, victus a Paulo, II, 35 sq., 364 C, 474 A. Clementem ordinat Romanorum episcopum, II, 45 A. Petri ecclesia, II, 1025 A. Petrus caeditur, II, 151 A. Evangelium sanguine suo signatum reliquit, II, 366 C. Petrus Romae passus, passioni Dominicae adaequatur, II, 49 B, cum cruci adstringitur, II, 151 B. Vid. PAULUS.
    PHAETON, detrusus de coelo ab histrionibus repraesentatus, I, 359 A.
    PHANEROSES puellae Philumenes, II, 43 A, 71 C.
    PHARAO Deum negavit, II, 301 C. Cor ejus induratum, ibid.
    PHARIA, seu Faria, Farrea (Ceres), I, 366 A.
    PHARISAEI additamenta quaedam Legi adstruendo, a Judaeis sunt divisi, II, 61 A. Unde hoc illis nomen, ibid.
    PHERECYDES, Pythagorae magister, II, 649 B, 698 B. Saturnum refert ante omnes coronatum, II, 85 A.
    PHIDIAE manus Jovem Olympium ex ebore molitae, II, 803 A.
    PHILADELPHUS, Soteris successor, triginta annis regnavit, II, 614 B. Vid. PTOLEMAEUS.
    PHILIPPUS Macedo, nondum pater Olympiadis uxoris naturam obsignari viderat annulo, II, 727 A.
    PHILOCHORUS auctor, II, 729, sq.
    PHILOMELAE medicamenta, I, 570 B.
    PHILOPATOR septemdecim annis regnavit, II, 614 B.
    PHILOSOPHIA unde sic dicta, I, 384 A. Concussio est, exclusio et offanatio veritatis, II, 65 A, 652 A. Ejus veneficia, II, 650 A. Elinguis philosophia vita contenta est, ipse habitus sonat, II, 1049 A, B. Materia est sapientiae saecularis, temeraria interpres divinae naturae et dispositionis, II, 19 A. Habuit libertatem ingenii ad extendendos de anima retractatus, II, 650 B, C. Late quaeruntur incerta, latius disputantur praesumpta, ibid. Haereses a philosophia subornantur, II, 19 A. Ejus nomine ab Apostolo omnes haereses damnantur, II, 521 A. Jejunantes a philosophia, nihilominus vivunt, II, 655 B. Vid. DIALECTICA.
    PHILOSOPHUS, animal gloriae, II, 647 A. Verborum operator, rerum destructor, error amicus et interpolator, I, 514 A. Discipulus Graeciae et hominum, ibid. Philosophi corruptores, adulteri, I, 509, sqq. Homines gloriae et eloquentiae libidinosi, I, 516 A. Sapientiae et facundiae caupones, II, 651 B. Haereticorum patriarchae, I, 519 A; II, 19 A, 204 C. [Col. 1574] Illorum deus, quis, II, 317 B. Prior homo quam philosophus, I, 616 A.
    Philosophorum quaelibet secta apud ethnicos probata, I, 563 B. Ex iis soli condemnati qui illorum deos aspernabantur, ibid. Plures statuis et solariis remunerati, ib. Christianis plane dissimiles virtutibus, I, 502-514; ac scientia et disciplina, I, 507 A. Illorum improvidus animus, II, 656 A. Veritatem affectando corrumpebant, I, 504 A, 506 A. In principes suos latrabant, I, 502 A. Non poterant ejicere daemones, I, 503 A; quos secundum deos esse putabant, ibid. Quos et quales deos finxerint, I, 347 A. Non magis quam alii deos venerabantur, I, 353, sq. Philosophus totum se ad famam comparandam dirigit, I, 507 sqq. Durus est cum veritatis fores pulsat, I, 609 B. Eorum enormis intentio solet plerumque nec prospicere pro pedibus, II, 656 A.
    Philosophorum quorumdam opiniones absurdae, I, 520 sqq. Refelluntur, ibid. Variis sectarum libidinibus inter se discordant, I, 1251 A. In solam patientiam concordant, ibid. Plus diversitatis invenitur inter philosophos quam societatis, cum et in ipsa societate diversitas eorum deprehendatur, II, 649 B. In incertum miscuerunt quod invenerant certum, I, 516 B. De veritate contra veritatem disputabant, I, 519 B. Prophetas legerant, II, 649 B. Plura ex Scripturis hausta corruperunt, I, 515, sq., 520 A. Eorum ingenia Vetus Instrumentum interverterunt, I, 516 A, 519 A. Aliquando juxta nostra senserunt, II, 648 B.
    Philosophi de Deo nihil certe proferre sunt ausi, I, 516, sqq. Mundum hunc innatum infectumque defendunt, II, 809 A. Ex contrariis universa constare condicunt, II, 657 C. Quidam ipsorum voluptatis nomen quieti et tranquillitati dederunt, II, 659 B.
    PHILUMENE, II, 18 B, 71 C, 763 A, 791 A.
    PHOENIX, seipsum funerans, renovat firmissimum resurrectionis documentum, II, 811 B. Vid. IROMUS.
    PHOENICES in Africam eructant, II, 700 A, 1035 B.
    PHOSPHORUS, frigidissimus rhetor latinus, II, 553 B.
    PHRYGAE haeretici, II, 72 A.
    PHRYGES primi genus habuerunt, I, 570 B. Romanos pariunt, II, 1035 B. Phryges timidos comici illudunt, II, 685 B.
    PHRYNE, meretrix Diogenis, I, 510 A.
    PHTISIS mentem servat, II, 683 B.
    PHYGELLUS frustratus circa veritatem, II, 828 B.
    PHYSICORUM magister Mercurius Trismegistus, II, 567 A. Physica superstitio pro deo habet elementa, II, 477 A. Cur tanta eorum dissensio de natura Dei, I, 587, sq.
    PHYSCON, rex libidinosissimus, II, 1042 B.
    PICTURAE calicum, II, 991 C, 1000 C.
    PILATUS, conscientia christianus, Tiberio Caesari scripsit quae a Christo acta erant, II, 403 A.
    PINDARUS et Callimachus Apollinem memorantur interfecto Delphine dracone, lauream induisse, II, 85 B.
    PISCES maris, sanctior cibus, II, 262 B. In piscium cerebris lapidositas quaedam invenitur, I, 1311 A.
    Pisciculi Christiani, secundum nostrum Jesum Christum, in qua nascuntur, I, 1198 A. Nec aliter quam in aqua permanendo salvi sunt, ibid., sq. Vid. PYRRHUS.
    PISISTRATI studium in instruendis bibliothecis, I, 379 A.
    PISO et Gabinius consules, I, 305 A.
    PLACENDI voluntas viris propter foeminas, et foeminis propter viros, vitio naturae ingenita est, I, 1325 A. Nihil Deo perosius studio placendi, II, 911 A.
    PLATO, adolescentium corruptor, I, 510 A. Ejus superbia, I, 511 A, a Diogene calcata, ibid. Mella ejus facundiae, II, 702 B. Ejus honor, II, 651 B, et christianismus, II, 20 B. Mercurio Aegyptio praecipue assuevit, II, 649 A. Ventris gratia Dionysio venditatur, I, 513 A. Per somnium moritur, II, 639 A.
    Plato dixit Deum inventu difficilem, effatu impossibilem, I, 509 A. Divinam providentiam adseruit, I, 517 A. Angelorum existentiam non negavit, I, 405 A. Constituit Minoïs et Rhadamanti tribunal et mortuorum judicium, I, 415 A. Sidera deos habet, quod genus deorum igneum appellat, II, 260 B. Ejus sententia de mundo, II, 1033 B; et de innata materia, II, 667 A; atque de immortalitate animae, II, 795 C. Ejus sedem in capite ponit, II, 671 B. Bifariam eam partitur, per rationalem et irrationalem, II, 672 A, B. Quasdam vult esse substantias invisibiles, incorporales, supernundiales, divinae et aeternae, quas appellat ideas, II, 678 A. Ejus error circa diluvium, I, 481 A. Plato, omnium haereticorum condimentarium, II, 686 C. Quomodo, II, 687 A.
    PLATONICI Deum incorporeum dixerunt, I, 517 A. Dei providentiam agnoverunt, ibid.
    PLENITUDO Creatoris in Christo, quae, II, 520 A, B.
    PLEROMA et triginta aeones introduxit Valentinianus, II, 68 A. In summis summitatibus praesidet tricenarius pleroma, Horo signante lineam extremam, II, 577 A.
    PLINIUS junior de Trajano quaerit quid agendum sit de christianis, I, 272, sq. Vid. TRAJANUS.
    [Col. 1575] PLUTO mortuorum cadavera cum malleo deducere ferebatur, I, 362 A, 576 C.
    PLUVIA, Marco Aurelio imperante, divinitus impetrata, II, 295 A, 703 C. Vid. IMBER.
    Pluviarum pollicitatrix Virgo Coelestis, I, 413 A.
    POENITENTIA omnis confessio est delicti, II, 769 B. Ejus nomen in graeco sono, non ex delicti confessione, sed ex animi demutatione compositum est, II, 314 A. Vid. EXOMOLOGESIS. Poenitentiae caussae, delicta, II, 985 A. Ejus stimulus ex fide, II, 403 B; instrumentum metus, I, 1240 A. Poenitentia vita est, quum praeponitur morti, I, 1233 B. Poenitentia Deus mitigatur. I, 1243 A. Afflictatione carnis et spiritus de pristinis satisfacimus, I, 1223 A. Animae et corpori communis est poenitentiae medela, I, 1232 A. In quantum non peperceris tibi, in tantum tibi Deus parcet, I, 1243 B. Tempus poenitentiae, tempus periculi et timoris, I, 1238 A. Poenitentia non perit, quia patientiam invenit, I, 1268 B. Opera poenitentiae calamitatis publicae tempore a Christianis acta, I, 486, sq.; et ab ethnicis, I, 487 A.
    Poenitentiae fructus, venia, II, 1001 A. Omnibus delictis veniam per poenitentiam spopondit Deus, I, 1233 A. Quoties delinquitur, toties ignoscitur, I, 1240 C. Frustra ageretur poenitentia, si careret venia, II, 785 B. Poenitentia in gratiam nos Domini revocat, I, 1231 B. Semel cognita atque suscepta, numquam posthac iteratione delicti resignari oportet, ibid. Ex poenitentia maturescit emendationis fructus, II, 1001 A. Ubi emendatio nulla, poenitentia necessario vana, I, 1228 A. Pigeat sane peccare rursus, sed rursus poenitere non pigeat, I, 1242 A. Redundantia clementis coelestis, libidinem non faciat humanae temeritatis, I, 1240 B.
    Poenitentia secunda est et una, I, 1243 B. Collocavit Deus in vestibulo poenitentiam secundam, quae pulsantibus patefaciat; sed jam semel, quia jam secundo, I, 1241 B. Debitor hujus, quis, I, 1242 A. Hujus poenitentiae operosior probatio, I, 1243 B.
    Poenitentia Dei, quae, II, 311 C, 313 B, C. Poenitentiam Deus in seipso consecravit initio mundi, I, 1229 A.
    Poenitentiae confessio evenit etiam in bonis ad invidiam et exprobrationem ejus qui beneficii ingratus exstiterit, II, 312 A.
    POENITENTIUM ritus quanti et quales, I, 1243, sq. Voluntariorum poenitentium disciplina eadem atque aliorum publicorum, I, 487 A.
    POETAE, quam vani, I, 609 B. Nihil aliud quam cantare amant. II, 707 A. Haec nobis semper obmussant, quod neque audiamus certum, neque videamus, II, 677 B. Poetis nec vigilantibus credendum, II, 707 A. Eos civitate pellendos Plato censuit, et cur, I, 595 A. Prior homo quam poeta, I, 616 B. Poetae sciebant esse daemones, I, 405 A. Plura ex nostris Scripturis delibaverunt, vel etiam corruperunt, I, 515, sqq., 520.
    POLLIO. Vid. VEDIUS.
    POLYCARPUS ab Joanne ordinatus, II, 45 A. Smyrnaeorum ecclesiam gubernavit, ibid.
    POLYCRATE Samio nullus gentilium deus felicior, I, 337 A. Ejus filia crucem prospicit de solis unguine et lavacro Jovis, II, 728 B.
    POMA Sodomorum contacta cinerescunt, I, 483 A.
    POMPEIORUM, seu Tarpeiorum, urbem Campaniae, de monte suo perfudit ignis, I, 485 A, 571 B; II, 1034 B.
    POMPEIUS Magnus solo theatro minor, I, 642 B. Theatro Veneris aedem superposuit, quare, ibid. Primus cerasa Romam attulit, I, 334 B, 606 B. Capta Hierosolyma, nullum in templo simulacrum invenit, I, 364, sq. Nullus Gentium deus eo sublimior, I, 337 A. Pompeii arae trinae, II, 1031 B.
    PONTIFEX MAXIMUS Romanorum et Flaminica nubunt semel, I, 1287 A; II, 928 B, 953 A.
    PONTI EUXINI descriptio, II, 246, sq. Quam inhospitalis, II, 247 A. Gentes ferocissimae inhabitant, si tamen habitatur in plaustro, II, 246 C. Malunt militare quam nubere, II, 247 A. Parentum cadavera convorant, ibid. Illarum libido promiscua et nuda, II, 246 C. Nihil tam triste et barbarum in Ponto, quam quod illic Marcion natus sit. II, 247 B.
    POPULI innumeri totam terram inhabitant, II, 700 A, B.
    PORTARE Graeci etiam pro eo solent ponere, quod est tollere. II, 373 A.
    PORTAS duas Homerus divisit somniis, 726 C.
    POTESTATES saeculi inimicae Dei, quomodo, I, 690 A. Vid. PURPURA.
    POTINA dea, I, 600 C.
    POTUS strictura xerophagiae portio est, II, 965 B. Qualis esus, talis et potus, ibid.
    PRAECEPTA divina implere debemus, non quia bonum est, sed quia Deus praecepit, I, 1234 A. Audacia est de bono praecepti disputare, ibid. Praeceptorum memoria viam orationibus sternet ad coelum, I, 1166 A.
    PRAEDICATORES ex officio praefandi vocantur, I, 378 B. Non alii sunt recipiendi quam apostoli Christi, II, 33 A.
    [Col. 1576] Praedicare prius est, posterius tingere, I, 1216 A.
    PRAELATIO superiorum dissuasio est infirmorum, I, 1279 A.
    PRAELIORUM negotia, asperitas, dolus et injustitia, II, 621 A.
    PRAESCIENTIA Dei propugnatur, II, 293 B, C. Tot habet testes quot prophetae, II, 290 A. Deus universa disponendo praescivit, et praesciendo disposuit, ibid.
    PRAESCRIPTIONIS in compendiis veritatem vincere decet, II, 323 A. Vid. QUAESTIO.
    PRAESEPIA cruenta Diomedis, II, 1011 B.
    PRAESIDES coetuum Christianorum episcopi, I, 469 A. Nec suis praesidibus haeretici reverentiam exhibent, II, 57 B.
    PRAESTITIA dea, I, 600 C.
    PRAESUMPTIO impedimentum est timoris, I, 1318 A. Inverecundiae portio est, inflat petitorem, despicit datorem, I, 1240 A. Qui praesumit, superbit, ibid.; minus veretur, minus praecavet, plus periclitatur, I, 1318 A.
    PRAXEAS, haereticus, II, 74 A. Pacem ecclesiarum Asiae et Phrygiae cum Ecclesia Romana sustulit, II, 155 B, sq. Duo negotia diaboli Romae procuravit: prophetiam expulit, et haeresin intulit, II, 156 A. Docet Patrem ipsum esse Christum Jesum, I, 154 D.
    PREMA, dea, I, 601 A.
    PRESBYTER hodie qui cras laicus, apud haereticos, II, 57 A.
    PRIMUM quodammodo est quod fit ex primo, II, 987 B.
    PRINCIPATUUM affectatores increpantur a Christo, II, 429 A.
    PRINCIPALE est quod super omnia, quod ante omnia, et a quo omnia, II, 201 B.
    PRINCIPIUM sive initium incoeptionis est verbum, non alicujus substantiae nomen, II, 214 B, C.
    PRISCA, prophetis, II, 809 A.
    PRISTINUS, qualis martyr, II, 970 B.
    PROBOLE, quid, II, 202 D.
    PROCLUS, et qui Proclum, II, 72 A.
    PROCULUS, qui et Torparcion, Evodiae procurator, I, 703 B, nostrae virginis senectae et christianae eloquentiae dignitas, II, 549 A. Severum imperatorem per oleum mirabiliter curavit, I, 703 B.
    PRODESSE cum possis, nolle, nihil malignius, II, 272 A.
    PROMAE cellae, II, 854 B.
    PROMERERI nolle, delinquere est, II, 917 B. Promerendi artificium obsequium est, I, 1255 A. Vid. MERITUM.
    PROMETHEUS verus, quis, I, 378 A; II, 247 B.
    PROPHETAE ex officio praefandi vocantur, I, 378 B. Deus ab initio mundi misit eos, et cur, ibid. A. Spiritu divino inundati erant, ibid. In Prophetis semper locutus est Christus, II, 328 B. Signaculum est omnium Prophetarum, II, 632 A. Futura interdum pro jam transactis enuntiant, II, 326 B. Multa figurate per allegorias, per aenigmata et parabolas scripserunt, II, 326 C. Aliter sunt intelligenda quam scripta sunt, ibid. An omnia per imagines concionati sint, II, 821 A. Non semper nec omnes habent allegoricam formam, II, 822 B. Propheticae obscuritatis intellectum meretur fides, II, 422 A. Eorum eloquium manifeste annuntiat resurrectionem mortuorum, II, 822 A, B.
    Prophetae, viri justitia et innocentia digni, I, 378 A. Semper passi sunt in saeculo propter divinam religionem, II, 636 B. Extremi Prophetae antiquiores primoribus legiferis et historicis Romanorum, I, 387 A. An migraverint in paradisum, II, 744 A. Quae a Prophetis praedicta sunt, in thesauris litterarum manent, nec latent, I, 378 B, sq. Post Christum natum, jam non est visio neque propheta, II, 615 B, 632 B. Successimus in loco Prophetarum, II, 636 B.
    PROPRIETATUM salus, fides nominum, II, 776 B.
    PRUDENTIA sola potuit Deum concutere et prodere, II, 545 A.
    PSALMI fere omnes Christi personam sustinent, II, 167 A. Filium ad Patrem verba facientem repraesentant, ibid. Psalmorum cantus, II, 660 A. alternis choris, I, 1194 A. Psalmi et hymni sonant inter duos conjuges, et mutuo provocant quis melius Deo suo canat, I, 1304 A.
    Psalmi Valentini magna impudentia conscripti, II, 781 B, 786 A.
    PSAMMETICUS infantes recens natos nutrici elinguatae tradidit, et cur, I, 570 A, B.
    PSEUDOAPOSTOLI adulteri evangelizatores sunt, II, 364, sq. Operarii dolosi, transfiguratores sui, per hypocrisin scilicet conversationis, non praedicationis adulteratae rei, II, 502 C. Virtutes maximas edunt, ad fallaciam muniendam corruptae praedicationis, II, 59 B.
    PSYCHICI non recipiunt Spiritum, nec eis placent quae sunt Spiritus, II, 931 A.
    PTOLEMAEUS PHILADELPHUS eruditissimus et omnis litteraturae sagacissimus, I, 379 A. Ejus ditissima bibliotheca Alexandriae in Serapaeo, I, 378, sq. Ibi reposuit Veteris Testamenti libros hebraicos, quos a Judaeis postulaverat, et Graece sua cura redditos, I, 379 A.
    [Col. 1577] PTOLEMAEUS (alius) annis triginta octo regnavit, II, 614 B.
    PTOLEMAEUS haereticus, cum Valentino per omnia sensit, II, 69 B, 548 B. Ejus Miscellanea, II, 562 B
    PUBERTAS a decimo quarto fere anno incipit, II, 716 A; et a duodecimo pro foeminis, ibid., 905 A.
    PUBLICANORUM nomen cur tam exsecrabile, II, 997 B.
    PUDENS, praeses, Christianum quemdam denuntiatum dimisit, I, 703 A.
    PUDICITIA dea, Fauni filia, I, 599 B.
    PUDICITIA, templi Dei aeditua est et antistita, II. 1316 A. Nihil immundum nec profanum inferre sinit, ibid. Ubi Deus est, ibi pudicitia, ibi gravitas adjutrix ejus et socia, I, 1325 B. Sine gravitate non servabitur, ibid. Quomodo ostendatur pudicitiae gravitas, ibid. Magnificatur Deus in corpore per pudicitiam et per habitum pudicitiae competentem, I, 1330 A. An in sola carnis integritate et stupri aversione consistat pudicitia, I, 1316 B. An ei quicquam extrinsecus opus sit de cultus et ornatus dispositione, ibid. Pudicitia est flos morum, honor corporum, decor sexuum, integritas sanguinis, fides generis, fundamentum sanctitatis, praejudicium omnis bonae mentis, II, 980 A. Quamquam rara, nec facile perfecta, vixque perpetua, tamen aliquatenus haberi potest, si natura praestruxerit, si disciplina persuaserit, si censura compresserit, ibid. B.
    Pudicitiae christianae satis non est esse, verum et videri, I, 1332 A. Pudicitia, principalis christiani nominis disciplina, II, 982 B. Ejus labem quantum Christiani detestarentur, I, 535 A. Pudicitiam vitae anteponebant, II, 983 A. Illam eis eripere tormentis contendebant ethnici, II, 982 B, sq. Jam non ejuratio sed moderatio libidinum pudicitia censetur, II, 980 B. Saeculi pudicitia, quia vana, non prodest apud Deum, ibid. Pudicitia, si qua est in gentilibus, adeo imperfectam et inconditam esse constat, I, 1316 B. Pudicitiae verae conscientia a foeminis nationum abest, ibid. Vid. CONTINENTIA, LIBIDO, PULCHRITUDO, et
    PUDOR prior est quam corporis plaga, II, 141 A. Ejus armatura, II, 911 B. Verba inimica pudoris per loquacitatem inrepunt, I, 1288 A. Pudorem resignare per osculum et dexteras, II, 905 B. Quidam sunt pudoris magis memores quam sanitatis, I, 1244 B.
    PUERI sapiunt et intelligunt, II, 683 A, B. Puerilia dicibula, II, 575 A. Puerorum expositio, I, 325 A. Pueris expositis stuprum aliquando inferebant gentiles, ibid., sq.; etiam parentes, I, 582 B. Vid. INFANTES.
    PULCHRITUDINIS usus et fructus, luxuria, I, 1319 B. Ubi pudicitia, ibi vana pulchritudo, ibid. Vid. DECOR.
    PUNICA mulier se in ardentis patriae ignes cum filiis injecit, I, 598 B. sq.
    PURPURA, regum vestis, I, 687 C. Purpura vel caetera insignia potestatum et dignitatum habent profanationis suae maculam, I, 688 A.
    PUSILLANIMES consolatur oratio, I, 1196 A.
    PYCTES corona premit vulnera, I, 134 A.
    PYRIPHLEGETON, cur fictus, I, 520 A.
    PYRRHONIS doctrina, I, 535 A.
    PYRRHUS fallendis piscibus egit, II, 698 A, 701 B. Ab Apolline ambiguum ei datum oraculum, I, 409, sq.
    PYTHAGORAS tyrannidem affectavit apud Tyrios, I, 511 A. Vivum idcirco cremare voluerunt, ibid. B. Animalibus et piscibus abstinebat, II, 701 B. Quia imbellis et residis erat, praelia Graeciae vitans, Italiae maluit quietem, geometriae, astrologiae et musicae devotus, ibid. Non turpi modo, verum etiam temerario mendacio incubuit, II, 697 B. A Laberio irridetur, I, 521 A.
    Pythagoras Deum ex numeris ortum finxit et compositum, I, 517 A. Pythagorae et Empedoclis opinio de metempsycosi et metensomatosi, I, 521 A, 613 B; II, 702 A.
    PYTHAGORICI fabam respuebant, II, 732 C.
    PYTHIUS daemon, I, 1175 A. Socratem sapientissimum ejus suffragium pronuntiavit, II, 648 A. Vid. NOSCE.
    PYTHONICI spiritus, II, 698 B.
    PYTHONISSA verene Samuelem exhibuerit Sauli, II, 749 A.

Q
    QUADRIGAM primus Erichthonius junxit, I, 641 A. Quadrigam primus Romae Romulus ostendit, ibid. B.
    Quadrigarius furor, II, 279 A, 993 B. Vid. COLOR.
    QUAERENDI et pulsandi et petendi formae, II, 21 sqq.
    QUAESTIONIS supplicium, I, 276 A. Ejus usus in criminibus detegendis, I, 274 A, B. 275 B. Veritatis extorquendae caussa adhibebatur erga sontes, de solis Christianis mendacium audire laborabant judices, I, 275 A.
    QUAESTIONIS summam certis lineis determinare, II, 599 A. Justa et digna praescriptio est ad propositum interrogationis pertinere debere sensum responsionis, II, 453 B. Quaestiones [Col. 1578] infructuosae unde, II, 20 A. Quaestiones infinitae Christianis cavendae, II, 651 A. Indeterminales quaestiones odit Apostolus, II, 20 A, 651 A. Quaestiones de vocabulorum occasionibus plurimum subornantur, sicut et de verborum communionibus, II, 875 A. De Scripturis solis quaestiones dissolvendae, II, 799 B.
    QUAESTORIS hasta et annotatio, I, 345 A.
    QUALITATES cum demutantur, accipiunt vocabulorum possessiones, II, 776 B.
    QUIES corporum solatium proprium est, II, 725 B.
    QUINTILLA, monstrosissima haeretica, I, 1199 A. Aquam prohibebat dari in Baptismo, ibid., sq.
    QUIRINUS cognominatus Romulus, quare, I, 599 B.

R
    RADIUS astrologi abutitur coelo, I, 673 B.
    RAPTUS virginum, nunc quoque apud ipsos Romanos justus et licitus, I, 637 A.
    RATIO, res Dei, I, 1227 A. Rationalis etiam Deus, et ratio in ipso prius, II, 160 A. Quae ratio sensus ipsius est, ibid. Nihil non ratione tractari intelligique voluit, I, 1227 A. Ratio sine bonitate ratio non est, II, 291 A. Traditioni, consuetudini et fidei patrocinatur, II, 80 A. Christianorum nomen inimicum rationis, I, 278 A.
    REATUS animae praecedit corporis delicta, II, 275 A. Spiritus et caro reatum inter se communicant; spiritus ob imperium, caro ob ministerium, I, 1204 A. Vid. REUS.
    REBECCA jam de disciplina Christi, propter castitatem, II, 904 C. Ex ejus utero duo populi et duae gentes prodierunt. II, 598 A, B.
    REBELLIUM in castris, quam facile proficitur, II, 57 A.
    REGIONES orientales et meridianas populi frequentiores inhabitant, II, 692 B.
    REGNUM omne et imperium bello quaeritur et victoriis propagatur, I, 431 A. Solus Deus regna dare et instituere potest, I, 431 sq., 608 B. Regnum an nobis sit in terra repromissum, II, 35 B. Regnum nobis repromissum confitemur in terra, sed ante coelum, sed alio statu, II, 355 A. Regnum Dei quorum est adire, oportet induere vim incorruptibilitatis et immortalitatis, II, 865 A.
    REGULARUM facies habet colores ignorantiarum, II, 548 A. Adversus regulam nihil scire, omnia scire est, II, 27 B. Regula fidei, II, 26 B, 889 A.
    REGULI fortis animus, I, 532 A, 625 C. Novitatem crucis numerosae et abstrusae toto corpore libenter dedicavit, I, 584 A, C.
    REJICIENDUM a nobis nihil omnino est, quod pertinet ad nos, I, 1308 A.
    RELIGIO sortita invidiam statim ut coli Deus coepit, I, 137 A. Christi religio cum odio sui coepit, I, 307 A. Religionem mentiri summum nefas, et cur, I, 403 B. Alterius religio nec alii obest, nec prodest, I, 699 A. Nec religionis est cogere religionem, quae sponte suscipi debet, non vi, ibid.
    Religio christiana in judaicae locum suffecta, I, 392 A. Ejus veritas ex simplici doctrinae ejus expositione evidenter demonstratur, I, 468 sqq., 501 sqq.; et sacris Prophetarum oraculis, quae effectum sortita sunt, I, 377 B, sq., 389 sqq., 501 A; atque invicta martyrum patientia, I, 536 A, 705 sq.; ac maxima Christianorum in daemones potestate, I, 413 A, 677 A, B; et publica daemonum a Christianis adjuratorum confessione, ibid. Vid. CHRISTIANI, ECCLESIA.
    Religiones gentilium plane falsas esse ostenditur, I, 404 A, 411 sqq.
    RENES conscii seminum, II, 582 B.
    REPROBATIONEM bonorum Deus ratam non habet, I, 1230 A.
    REPUDIUM discordia fit, aut discordiam facit, II, 942 A. Quam effraenis et intoleranda ejus licentia, I, 303 sq. Est quasi matrimonii fructus, I, 304 A. Habet Christum assertorem justitia divortii, II, 442 C; sic tamen ut illicitum facit repudiatae connubium, II, 441 C. Conditionaliter fecit divortii prohibitionem, II, 442 B.
    Repudium ab initio an fuerit, II, 442. Quis primus illud induxerit, I, 303 A. Romae fuit incognitum per sexcentos annos ab urbe condita, ibid.
    RESURRECTIO rei caducae est, II, 820 A. Resurgere non est, nisi ejus quod cecidit, II, 491 C. Mortuum suscitari nihil est aliud quam integrum fieri, II, 878 C. Resurrectio, janua regni coelestis et fiducia Christianorum, II, 795 B. Spes resurrectionis fastidium est mortis, I, 585 A. Ejus testatio est totus ordo revolubilis rerum, II, 810 C. Merces et periculum in resurrectionis pendet eventu, II, 823 A.
    Resurrectio carnis durius creditur quam una Divinitas, [Col. 1579] II, 797 C. Nulla philosophia de ea re consentit, II, 521 A. Illam saeculum, nec cum errat ignorat, II, 796 A. Ab ethnicis non est improbanda, et cur, II, 583, sq. Carnis resurrectio a Judaeis simplici et nota jam fide recepta, sine ulla qualitatis quaestione, II, 849 C. Unum apud omnes edictum Dei pendet, resurrectio mortuorum, II, 819 A. Deo esse possibilem ostenditur, I, 522 sqq.; et id Deum velle, ibid.; atque esse necessariam, ibid.; II, 812 sqq. Nec curiosius inquirendum quomodo id fieri possit, II, 813 A. Utrum recte inferatur mortuum hominis corpus ad vitam excitandum, quia nihil anima sine illo pati potest, I, 523 A, 813 B; II, 750 B, C, 816 sqq. Soli animae destinatam resurrectionem quidam dicunt, et cur, II, 848 B. Carnis resurrectionem asserebat Paulus post Moysen, II, 850 A. Resurrectionem apostolica instrumenta testantur et multa exempla, II, 849 A. Tam dictis quam factis praedicatur, II, 835 A. Quibus exemplis confirmetur, I, 524 sq.; II, 812 A, B: lucis et siderum orientium et occidentium, temporum et fructuum, ibid.; quia homo est dominus morientium et resurgentium, ibid.; ex Pythagorae de transmigratione animarum opinione, I, 521 A; Platonis et Epicurei, ibid.; phaenicis, II, 811 B, et Mithrae, II, 55 A. Christi resurrectione infirmata, etiam nostra subversa est, II, 332 C. Quidam resurrectionem in imaginariam significationem distorquent, II, 820 B.
    Resurrectio post antichristi eradicationem agitabitur, II, 835 A. Fiet ultimo tempore et primo aeternitatis limine, I, 526 A. Quo ordine resurgent mortui, II, 864 C. Omnes ab initio defuncti suscitabuntur, et recensebuntur, et reformabuntur, pro singulorum meritis, I, 378 A. Quocumque modo solutum corpus resurgit, I, 525 sqq. Semel tantum resurgendum, quia Deus ita voluit, I, 525 sqq. Post resurrectionem liberabuntur membra ab officio; nec ideo non necessaria, II, 882 C. Tunc erimus iidem qui nunc, nec alii post, I, 527 A; Dei quidem cultores apud Deum semper, superinduti substantia propria aeternitatis; profani vero et qui non integri ad Deum, in poena aeque jugis ignis, ibid. Reviviscimus quod nascimur, non quod laedimur, II, 878 B.
    RETRIBUTIO nulla non ex indicatione constitit, II, 419 B. Vid. MERCES.
    REUS nullus propter solum suum nomen damnandus, I, 278 sqq. Ejus crimina quomodo et quam diligenter inquirenda, I, 278 A. Sponte confesso magis credendum est quam per vim neganti, I, 274 sqq. Confessi rei damnabantur, ex Romanorum legibus, I, 276 A.
    REVELATIONES probandae, si ex Deo sint, II, 222 B.
    REX in suo solio usque ad Deum, tamen infra Deum, II, 251 A. Comparatus autem ad Deum, excidit jam de summo magno translato ad Deum, ibid. Regis insignia, vestis, diadema, sceptrum, I, 629 A. Vid. UNCTIO.
    RHADAMANTUS, judex mortuorum, I, 415 A.
    RHODANUS, Galliae flumen, I, 583 B.
    RHODIA lex et Pontica, II, 327 B.
    RHODOS insula enata, I, 480 A.
    RISUS dignus licitus, II, 550 A. Veritati congruit ridere, quia laetans, ibid.
    ROBIGO, dea, II, 637 B.
    RITUS varii Ecclesiae, I, 1294 A, B.
    Ritus religionis apud Romanos, olim pauperes, I, 430 A, 608 A.
    ROMA urbs, memoria Trojani generis, I, 424 A. Urbs septem collium, I, 454 A. Prior est quibusdam diis suis sylvestris Roma, I, 432 A. Ibi daemoniorum conventus consedit, I, 640 A, B. Urbs Roma in Babylone figurata, quia sanctorum Dei debellatrix, II, 339 C, 620 B.
    ROMANI ex Aenea ducunt originem, I, 424 A. Phryges eos pariunt, II, 1035 A. Eorum imperium sceleribus inchoatum et auctum, I, 430 sqq. Illius eumdem ac totius mundi finem fore arbitrabantur, I, 431 A. Quod et Christiani existimabant, I, 700 A. Romanus status, quid, II, 829 A. Fastigium Romani nominis religiositatis meritis non deputanda, I, 439 A. Immo magnitudo eis de irreligiositate provenit, I, 430 A. Eorum regnum quousque dilatetur, II, 611 B. Orbem occuparunt, I, 439 A. Nec tamen trans Germanos, Britannos, Mauros et Getulos regnum porrexerunt, II, 610 C, sq. Legionum suarum praesidiis imperium suum munierunt, II, 611 C.
    Romana religiositas diligentissima, I, 422 B. Tota illorum religio castrensis, I, 367 A. In ludis publicis humano sanguine proluebant Jovi Latiari, I, 317 A; II, 136 C. Illorum imperium fundatum anteaquam ullus deorum cultus Romae institutus fuisset, I, 429 A. Et prius magni fuerunt quam religiosi, I, 430 A, 608 A. Tot eorum sacrilegia quot trophaea, I, 431 A. Tot de diis quot de gentibus triumphi, ibid.; tot manubiae quot deorum simulacra, ibid. Laesae divinae majestatis rei erant, I, 431 A. Romana gravitas deridetur, I, 473 A. Vid. DII, ETHNICI.
    [Col. 1580] ROMANENSIS Ecclesia catholica, II, 42 A. Felix Ecclesia, cui totam doctrinam cum sanguine suo profuderunt Apostoli, II, 49 A, B. Petrus et Paulus Evangelium suo sanguine signatum Romanae Ecclesiae reliquerunt, II, 366 C. Ab illa Ecclesia nobis auctoritas praesto est, II, 49 A. Cum ea Africanae ecclesiae contesserarunt, II, 49 B.
    Romani episcopi auctoritas, II, 155 B.
    ROMULUS an idem qui et Quirinus, I, 641 B. Consum deum invenit, II, 236 C. Quadrigam primus Romae ostendit, I, 641 B. Ascensus sui in coelum Proculum habuit affirmatorem, II, 369 B. Cur deitatem non promeruerit, I, 599 B.
    ROSAE ex horto Midae lectae, II, 98 B, 1036 A.
    RUCINA, dea, I, 600 C.
    RUDE illud est quod est imperfectum, II, 222 B.
    RUFI convivia, II, 1049 A.
    RUTILIUS sanctissimus martyr, II, 108 B, C Ejus historia, ibid.

S
    SABBATUM temporale fuit praeceptum, II, 605 B, C, sq. In praeteritum justi non sabbatisaverunt, II, 601 A, B. Machabaei sabbato pugnaverunt fortiter, II, 606 C. Ejus observatio an sit salutis medela, II, 601 A. Circa legem sabbati Pharisaei in totum erraverunt, non animadvertentes conditionaliter eam indicentem ferias operum sub certa specie eorum, II, 385 A. Sabbati lex humana opera, non divina, prohibebat, II, 309 B, sq. Sabbatisare nos omni opere servili semper debemus, et non tantum septimo quoque die, sed per omne tempus, II, 605 B. Sabbatum quod nos Deus vult custodire, ibid. Diem sabbati, benedictione Patris a primordio sanctum, Christus sua benedictione efficit sanctiorem, II, 386 A. Sabbati dominus dictus Christus, quia illud tuebatur ut rem suam, II, 385 C. Sabbatum Judaeorum omnino rescindit, II, 384 sqq.
    Sabbato numquam jejunabant Christiani, nisi in Paschae parasceve, II, 973 B. Quidam nec genuflectebant, I, 1191 A.
    SABAEUM thus, caeteris charius, I, 493 A.
    SABINARUM raptus, I, 637 A.
    SACERDOTES denuo nubere prohibiti, I, 1286 B; II, 922. Sacerdoti digamo aufertur agere sacerdotem, II, 938 B, C.
    SACRA Romanorum prima simplicia, I, 430 A.
    SACRORUM pater, vid. HIEROPHANTES.
    SACRAMENTA Christianorum, I, 1286 A; II, 806 A, B. Materiam in sacramentis propriis parere facit Deus, I, 1203 A. In verba sacramenti respondere, I, 624 A.
    Sacramenti ejusdem una traditio regit ecclesiarum jura, II, 32 B.
    Sacramentum allegoriae, II, 478 A. Figurarum sacramenta, quae, II, 470 A. Sacramentum ligni, II, 635 A, B sq. Vid. CRUX, LIGNUM.
    Sacramentorum agnitionem a Deo merentur jejunia, II, 963 A. Divinorum sacramentorum res Satan in idolorum mysteriis aemulatur, II, 54 A.
    SACRIFICIORUM rationalis institutio, II, 310 B. Sacrificium Deo acceptabile, II, 608 B. Sacrificium offerre, I, 1329 B. Quae sint sacrificia Deo grata, II, 806 B. Sacrificiis spiritalibus Deo litandum, II, 310 B, C, 608 sq. Sacrificiorum onera et operationum et oblationum negotiosas scrupulositates cur instituerit Deus, II, 306 B, C. In uno tantum loco sacrificare debebant Judaei, II, 607 C. Sacrificia terrenarum oblationum et spiritalium sacrificiorum, II, 608. Sacrificiorum Caïn et Abel differentia, II, 607 A, B. In his duplicia duorum populorum sacrificia praeostensa, ibid. C.
    Sacrificii spectatores, I, 686 A, et participatio, I, 1177 sq. Vid. CHRISTIANI, ETHNICI, DEFUNCTI, SYNAXES, VISCERATIO.
    SACRILEGI olim existimati Christiani, I, 699 B.
    SADDUCAEI, ex Samaritani erroris radice surgentes, II, 61 A. Eorum propria opinio, II, 46 A. Ausi sunt carnis negare resurrectionem, II, 46 A, 61 A. Neque animae, neque carnis admittunt salutem, II, 846 A. Eorum callida quaestio de nuptiarum frequentia, II, 937 C.
    Sadducaeorum partiarii, qui, II, 796 B. Eorum propinqui, II, 754 A.
    SAECULUM Dei est, saecularia, diaboli, I, 648 A. In saeculo omnia imaginaria et nihil veri, II, 96 B. Vid. MUNDUS.
    SAGITTA quis primus corpora sauciavit, II, 1048 B.
    SALE et melle medicabantur pueri, II, 412 A.
    SALIIS caenaturis creditor necessarius, I, 474 A.
    SALMACIS fons, II, 568 A.
    SALOMON regnavit in finibus Judaeae tantum, a Dan usque Bersabee, II, 611 B. In figuram Christi, de idololatria sibi sponsavit Ecclesiam, II, 382 B. Cum esset omni gratia et scientia donatus a Domino, ad idololatriam a mulieribus [Col. 1581] inducitur, II, 14 B. Etiam quam habuit in Deo gloriam amisit, per mulieres in idololatriam pertractus, II, 494 B, Salomon rejicitur, sed jam a mulieribus alienis possessus, et idolis Moabitarum et Sodomorum mancipatus, II, 311 B. Ira Dei Salomoni accessit post luxuriam et idololatriam, II, 350 C.
    SALUTIS cardo, caro, II, 806 A. Nihil tam dignum Deo quam salus hominis, II, 316 C. Sperando, timendo, cavendo, salvi erimus, I, 1318 A. Qui sollicitus est, is vere potest esse securus, I, 1318 A.
    Salutis et incolumitatis opus non est hominis sed Dei proprium, II, 385 B.
    SALUTATIO, seu benedictio mutua in occursu per viam, II, 419 B.
    SALUTIFICATOR unus, Christus, II, 778 A.
    SAMARIA desciverat ab Israele, habens schisma illud ex novem tribubus ab Hieroboam apud Samariam collocatis, II, 339 B, 620 A. Samariae spolia, quae, II, 339 A, B, 619 C. Samariae nomine idololatria notatur, ibid.
    SAMIUS sophista, quid senserit de animabus post mortem, II, 697 A, B.
    SAMOS insula enatata, II, 1034 A.
    Samia vasa, I, 430 A, 607 A.
    SAMOTHRACIA mysteria, I, 309 A. Illa declarare nefas, ibid.
    SAMUELIS anima an a Pythonissa evocata, II, 740 A.
    SANCTIFICATIONIS species, quot, II, 915.
    SANCTITATI designati, ac per hoc saluti, filii fidelium, II, 718 B.
    SANCTUS Dei, Christus, II, 371 B.
    Sanctus nemo ante Spiritum sanctum de coelo repraesentatum, II, 1001 C.
    SANCTUS deus factus propter hospitalitatem, I, 599 C.
    SANGUIS nihil aliud quam rubeus humor, II, 771 A. Sanguinis fluxus, defusa insuper venula, revocare, II, 132 B. Argutae indolis vel obtusae caussam in sanguinis qualitate constituit Empedocles, II, 683 B. Sanguine hausto ictum olim foedus, I, 321 A. Animas defunctorum humano sanguine propitiari olim creditum est, I, 644 C.
    Sanguinis sui salutaris figuram implere Christus concupiscebat, II, 460 A.
    Sanguis Christianorum semen, I, 583 A.
    SAPIENS nemo, nisi fidelis, II, 15 A.
    Sapientes Graeciae, I, 387 A.
    SAPIENTIA de simplicitatis ordine manat, II, 544 B. Opimitas sapientiam impedit, exilitas expedit, II, 683 B. Vid. SOPHIA.
    Sapientia humana affectatrix et interpolatrix veritatis, II, 20 B. Sapientia saecularis, temeraria interpres divinae naturae et dispositionis, II, 19 A. Vid. PHILOSOPHIA.
    SAPIENTIAE liber Salomoni adscriptus, II, 544 B.
    SARDANAPALUS, libidinibus insignis, II, 1042 B.
    SARDINIAE heros quidam incubatores fani sui visionibus privabat, II, 733 B.
    SARMATAE, mente torpentes, II, 692 B. Christo jam subditi, II, 611 A
    SARMENTICII vocati Christiani, I, 531 A.
    SARPEDONIS in Troade oraculum, II, 730 A.
    SATANAS, daemonum princeps, I, 405 A. Olim erat eminentissimus Angelorum, et omnium sapientissimus, II, 297 A. Decidit e sublimitate coelesti, ibid. B. Malitiae est angelus, totius erroris artifex, etc., I, 613 A. Sanctorum est delator et criminator, II, 710 C. Dei sacramenta affectat, II, 928 C. Cain docuit ab homicidio incipere, I, 1258 A. Cum in angelum lucis se transfigurat, an qualitatem suam amittat, II, 877 A. Nihil ei licebit in servos Dei vivi, nisi permiserit Dominus, II, 104 D. Quare hoc permittat Deus, ibid. Vid. DIABOLUS.
    SATISFACTIO confessione disponitur, I, 1243 B. Satifacimus de pristinis peccatis conflictatione carnis et spiritus, I, 1225 A.
    SATURNINUS, Menandri Simoniani discipulus, II, 686 A.
    SATURNINUS haereticus Deum vocabat innascibilem virtutem, II, 61 A. In summis et illis infinitis partibus et in superioribus illum manere docebat, ibid. Angeli inferiores, juxta ipsum, mundum fecerunt, ibid. Vid. SENTIUS.
    SATURNUS, origo totius vel potioris vel notioris divinitatis apud ethnicos, I, 329 A, 601 B. Omnium deorum primus et parens, ibid. Cur Coeli et Terrae filius dicatur, I, 331 A, 601 sqq. Quam falso, ibid. Saturnus tempus, quomodo, I, 602 B. Saturnus quadratus, II, 266 A. Non deus, sed homo fuit, qui ab alio homine regnum et vitam accepit, I, 329 sq., 602 C. Vitam egit mortalem, I, 330 A, 602, sq. Patrem exsecasse dicitur, I, 601 C. Neque haec allegorice explicanda, I, 321 A, 602. A Jano excipitur, I, 330 A, 602, sq. Rudes erant homines illius aevi, I, 331 A. Saturnus tabulas primus confixit, I, 330 A, 602 sq. Docuit nummos signare, ibid. Aerario praesidet, cur, I, 330 A. Pallium commendat, II, 1045 A. Ante omnes fuit coronatus, II, 85 A.
    [Col. 1582] Saturnum Afrorum hominum victima placari apud saeculum licuit, II, 136 C. Ei mactabantur infantes in Africa, et quamdiu, I, 595 B; usque ad proconsulatum Tiberii, et postea occulta, I. 314 sq. Ejus sacerdotes, qui homines ei immolabant, arboribus suffixi, ibid.
    SATURNALIA festa, I, 492 A, 681 C, sq. Dies Saturni otio et victui destinatus, I, 371 A.
    SAUL, bonus prae caeteris, postea livore evertitur, II, 14 B. Cum eligitur, nondum despector est prophetae Samuelis, II, 311 B.
    SCALAE quas somniabat Jacob, aliis ascensum in superiora, aliis descensum ad inferiora demonstrant, II, 103 C, 357 A.
    SCANDALUM non bonae rei sed malae exemplum est, aedificans ad malum et ad delictum, II, 892 A.
    SCAPULA judex, percussus a Deo post damnatum martyrem, I, 702 B.
    SCAURI impuritas, II, 1049 A.
    SCENA. Vid. THEATRUM.
    SCHISMA haereticis unitas est, II, 57 C. Schismatum mater, aemulatio, I, 1218 A.
    SCHOLAE feriis honorabantur, I, 674 B. Discipulus fidelis eas non adibit, ob earum inquinamenta, II, 675 B. Vid. LUDIMAGISTER.
    SCIAPODES, II, 312 B.
    SCIENTIA animam efficit ornatiorem, non opimiorem, II, 656 A. Scire nihil est omnia scire, II, 27 B. Nobis curiositate opus non est post Christum Jesum, nec inquisitione post Evangelium, II, 20 B, sq. Infinitas quaestiones prohibet Apostolus, II, 651 A.
    Scientia naturalium ne in bestiis quidem deficit, II, 688 B.
    SCIPIO, exsecto matris utero, vivus aerem hausit, II, 692 C. Carthaginem excidit, II, 1031 A. Omni deo ethnicorum justior et militatior, I, 337 A.
    SCORPIUS nocet de cauda, II, 121, sq. Ejus remedia, II, 122 A. Scorpium magnum de modico malo terra suppurat, II, 121 A.
    Scorpii et colubri portendunt spiritalia malitiae, II, 421 B.
    SCRIPTURAE sacrae majestas et auctoritas, I, 386 sq., 446 A, 468 sq.; II, 167 B. Ejus plenitudo adoranda, II, 218 A. Ejus antiquitas, I, 384 A, 386 A, 515 A. Caeteris commentationibus antiquior, I, 520 A. Scripturarum divinarum instrumentum, I, 377 A. Earum verecundiae, II, 960 C. Dei est Scriptura, II, 510 C De Veteris Testamenti auctoritate et integritate dubitari non potest, I, 384 A. Libri Veteris Testamenti a viris divino Spiritu inundatis editi, I, 378 A, B. Scriptura omnis divinitus inspirata, aedificationi habilis I, 1308 A. Eam qui non recipiunt, nec Spiritus sancti esse possunt, II, 34 C. Praecinerunt Scripturae quae post Christum futura sint, II, 319 B. Vetus Testamentum non minus ad Christianos quam ad Judaeos pertinet, I, 386 A. Cur et quomodo, I, 394 A.
    Scripturae libri ex hebraico in graecum sermonem conversi, I, 378 sqq.; et repositi in bibliotheca Philadelphi apud Serapaeum, I, 380 A, Vid. ESDRAS. Eas Judaei palam recitabant, vectigali libertate, I, 381 A. In synaxibus Christianorum legebantur, I, 477 A. Eas non occultabant, nec poterant, I, 446 A. Ex iisdem plura a philosophis et poetis hausta vel corrupta, I, 515 sq., 520 A. Scripturae in capitula divisae, II, 127 B. Ad litteras nostras nemo venit, nisi jam Christianus, I, 610 A.
    Scripturis sanctis qui studuerit, Deum intelligere cogetur et credere, I, 381 A. Scripturae medullas nemo magis novit quam ipsa Christi schola, II, 146 B. Fidei fomenta de Scripturarum intellectione, I, 1299 A. Earum praedicatione Christiani spem fiduciamque suam recreabant, I, 489 B. Fides salvum facit, non exercitatio Scripturarum, II, 27 B. Christianorum institutio de porticu Salomonis est, II, 20 B. Scriptura legem condit, natura contestatur, disciplina exigit, II, 510 B. Ad omnes Apostolus scribit, dum ad quosdam, II, 512 B.
    Scripturarum omnium consonantia, II, 632 B. Nulla vox divina ita dissoluta est et diffusa, ut verba tantum defendantur et ratio verborum non constituatur, II, 23 A. Scriptura sacra late semper dividitur, I, 634 B. Foecundior divina litteratura ad facultatem cujusque materiae, II, 53 A. Scripturae sensus certae interpretationis expetit gubernaculum, II, 22 C. Communes sensus simplicitas ipsa commendat, et compassio sententiarum, et familiaritas opinionis, II, 799 B. Eoque fideliores existimantur, quia nuda et aperta et omnibus nota definiant, ibid. Negat Scriptura quod non notat, II, 934 C. Ubi non facit tentationis mentionem, non admittit tentationis interpretationem, II, 404 D. Figurata solet uti translatione hominum, ex comparatione criminum, II, 620 A. Scripturarum, et expositionum, et omnium traditionum christianarum veritas ubi sit, II, 31 B. Ex solis Scripturis quaestiones solvendae, II, 799 B. Veritati tantum obstrepit adulter sensus, quantum et corrumpit [Col. 1583] stylus, II, 30 A.
    Scripturarum interpolatio, quantum nefas, II, 51 sq. Earum adulteratio semper comitatur doctrinae variationem, II, 51 c. Illic deputanda est Scripturarum et expositionum adulteratio, ubi diversitas invenitur doctrinae, II, 51 C, 146. Scripturas alius manu, alius sensu expositiones invertit, II, 52 A. Vid. MARCION.
    Scripturae sic sunt Dei voluntate dispositae, ut haereticis materias subministrarent, II, 53 A. Haeretici de Scripturis solis quaestiones suas sistunt, II, 512 B. Communium verborum simplicitatem torquent in quaestionem, II, 222 A. Scripturarum congressionibus nihil proficimus cum haereticis, II, 30 sq.
    SCRIPTURA sermoni posterior, I, 616 B. Auditur in cera manus omni sono clarior, littera omni ore vocalior, I, 694 A. Nihil potest manus scribere quod non anima dictaverit, aut a se conceptum, aut ab alio traditum, ibid., A. Vid. TRADITIO.
    SCYTHAE foedus hausto sanguine inibant, I, 321 A. Carnes hominum defunctorum comedebant, ibid. Christo subditi, II, 611 A.
    Scythae Parthicas terras occupant, II, 700 A. Exsuperant Persas, II, 1035 B. Vid. ANACHARSIS.
    SECTAE nullius nomen malum, nisi in ea aliquid mali sit, I, 282 sq. Nulla propter solum auctoris sui nomen odio habenda, ibid. Nec juste damnatur, ibid.
    Sectam vocat Tertullianus christianam religionem, I, 259 A.
    SECUNDUM nihil longinquat a primo, II, 987 B.
    SECUNDUS haereticus, cum Valentino consensit, II, 69 B, 548 B.
    SEDULITAS nugas non facit, I, 1288 A.
    SELGICAE oves, II, 1039 A.
    SEMAXII vocati Christiani, I, 531 A. Ad stipem dimidii axis revincti, sarmentorum ambitu exurebantur, ibid.
    SEMEN animale, ex animae distillatione, II, 696 A. Semen corporale, ex carnis defaecatione, ibid. Ex afflatu Dei animatur virus genitale, ibid. Fructus omnis jam in semine est, I, 320 A.
    Semen sanguis Christianorum, I, 535 A.
    SENECA saepe noster, II, 682 c. Ejus Fortuitae, I, 535 A. Amarissimis verbis deos gentilium insectatus est, I, 343 A. Ejus dictum de artibus et aetatibus omnium rerum, II, 682 B. Omnia post mortem finiri, etiam animam, docet, II, 721 A, 795 B.
    SENONES Capitolium obsederunt, I, 485 A.
    SENSUS ab anima oriuntur, II, 675 A. Omni sensuum instrumento fulta est anima, II, 805 B. Opinio omnis a sensibus, II, 675 A. Sentire et intelligere unum sunt, II, 678 C. Sentire pati est, et pati sentire, II, 667 A. Nihil animale sine sensu, nihil sensuale sine anima, II, 775 A. In homine sunt sensus corporales et sensus intellectuales, qui, II, 654 A. Incorporalia sensibus objiciuntur, ibid. C. Prior sensus quam stylus, I, 616 B. Sensus, hominis exterioris ministeria, II, 82 B. De sensibus quinque quaestio, II, 674 sq. An sint errori obnoxii, II, 674 B, C. Sensum principalitatem philosophi, alii in cerebro, alii in medio superciliorum ponebant, II, 814 A. De communione favorabili sensuum mentes capiunt haeretici, II, 799 B. Sensum pati, non opinari, animam enim operari, dicunt Stoici, II, 675 A.
    Sensibus Deus aestimari potest, I, 375 B. Fructus divinorum munerum ad animam deducuntur ab sensibus, II, 82 B.
    SENSUALITATEM Plato in Timaeo irrationalem pronuntiat, et opinioni implicitam, II, 674 sq.
    SENTINUS, deus, I, 600 C.
    SENTIUS SATURNINUS, scriptor de recensione Judaeorum sub Augusto principe, II, 405 B, 1031 B.
    SEPTIMONTIUM festa, I, 606 B, 674 B.
    SEPTUAGINTA DUO interpretes Veteris Testamenti, I, 379 sq.
    SEPULTURAE requies, asylum mortis, I, 461 A. In sepeliendis Christianis thus adhibitum, I, 493 A; et orationes presbyterorum, II, 737 B, C. Sepulturarum arcas prohibebant praesides, I, 701 A. In coemeterio, corpus alicujus defuncti corpori communicavit, II, 738 A. Insepulti quando ad inferos reducantur, juxta ethnicos, II, 745 B.
    Sepultura Christi quomodo e medio ejus sublata, II, 629 C.
    SERAPAEUM, seu Serapidis templum, quanta magnificentia Alexandriae exstructum, I, 380 A. Illud ingredi, nisi soluto tributo, non licebat, I, 574 A. Ibi deposita versio graeca Veteris Testamenti, I, 380 A.
    SERAPIACAE coenae, quae, I, 474 A.
    SERAPIS, deus, I, 305 sq. Ab ethnicis rejectus ex Capitolio, deorumque curia ejectus, et postea restitutus, ibid.
    SERMO vox est et sonus oris, et aer offensus, intelligibilis auditu, II, 162 B. Caeterum, vacuum quid, et inane et incorporale, ibid. De organo carnis est, II, 805 B. Spiritu [Col. 1584] structus est, et sermonis corpus est spiritus, II, 163 B. Prior sermo quam scriptura, I, 616 B. An ab hominibus inventus, I, 616 B, C. Sermonis nativitas perfecta cum dixit Deus: Fiat lux, II, 161 B. Tunc speciem et ornatum suum sumpsit, sonum et vocem, ibid.
    Sermo laciniosus onerosus et vanus est, II, 894 B.
    SERMO Deus in effigie Dei constitutus, II, 802 C. Sermonem Deus protulit, sicut radix fruticem, et fons fluvium, et sol radium, II, 163 B, C. Sermonem apud Deum in primordio fuisse quidam per simplicitatem dicunt, cum magis rationem competat antiquiorem habere, II, 160. At Deus non sermonalis a principio, sed rationalis etiam ante principium, ibid. Sermo Deus, et sermo Domini manet in aeternum, perseverando scilicet in sua forma, II, 191 A. Sermo quomodo caro factus sit, II, 190 D. In Evangelio amplius quam in Scripturis aliis, et ministrum et arbitrum rectoris invenio Sermonem, II, 218 A. Vid. CHRISTUS, FILIUS, , VERBUM.
    SERMO, aeon Valentinianorum, II, 553 sqq.
    SERPENTES arida et inaquosa sectantur, I, 1198 A. Serpentis exuvium et senium, II, 1036 B.
    Serpens a primordio divinae imaginis praeda, II, 544 B. Solitus est tentare, ibid.
    Serpens aeneus in ligno positus, et cur, II, 682 A. Simulacrum serpentis cur Moyses erexerit, I, 667 B; secundum Ophitas, II, 64 A. haec effigies non ad idololatriae titulum pertinet, sed ad remedium, I, 667 B, C, sqq. Crucis Christi erat figura, I, 667 c; II, 347 B.
    SERVI flagris caedi solebant, I, 301 A. Illis matrimonium prohibitum, I, 1300 B. Eorum vincula ex auro, I, 1328 A. Servos, captivos vel malo genio mercatos in exsequiis immolabant, I, 645 A. Alii muraenis in escam objecti, II, 1048 B. Vid. GALBA.
    SENSTERTIIS centum constabant coenae Romanorum, I, 300 A.
    SETHOITAE docebant duos homines ab Angelis constitutos, Cain et Abel, II, 65 B. Propter hos, magnas inter Angelos contentiones et discordias exstitisse, etc., ibid. Illorum opinio de semine Cham, II, 66 A, B.
    SEVERITAS bona, si justa, si bonus judex, id est justus, II, 302 C, sq. Debitum est justitiae, II, 204 A. Ejus debita quae, II, 303 A.
    SEVERUS imperator Christianorum fuit memor, I, 703 B. Initio imperii sui illis favit, ibid. A. Proculum christianum, qui oleo eum sanaverat, in palatio suo retinuit, ibid. Leges Pappias et Julias abrogavit, I, 286 sq. Christo templum aedificare intendebat, I, 290 C.
    SEXUS nullus in coelo, I, 1307 A. In sexuum solemni officio anima et caro simul funguntur, anima concupiscentia et instinctu, caro opera et actu, II, 695 B.
    SIBYNAE, genus venabulorum, II, 361 C.
    SICCITATES depulsae geniculationibus et jejunationibus Christianorum, I, 703 C, 1195 C. Vid. IMBER, PLUVIA.
    SICILIAE nomen, unde ortum, I, 481 A. Quomodo in insulam efformata, II, 1034 A. Siciliae tyrannus Dionysius, II, 728 A.
    SIDERA deos habebat Plato, II, 260 B. Siderum distincta confusio, II, 1033 A.
    SIGE mater, seu Silentium, II, 551 A, B, 666 A.
    SIGNUM omne ejus est cujus est res, II, 458 C.
    Signa militaria adorabant Romani, per ea jurabant et omnibus diis praeponebant, I, 367 sqq., 579 A.
    SIGNARE lectulum et corpusculum, I, 1296 A. Crucis signaculo frontem terimus ad omnem progressum et motum, ad mensas, ad cubilia, quocumque nos conversatio exercet, II, 80 A.
    Signatur caro, ut et anima muniatur, II, 806 B.
    SILENTIUM, aeon Valentinianorum, II, 68 A. Vid. SIGE.
    SILENTII fidem omnibus mysteriis tribuebant veteres, I, 309 A, 567 C.
    SILENUS, Phryx, asseruit de orbe alio, II, 220 B. Penes aures Midae blattit, II, 1032 B; quas lucratur, II, 649 A.
    SIMILITUDO habet cum veritate honoris consortium, II, 518 A.
    Similitudine animae parentibus de ingeniis respondemus, II, 693 B.
    SIMON magus, redemptor Spiritus sancti, II, 708 B. Ab Apostolis maledictus, de fide ejectus est, I, 672 B, C, sq. Summam virtutem, id est summum Deum, se ausus est dicere, II, 62 B, 708 B, sq. Mundum ab Angelis institutum docebat, ibid. Statua illi erecta, ut deo, I, 346 sq. Vid. HELENA.
    Simonis haeretici prophetarum animas se movere spondent, II, 749 A.
    Simoniana magia est disciplina angelis serviens, 46 c. A Petro in Simone damnata, ibid.
    SIMONIA quam severe condemnata, I, 469 sq.
    SIMPLICITAS, sapientiae conjuncta, II, 544 B. Sola Deum agnoscere poterit et ostendere, ibid.
    [Col. 1585] Simplicitatem volunt esse haeretici prostrationem disciplinae, cujus penes nos curam lenocinium vocant, II, 56 B. Communium verborum simplicitatem torquent in quaestiones, II, 222 A.
    SIMULACRA a Tuscis inventa, I, 430 A. Fiebant ex terrena ac vili materia, et vasculis communi ac vilissimo usui destinatis, I, 399 sq. Metallis censentur, I, 341 A. Nulla deorum simulacra olim apud Romanos, I, 430 A. 608 A; sive ante Numam Pompilium, ibid. Antequam ad hominis efficta sint similitudinem, quam ridicula fuerint, I, 339 sqq., 366 sqq., 578 A, B. Esse deos ejusmodi putabant gentiles, I, 488 A, 579 A; ac deos fieri ridicula consecratione, I, 339 sqq. Eadem patiuntur simulacra deorum ac Christiani ab ethnicis damnati, ibid. Primum, sine capite sunt, ibid. Cruci ac stipiti superstruuntur, I, 340 sqq., 579 A. Asciis dolantur, runcinis et scabinis perpoliuntur, ibid. Inquinata, violata, fracta, minuta, destructa, consumpta, I, 344 A. A milvis, muribus et araneis coinquinata, I, 343 A. Ea ut fierent, ex imperatoris pendebat arbitrio, I, 439 A. Eorum fatum mutabant artifices, I, 339 sq. Ea in aliam formam convertebant, pignorabant et vendebant, I, 344 B. Eo charioris vendita, quo sanctior deus, II, 346 A, 576 A. Illa quilibet eligere aut repudiare poterat, I, 344 sq. Vid. IDOLUM.
    SINUS Abraham, quid, II, 444 B.
    SIRENES monstrosae, fabulosaeque cantatrices, I, 308 A. Eorum ora cruenta, ibid.
    SMARAGDI latebant in circulis, vel cingulis foeminarum, I, 1312 A.
    SOBOLEM vicariam et posthumam supparari, II, 938 A. Verisimilius est sobolem ab origine potius quam originem a sobole vocitari, II, 219 B.
    SOBRIETAS ad somnia habenda conducit, II, 733 A. Vid. ABSTINENTIA, FOEMINA, GULA, SOMNIA.
    SOCIETATIS repudium numquam delicti praejudicium est, II, 981 B.
    SOCRATES, omnium hominum sapientissimus oraculo declaratur, I, 503 A. Sed falso, ibid. Omnis illa sapientia de industria venerat consuetae aequanimitatis, non de fiducia compertae veritatis, II, 647 B. Corruptor erat adolescentium, I, 509 A. Leno erat philosophus Socrates, I, 373 A. Cum amicis uxorem communicabat, I, 372 A. Daemones agnovit, I, 405 A. Daemonium Socrati a pueritia adhaesit, pessimus revera paedagogus, I, 405 A; II, 647 B, 718 A. Dicere solebat: Si daemonium permittat, I, 503 A. Consolabatur uxorem muliebriter inclamantem, II, 647 A.
    Socrates deos existere non putabat, I, 589 A. Illos destruebat, I, 354 A. Ejus dementia per canem et anserem jurantis, I, 353 sq. Moriturus quam impie jusserit gallum Aesculapio pro se sacrari, I, 503 A, 589 A. Ejus de anima disputatio, cicutis damnationis exhaustis, II, 647 A. Illius condemnatio, I, 563 A. Cur capitali affectus poena, ibid.
    SOCRATES Argivus, I, 605 C.
    SODOMA et Gomorrha, civitates igne consumptae, I, 382 A. Ignium imbres meruit earum impietas, II, 1033 A, sq. Olet adhuc incendio tellus, I, 483 A. Ibi vastitas ingens, orba regio, cinis omnia, II, 1034 A, B. Vid. POMA. Urbes illa evasissent, si jejunassent, II, 962 C.
    Sodomorum et Gomorrhae populus, II, 339 B, 620 A, 1034 A, B.
    SOL corpus, siquidem ignis, II, 658 B. Solem dumtaxat pedalem esse somniavit Epicurus, I, 591 C. Unicus sol hunc mundum temperat, II, 285 B. Terra longe majorem esse Peripatetici dixerunt, I, 591 C. Quibus salubris non sit, II, 285 B. Solis ipsius radio scriptum: Ita claret; proverbium, II, 863 B. Solem noctuae nesciunt oculi, aquilae sustinent, II, 658 B. Ad solem ungebantur Barbaricae gentis infantes, II, 338 A.
    Solis insolita, Christo moriente, defectio, in arcanis descripta, I, 401 A. In conventu Uticensi sol, extincto pene lumine, adeo portentum fuit, ut non potuerit ex ordinario deliquio hoc pati, I, 701 B.
    Sol lugebat filium suum detractum de coelo, I, 359 A. A Persis verus esse Deus credebatur, et adorabatur, I, 369 A. Cur, I, 370 A, 579 A. Ejus cultus cur objectus Christianis, I, 369 A. In linteo et in clypeis depingebatur, I, 370 A. Ejus effigies de fastigio aedis emicabat, I, 369 A. Circus Soli principaliter consecratur, ibid. B.
    SOLITUDO, solemnis regio Creatoris, II, 373 D. Vid. DEUS.
    SOLLICITUDO propinquitatis aliter est curiosa ac sollicitudo servitutis, I, 459 B.
    SOMNIA a Deo sunt, II, 731 B, C. Plurima incutiuntur a daemonibus, II, 731 B, et a magis, I, 411 A. Nemo potest ex arbitrio somniare, II, 732 A. Somniorum eventus et effectus, II, 724 A. Somniorum fides de effectu, non de conspectu renuntiantur, II, 749 C. Vana in totum ea judicavit Epicurus, II, 726 B. Aliquane natura somniorum immunis, II, 734 A. Infantes an somnient, II, 733 B. Somniorum et [Col. 1586] ecstasis differentia, II, 325 sq. Revelantur et honores et ingenia per quietem, praestantur et medelae, proferuntur et furta, conferuntur et thesauri, II, 728 B. Sobrietas ad somnia conducit, II, 733 A, B. Certiora et colatiora somniantur sub extimis noctibus, II, 732 B. Homerus duas portas divisit somniis, corneam veritatis, fallaciae eburneam, II, 726 C. Vid. CICERO, NERO, SOPHOCLES, PHILIPPUS, TRASYMEDES.
    SOMNUS est recreator corporum, redintegrator virium, probator valetudinum, pacator operum, medicus laborum, II, 722 B, C. Vid. Nox. Corpori provenit in quietem, non et animae, II, 722 A, 725 A, C, 819 B. Somno magis reficitur homo quam fatigatur, II, 322 A. Finis est operis, II, 722 A. Non est extranaturale, ut quibusdam philosophis placet, II, 721 B, sq. De somno variae philosophorum opiniones, ibid. Somni ratio naturalis et natura rationalis, II, 724 B. Illud praeit ratio, II, 722 B. Non semper ex fatigatione concipitur, ibid. A. Ejus plurima praeparatura est in esu et potu, II, 723 A. Tam utilis est, ut absque illo nulla anima sufficiat, II, 722 B. Vid. SORANUS, STOICI, STRATO.
    Somnus, speculum mortis, II, 734 A, 750 B. Somnus tam salutaris, tam rationalis, etiam in publicae et communis jam mortis effingitur exemplar, II, 723 B. Corpus, in somno immobile situ, ostenditur quale ante vitam jacuit, et quale post vitam jacebit, II, 723 C.
    Somnus probat quod sine corpore etiam plurimum potest anima, II, 724 A. Bona facta gratuita sunt in somnis et delicta secura, II, 726 A.
    SOPHIA Dei est Spiritus et Filius ejus, II, 212 sq.; et ejus Sermo, II, 213 A. Ab aeterno est genita, II, 212 sq. Sine initio non fuit, II, 213 A. Vice intelligentiae et scientiae ipsa est, II, 212 C.
    SOPHIA, aeon Valentinianorum, II, 553 sqq. Sophiam cognominant Terram et Matrem, II, 575 A.
    SOPHOCLES tragicus, somniando redinvenit coronam auream, quam ex arce Athenae perdidissent, II, 729 A.
    SORANUS medicus quatuor libros de anima scripsit, II, 655 A, B Ejus de anima sententia, II, 658 A, 668 B; et de infanticidio, ibid.; atque de somno, II, 724 C.
    SOTER in Alexandria triginta quinque annis regnavit, II, 692 A.
    SOTER alius, triginta et octo regnavit annis, II, 692 A.
    SPARTEOLI, qui, et unde sic dicti, I, 474 A, D.
    SPECTACULUM omne sine concussione spiritus non est, I, 647 B. Spectaculorum origo de superstitione idololatriae, I, 466 A. Universa eorum paratura ex idololatria constat. I, 635 B. Quantis criminibus sint contaminata, I, 466 A, 630 sqq. An liceat Christianis uti spectaculo, I, 493 A, 655 sq.; vel ejus voluptates videre, I, 647 A. Circa voluptates spectaculorum infamata est conditio eis qui natura quidem omnia sentiunt ex quibus spectacula instrumenta, scientia autem deficiunt, II, 84 A.
    SPECULUM alterius nulla res est, id est non coaequalis, II, 233 B. Speculum omni occasione consulere, I, 1325 A. Speculum mortis, somnus, II, 743 A, 750 B.
    SPES unica totius orbis, Christus, II, 760 C. Spes Christianorum in coelis, I, 260 A. Spei est contemplatio in hoc spatio per fidem, non repraesentatio nec possessio, sed exspectatio, II, 826 B. Spei nostrae retinacula, quae, I, 1332 B. Sperando, timebimus; timendo, cavebimus; cavendo, salvi erimus, I, 1318 A.
    SPES, dea, I, 600 C.
    SPEUSIPPUS, Platonis nepos et successor, in adulterio periit, I, 510 A.
    SPIRARE est flatum ex semetipso agere, II, 663 A.
    SPIRITUS SANCTUS tertia est persona SS. Trinitatis, II, 163 C, D, sq. Tertium nomen Divinitatis, et tertius gradus majestatis, II, 196 A. Ejusdem est cum Patre et Filio naturae, ibid. A Patre Filioque procedit, II, 159 B. Cur non dicatur Filius, II, 163 A. Ejus natura propria sanctitas est, II, 933 C. Declarata est per animal simplicitatis et innocentiae, I, 1208 A. Vicarius est Domini, II, 809 B. Ejus vicariam vim misit Christus, qui credentes agat, II, 26 B. Spiritus sanctus doctor veritatis, II, 34 c, 196 A. Christianae disciplinae determinator, II, 1001 B. Ipsum habent fideles, II, 920 A. Ultro agnoscitur, nec exspectat sanctitatis admonitionem, II, 933 C. Nemini Spiritus sanctus accommodatus sine fidei sacramento, II, 647 B. Nulli Christus exploratus sine Spiritu sancto, ibid. Spiritus Dei in nobis est patientibus, non ipse tamen patiens, sed pati posse praestans, II, 195 A.
    Spiritus qui ferebatur super aquas, quis, I, 1208 A; II 227 A. Spiritus Dei Saul vertit in alium virum, II, 665 A. Spiritus sancti portionem, quae ex forma prophetici moduli in Joanne egerat praeparaturam viarum Dominicarum, abscedere jam ab Joanne necesse erat, redactam scilicet in Dominum, ut in massalem suam summam, II, 402 B. Vid. PARACLETUS, XYSTARCHES.
    [Col. 1587] Spiritus idem qui et sermo Dei, II, 189 A, B.
    SPIRITUS nequam omnibus hominibus adhaeret ab ipsa etiam janua nativitatis, animas aucupabundus, II, 717 B. Spiritus immundus in exorcismo oneratus, quid responderit, I, 657 B. Spiritus adversarius ex diversitate praedicationis apparet primo regulam fidei adulterans, et ita ordinem adulterans disciplinae, II, 931 C. Vid. DAEMON, DIABOLUS, SATAN.
    SPIRITUS corpus est sui generis in sua effigie, II, 162 c. Spiritus et anima an duo sint, II, 664 A, B. Spiritus animalis, auriga corporis, II, 740 B. Vid. ANIMA, CORPUS.
    Spirituales sunt quaedam substantiae, I, 404 B. Spiritualis et incorporeae rei ideam explicare nequiverunt gentiles philosophi, I, 516 sqq.
    SPONSA Christi pura, sancta, caret etiam aurium macula, II, 981 A. Vid. ECCLESIA, et MATRIMONIUM, UXOR.
    STATILIUS TAURUS moenia imposuit, II, 1031 A.
    STATINA dea, II, 718 A.
    STATIO, quae, I, 1181 sqq. Probatur ex Veteri Testamento, II, 967 sqq. Stationes militares, I, 1183 A, II, 92 A, 967 A. Ab iis stationibus jejuniorum nomen acceperant Christiani, I, 1183 A. Diebus stationum ad sacram synaxim accedendum, licet non suscipiatur Christi corpus, I, 1182 sq. Stationes ante concilia, II, 972 C. Statio in eam usque horam celebranda est, in qua a sexta contenebratus orbis, defuncto Domino, lugubre fecit officium, II, 967 A, B. Ad vesperam stationem producere, II, 967 B, sq. Stationes quartae et sextae feriae, II, 956 A, 973 A. Stationum semijejunia, II, 961 B. Vid. JEJUNIUM.
    STATUAE viris fortibus in cruciatibus erectae, I, 534 A. Statuis remunerabantur philosophi, I, 502 A. Statuae monumenta resurrectionis, I, 634 A.
    STATUS uniuscujusque certum quid est, et dat sensui legem, ita sentiendi statum, sicuti est, II, 107 B.
    STELLA a stella differt in gloria, non in substantia, II, 866 A. Vid. SIDUS.
    STEPHANUS angelicum fastigium induit, II, 877 A. Cum lapidaretur, vidit adhuc stantem Christum ad dexteram Dei, ut exinde sessurum, II, 195 C.
    STERCULUS, deus qui stercora per agros spargit, I, 423 A, 599 B. Quam praepostere deus, Ibid.
    STERILEM parere contra naturam difficile Deo non fuit, sicut nec virginem, II, 165 C.
    STESICHORUS, auctor, I, 641 A. Excoecatus ob convicium carminis in Helenam Trajanam, dehinc reluminatus, II, 709 A.
    STIGMATA corporalia, quae, II, 480 A.
    STIPES unoquoque mense in arca communi offerebant Christiani, I, 470 C. Stipites templorum, I, 494 A.
    STIPITEM non elaboratam quidam gentiles coluerunt, I, 366 A.
    STOICI, a loco conventiculorum suorum nuncupati, I, 282 A. Deum corporeum dixerunt, I, 517 sq.: et extra mundum positum, I, 518 A. Sic volunt per Deum materiam decucurisse, quomodo mel per favos, II, 236 B. Malunt Deum, providentissimum humanae institutioni, somnia nobis indidisse, peculiare solatium naturalis oraculi, II, 731 A. Somnum resolutionem sensualis vigoris affirmant, ibid. B. Eorum opinio de anima, II, 653 A. Non omnem sensum. nec semper de mendacio onerant, II, 674 C.
    Stoicus christianismus, II, 20 B.
    STOLA, puellarum vestis, I, 688 B.
    STRABO auctor, II, 728 A.
    STRABO physicus coelum et terram dixit Deum, II. 260 B, 729 A. Docebat animam esse in superciliorum meditullio, II, 671 B, vel in membranulis, ibid. Animae tuetur unitatem, II, 670 B. Somnum dicit segregationem consati spiritus, II, 721 B.
    STRENAE memoratae, I, 672 B, 682 B.
    STYGIAS paludes poeta tradidit mortem diluentes, II, 734 B.
    STYLUS sensui posterior, I, 616 B.
    SUBIGUS, Deus, I, 601 A.
    SUBSTANTIA aliud est, et aliud natura substantiae, II, 704 C. Substantia una, quam Deus in Adam contulit, et matricem omnium fecit, II, 684 A. Nulla digna est substantia quam Deus induat, II, 335 A.
    Substantia una in tribus cohaerentibus, II, 168 C. Vid. TRINITAS.
    SUDOR digestionis aestuantis est index, II, 622 A.
    SUETONIUS auctor, II, 637 B. 725 A.
    SUFFECTURA quodammodo est spiritus anima, II, 280 B.
    SUMMUM magnum necesse est sit unicum, II, 250 sqq. Vid. DEUS.
    SUMPTUARIAE leges ambitionem et sumptum comprimunt, I, 302 sqq. Postea spretae, ibid.
    SUPERSTITIO vulgaris communis idololatriae, cum in simulacris de nominibus et fabulis veterum mortuorum pudet, [Col. 1588] ad interpretationem naturalium refugit, et dedecus suum ingenio obumbrat, II, 260 C. Superstitiones paganorum turpes et otiosae, I, 305 A. Frequentior est omni superstitione luxuria et ambitio, I, 671 A.
    SUPPLICIUM aquae, mortis genus caeteris crudelius, I, 308 A.
    Supplicia aeterna non solum frustrantur, sed expugnant poenitentes temporali afflictione, I, 1244 A.
    SUPPUTARIA digitorum gesticula, I, 387 A.
    SUSANNA relevata est in judicio, II, 81 A.
    SUSPICIONES impudicae omni modo cavendae, I, 1331 A.
    SUSTINERE in finem, nihil aliud quam pati finem II, 139 B.
    SUTRII urbis dea Nortia, I, 421 A, 596 A.
    Sutrinae Venetae, II, 1046 B.
    SYBYLLA, veri vera vates, ante exstitit quam omnis litteratura, I, 385 A, 603 B. Ejus carmina de Saturno, ibid. Daemonibus tribuebant ethnici ejus oracula, ibid. Taciti testimonium de Sybillis ethnicorum, I, 385 A.
    SYLLA nullus gentilium Deus felicior, I, 337 A. Ejus lances splendidissimae, II, 706 A.
    SYLLOGISMI Apellis, II, 71 C.
    SYMBOLUM, Vid. FIDES, SACRAMENTUM. Mortis symbolum necessitate Deus indulget, I, 1238 B.
    SYNAGOGAE Judaeorum, fontes persecutionum, II, 143 A.
    SYNAXES Christianorum, quam sanctae, I, 468 sqq. Quo die agebantur, I, 371 A, 579 A; II, 79 B. Coibant in coelum, ut, quasi manu facta, Deum precationibus ambirent, I, 468 sqq. In synaxibus orabant, legebant sacras Scripturas, ibid. Fiebant exhortationes, castigationes et censura divina, I, 469 A. Praesidebant probati seniores, ibid. Stipes in eis oblatae et in arca servatae, I, 470 A. Quibus egenis distributae, ibid. In synaxibus coena quam modesta et frugalis, I, 477 A. Aqua, manualis, lumina, hymni, oratio et colloquium, ibid. Quanta impudentia ethnici has synaxes infamare conarentur, I, 478.
    SYRACUSAS moeniunt Corinthii cum Archia, II, 1036 A.
    SYRMIUM urbs, I, 425 A.
    SYRORUM dea, Atagartes, I, 418 A, 596 A.
    SYZYGIAE Valentinianorum, II, 68 A.

T
    T graecum, species crucis, II, 353 A.
    TABELLAE naturalium, sponsalium et nuptiarum, II, 906 A.
    Tabella condemnationis, I, 279 A.
    TABERNAE, quam frequentes Romae, I, 452 B.
    TABULA ludere, II, 768 A.
    TABULARII, I, 474 A.
    TACITUS, mendaciorum loquacissimus, I, 364 A, B. Cur et quam falso dixerit imaginem asini a Judaeis consecratam, I, 364 A.
    TALIO prohibetur, II, 395 sq.
    TALLUS. Vid. THALLUS
    TARENTIUM oppidum, II, 1029 A.
    TARPEIOS seu Pompeios civitatem de monte suo perfudit ignis, I, 485 A, 571 B. Tarpeii ludi, I, 637 B.
    TATIANUS haereticus, Justini martyris discipulus, II, 72 A, 974 A. Totus secundum Valentinum sapit, 72 A.
    TATIUS Cloacinam invenit, II, 266 C.
    TAURI figura de Christo, II, 626 B.
    TAURINAE fabulae, I, 317 A.
    TELMESSENSES nulla somnia evacuant, imbecillitatem conjectationis incusant, II, 727 A.
    TEMERITATIS modus testatio est timoris, I, 1241 A.
    TEMPLA deorum nulla olim apud Romanos, I, 430 a. Imperatoribus viventibus aut mortuis condita, I, 347 A. Custodita Caesareorum militum excubiis, I, 438 sq.; II, 92 A. Eorum lacunaria colebant gentiles, I, 418 A. Eorum januis laurus et lucernae appensae, I, 458 sq., 684 C. Arboribus obumbrabantur, I, 315 A. Templa sua ethnici ingredi non poterant, nisi data mercede pro solo templi, pro aditu sacri, et pro stipibus, I, 346 sq., 493 sq., 574 A. Eorum stipes imminui quinam conquesti sint, I, 494 A; ac vectigalia, ob Christianos ea non adeuntes, imminuta, I, 493 sq. Quantum desolata, I, 306 A, 494 sq. Lenociniis et adulteriis polluta, I, 373 A. Templa sua despoliabant ethnici et per ea jurabant, I, 699 B. Ea curare Christianis non licebat, I, 687 B. Nec interdiu ea noverant, I, 363 A. Illa sine periculo disciplinae adire potest servus Dei, urgente simplici causa, II, 640 B.
    Templum Dei catholicum Christus, in quo Deus colitur, II, 351 B.
    TEMPUS, arbiter et motator initii et finis, II, 255 B. Tempora diebus, mensibus et annis compinguntur, II, 453 A. Temporum ratio unde nata, II, 287 B. Temporum vices [Col. 1589] Deus ordinavit, I, 608 B. Omnia tempus revelat, I, 310 A. Omnia tempus exspectant, II, 890 A. Omnis res anterior posteriori normam praeministravit, II, 256 B.
    TENEBRAE homini sunt visibiles, II, 222 B.
    TENTATIONIS materia in re aliqua debet subesse, II, 766 B. Tentationem praecedit quaestio orta ex dubitatione, ibid. C. Post Baptismum sequuntur tentationes, I, 1225 sq. Eis via non aperienda, I, 1318 sq. Conflictatione carnis et spiritus subsecuturis tentationibus munimenta praestruximus, I, 1223 A. Tentationes repellit oratio, I, 1196 A.
    TERRA virgo fuit, nondum opere compressa, ex qua hominem factum accipimus a Deo in animam vivam, II, 782 A. An terra esset quae facta est, magna quaestio, II, 222 A, 1034 B. Carnis nostrae matrix est, II, 262 A, B. Sequestratorium est seminibus illic deponendis et inde repetendis, II, 872 C. Cur maledicta fuerit, II, 832 A. In forma mutavit orbis in diluvio, II, 1033 B. Vid. DILUVIUM. Sed et nunc localiter mutat habitus, cum situs laeditur, II, 1033 B.
    Terrae duae in SS. Scripturis proponuntur, quae, II, 219 B.
    Terra repromissionis est possessio vitae aeternae, II, 622 A.
    Terra sancta caro Domini interpretanda, II, 833 A. Terra vere sancta, per incolatum Spiritus sancti, ibid.
    Terrenae originis signa, II, 771 A, B. Terrenorum amissio quomodo ferenda, I, 1260 B.
    TERTULLIANUS Carthagine in Africa natus, II, 1032 A. Falsas ethnicorum superstitiones cum lacte suxit, I, 378 B, 1227 B. Profanis spectaculis delectabatur, I, 652 A. In turpia carnis vitia prolapsus, II, 881 B. Se omnium notarum peccatorem dixit, I, 1224 B, 1233 B, 1248 B. Sumpto philosophorum pallio, sese ex nogotiorum tumultu subduxit, I, 1047 A. Graece etiam scripsit, I, 1216 B. Fatetur se ex Irenaeo sumpsisse, II, 548 A. In persona Christi alloquitur haereticos ironice, II, 60 A.
    TESTA ex argilla facta, non est amplius argilla, II, 776 C.
    TESTAMENTUM vetus in Christo sepultum est, II, 973 A. Veteris decessio, et successio novi, II, 415 A. Testamentum novum oportebat in eo suggestu consignari, in quo conscriptum vetus fuerat, II, 414 B. Vid. LEX, SCRIPTURA.
    THALES milesius, physicorum princeps, I, 383 A, 389 A. Coelum rimando, incidit in puteum, II, 656 A. Ex aqua animam constare dixit, II, 653 A. Responsum ejus Craeso sciscitanti de diis, I, 592 A.
    THALLUS, I, 330 A, 383 A, 387 B, 402 B.
    THAMAR ornata se prostituit, II, 1330 B.
    THEATRUM proprie sacrarium Veneris, I, 642 A. Consistorium impudicitiae, I, 649 B, C. Ars omnium turpitudinum, ibid. B. Theatra stuprandis moribus orientia, I, 299 A. Quam obscoena et nefanda, I, I, 301 A, 638 sq; II, 993 B. C. Iis penulati aderant, I, 301 A. Videbantur nec sola nec nuda, ibid. Eorum interdictio ab impudicitiae interdictione, I, 650 B. In theatro nihil probatur quam quod alibi non probatur, I, 649 B. Mulier quae theatrum adierat, cum daemone rediit, I, 657 B. Theatra olim nuda et sine tecto, I, 301 A, 302 B.
    THEBIS hebetes et brutos nasci relatum est, II, 683 A.
    THECLAE exemplum perperam Paulo adscriptum, I, 1219 A.
    THEMISTOCLES nullus gentilium deus militari gloria clarior, I, 336 B.
    THEODOTUS, haereticus Byzantinus, Christum, non Deum, sed hominem nudum dixit, II, 72 B.
    THEODOTUS, haereticus alter, etiam Christi negavit divinitatem, II, 72 C.
    THEOPOMPUS, II, 220 B, 725 A. Vid. THRASIMEDES.
    THEOTIMUS, haereticus, multum circa imagines Legis operatus est, II, 546 B.
    THESAURI divini conditorium, II, 857 A.
    THRASYMEDEM numquam somniasse refert Theopompus, II, 725 A, 733 B.
    THURARIUS, christianus, domum suam daemoni cellariam fecit, I, 677 A.
    THURA cremabant Christiani, sed non quo modo ethnici, II, 90 B. Etiam in sepulturis thus adhibebant, I, 493 A. Vid. SABAEUM.
    TIBERII tempore nomen Christianum in saeculum intravit, I, 290 A. Tiberius Christum volebat in deos referre, I, 290 A. Comminatus est periculum accusatoribus Christianorum, I, 291 A. Prohibuit infantes Saturno immolari, I, 314 A. Regnavit viginti duobus annis, mensibus septem, diebus viginti, II, 615 B. A Tiberio ad Antonium sunt anni fere centum quindecim, et dimidium anni, cum dimidio mensis, II, 267 B.
    TIMAEUS scriptor, I, 636 A, B.
    TIMIDITAS omnia persuadet, II, 118. B.
    TIMOR justus nullus est periculi dubii, II, 823 A. Timoris origo, notitia, I, 588 A. Ejus materia, via, saevitia, judicium, [Col. 1590] vindicta, damnatio, II, 373 C.
    Timor salutis fundamentum est, I, 1318 A. Timor hominis, Dei honor est, I, 1241 A. Ad bonum, non ad malum, confert, II, 299 C. Timore quidam peccant, I, 1236 A. Praesumptio, impedimentum timoris, I, 1318 A. Nihil timorem subvertit sicut contumacia, I, 1235 A.
    TOGA pura, I, 685 A. Toga candida, I, 688 A. Apellatione virilis est, I, 685 B. Ejus descriptio, II, 1046 A. Qui ea uterentur, I, 685 A. A Pelasgis ad Lydos, a Lydis ad Romanos, a Romanis ad Carthaginenses transmeavit, II, 1031 B. Togae plus laesere rempublicam quam loricae, 1048 A.
    TONITRUA signa sunt imminentis irae Dei, I, 701 B.
    TRADITIO in multis disciplinis praetenditur auctrix, consuetudo conformatrix et fides observatrix, II, 80 A. In multis Ecclesiae disciplinis nulla scripturarum invenitur auctoritas, ibid. Traditio non scripta potest in observatione defendi, si consuetudine confirmetur, II, 81 B. Deficiente lege, traditio consuetudini dat morem, ibid. Ratio traditioni patrocinatur, II, 80 A. Quod apud multos unum invenitur, non est erratum, sed traditum, II, 40 B. Ubi fides vera, ibi veritas traditionum christianarum, II, 31 B. Nostra doctrina de Apostolorum traditione censetur, II, 33 B, sq. Id est ab Apostolis traditum quod apud ecclesias apostolorum fuerit sacrosanctum, II, 270 B. An omnia tradiderunt, II, 37 sq. Apostolica traditio nihil passa est in tempore suo circa Dei regulam, II, 270 B.
    Traditioni debetur obsequium, II, 80 A; etiam non scriptae, II, 81 B. Si christianus es, tene quod traditum est, II, 755 B. Christianus credit quod traditum est, II, 745 B. Vid. OBSERVATIONES.
    TRAGOEDIE et comoediae sunt libidinum et scelerum auctrices, cruentae et lascivae, impiae et prodigae, I, 650 B. Vid. THEATRUM.
    TRAJANUS imperator Christianos damnat et absolvit, I, 373 A, B. Ejus sententia de Christianis confusione plena, ibid.
    TRANSFIGURATIO interemptio est pristini, II, 197 A.
    TRANSGRESSIO, perditionis caussa, II, 842 B.
    TRANSMIGRATIONES solemnes populorum, II, 700 B.
    TRIBUNAL Dei salvum hominem exigit, I, 883 A. Vid. JUDICIUM.
    TRINITAS personarum, Patris et Filii et Spiritus sancti acerrime propugnatur, II, 156, sq. Trinitatis distinctionem et demonstrationem Scripturae omnes ostendunt, II, 166 A, B. Trinitas rationaliter expensa, veritatem constituit, II, 158 A. Trinitas, per consertos et connexos gradus a Patre decurrens, et monarchiae nihil obstrepit, et oeconomiae statum protegit, II, 164 A. In Trinitate unitas disponitur, tres non statu, sed gradu; non substantia, sed forma; nec potestate, sed specie; unius autem substantiae et unius potestatis, II, 157 B. Vid. FILIUS, PATER, SPIRITUS SANCTUS, UNITAS.
    TRINITAS Valentiniana, II, 19 A, 684 A.
    TRIPTOLEMUS memoratus, II, 238 C.
    TROADES Sarpedonis oraculum, II, 730 A.
    TROCHILLUS Argivus, auctor currus, I, 641 B.
    TROPHONII in Boeotia oraculum, I, 404 A; II, 730 A.
    TRULLA Minervae, I, 344 B.
    TUNICAE Carthaginensium, II, 1031 B.
    TUTELINAE columnae, a tutelis fructuum, I, 639 C.
    TUTUNUS, deus, I, 601 A.
    TYPHON, II, 747 B.
    TYRI auro calceabantur, II, 1043 A.
    TYRRHENUS, dux Lydiorum in Etruriam, I, 636 A.

U
    UBERA quomodo fluant, II, 787 A. Vid. LAC, VULVA.
    ULTIO solatium videtur doloris, I, 1264 B. Ultionis libido, summum impatientiae stimulus, ibid. Negotium curat aut gloriae aut malitiae, ibid. Ultionis modum regere non possumus per impatientiam doloris, I, 1266 A. Ultio interdicta, II, 395. Penes Deum redarguitur malignitatis, I, 1264 B. Ultionis metu, omnis iniquitas refraenatur, II, 395 C.
    UNCTIO benedicta, post Baptismum, de pristina disciplina, I, 1206 C. Ungitur caro, ut anima consecretur, II, 806 B. Unctio carnaliter currit in nobis, sed spiritaliter proficit, I, 1207 A.
    Unctionem chrismatis regalis confici in captivitate non licere Lex jubet, II 634 A. Athletarum unctio ad solem, II, 618 A, B.
    UNICUM et singulare id cui nihil aequatur, II, 201 B.
    UNITAS, ex semetipsa derivans trinitatem, non destruitur ab illa, sed administratur, II, 138 A. Unitas Ecclesiae adstruitur, II, 32. Unitas irrationabiliter collecta, haeresim facit, II, 158 A.
    UNUM est omne quod semel est, II, 922 A. Quod unum [Col. 1591] non est, numerus est, ibid.
    URBES tantae nunc quantae olim casae, II, 700 A. Vid. CIVITAS.
    URSAE stellae in septentrione, II. 143 B.
    USURA foenoris abundantia est, II, 398 C.
    UTICAE, solis defectio, I. 701 B.
    UXORES suas communicabant ethnici, I, 472 A. Quod Christianis est interdictum, ibid. Uxorum pluralitas Patriarchis quomodo permissa, I, 1277 A. Vid. MATRIMONIUM, NUPTIAE.

V
    VAE, imprecationis et comminationis inclamatio, II, 462 A, B. Vae Christi in Evangelio, exponitur, II, 392 sq. Vae praegnantibus et nutricibus multo gravius et amarius in concussione totius mundi, quam in vastatione Judaeae, II, 952 A.
    VALENTIA, Ocriculanorum dea, I, 421 A.
    VALENTINUS, ubi, quando et quomodo vixerit, II, 42. Episcopatum spreverat, qui et ingenio poterat et eloquio, II, 546 A. Platonicus fuit, II, 21 B, 42 A, 786 A. Condiscipulus Apellis, II, 754 C. Valentinus et Marcion comparantur, II, 52 B. Honestior fuit et liberalior Marcione, II, 251 C. Haereticus ille multas introduxit fabulas, II, 67 B. Veritatis adulter est, II, 43 B. Ejus haeresis, II, 68, 779 B, C. Ejus monstrosa nomina, II, 141 A. Aeones illius, II, 19, 46 B, 68, 251 C. 551 sq., 686 C. Oeonum genealogiae, II, 551 A. Aeones suos spargit, et unius aeonis vitium in originem deducit Dei creatoris, II, 47 A, 379 A. Valentini examen semen Sophiae infulsit animae, II, 686 C. Negat resurrectionem, II, 46 A. Error ejus de Christo, II, 69 B. Materiam ad scripturam excogitavit, II, 52 B. Novum Testamentum aliter exponit et sine dubio emendat, II, 43 B.
    VALENTINIANI notantur, II, 41 sq. Eorum origo, II, 546 A, B. Quando proserpant, II, 545 A. Eorum factionis prima quadriga defenditur, matrix et origo cunctarum, II, 552 A. Illorum semina haeretica, II, 678 A, et initiatio, II, 540 A. Ipsis licet quod Valentino, II, 58 A. Nihil magis curant quam occultare quod praedicant, II, 538 B. Artificium habent, quo prius persuadeant quam doceant, II, 543 B. Resurrectionem jam esse factam affirmant, II, 46 A.
    VARRONIS quanta eruditio, I, 587 B. Deorum originem a Jove, Junone et Minerva repetit, I, 601 B. Triplex finxit deorum genus, physicum, mysticum et gentile, I, 387 B. Deos Romanorum in dubios, certos et electos divisit, I, 597 B. Somniavit eos esse animalia quae a se ipsa moverentur, I, 590 A. Trecentos Joves introduxit, I, 355 sq., 576 A. Ludos a lusu interpretatur, I, 638 B.
    VARSUTINA, dea Maurorum, I, 396 A.
    VASA escaria et potatoria ex aere, II, 1310 A.
    Vas capacitatis nomine dicta est caro, II, 716 A.
    VASCULORUM Judaeorum omnifariam curam cur Deus distinxerit, II, 306 C.
    VATUM impuratissimis linguis delectabantur daemones, I, 415 B.
    VECTIGALIA summa cum fide Christiani pendebant, et majori cura quam gentiles, I, 494 A. Quantis hi dolis et mendaciis illa fraudabant, ibid. sq.
    VEDIUS POLLIO servos muraenis invadendos objectabat, II, 1048 B.
    VELAMEN, virginis dicatus Deo habitus, II, 893 A. Omnis publicatio virginis bonae, stupri passio est, II, 892 B. Debet adumbrari facies tam periculosa, II, 899 B. Virgo ad velamen capitis confugit, quasi ad galeam, quasi ad clypeum, II, 910 A. Velaminis mensura sorori cuidam Montanistae fuit revelata, II, 912 B. Carthaginenses mulieres ita velabantur, ut neque nudae, neque tectae essent, II, 912 A. Arabicae foeminae ethnicae faciem totam contegunt, uno tantum oculo liberato, ibid. Vid. VIRGO.
    VENETIAE sutrinae, II, 1046 B.
    VENIA difficilium facilis, I, 1289 B.
    VENILLIA dea, I, 600 C.
    VENTRI cur pudenda adhaereant, II, 953 B.
    VENTI et aurae differentia, II, 295 A.
    VENUS, sauciata, I, 351 A. A pastore judicata, I, 359 sq. Ei myrtus sacra, II, 94 A. Venus, mater Aeneae, ibid.
    VERBUM. Vid. SERMO.
    Verbo Dei nihil proponendum, II, 405 C. Verbum Dei administratio in ecclesia, II, 329 B; apud haereticos, II, 57 B.
    Verbum humanum interius, I, 160 C.
    Verba non solo sono sapiunt, sed et sensu, II, 136 B.
    VERITAS, aeon Valentini, II, 552 sqq.
    VERITAS in omnibus antecedit imaginem, II, 41 B. Falsum praecedat necesse est, II, 368 A. Regula veritatis quae, I, 519 B. Testimonium veritatis ubique occupantis principatum, II, 48 B. Ejus integritas, quae, I, 653 A. Christianus veritatis integrator et custos, I, 514 A. Ubi Deus [Col. 1592] non est, nec veritas ulla est, II, 58 B. Nemini veritas comperta sine Deo, II, 647 B. Veritatem se Christus nominavit, non consuetudinem, II, 889 A. Nihil verum in his qui Deum nesciunt praesidem et magistrum veritatis, I, 1316 B. Apud ethnicos veritas omni retro tempore damnata, I, 563 C. Nullam habent veritatis plenitudinem, quia nec doctorem veritatis Deum, I, 653 A. Non desiderat vetustatem, II, 697 C.
    Veritas ubi quaerenda, II, 31 B. 48 B. Ejus revelatio quam jucunda, I, 659 C. Congruit veritati ridere, quia laeta, de aemulis suis ludere, quia secura est, II, 550 A. Veritatis cuneo omnis extunditur haeresis, II, 270 C. Veritatis simplicitate, non curiositate hostes Domini vincendi, II, 310, A. Nihil erubescit, nisi solummodo abscondi, II, 545 A. Patet mendacio, II, 258 B. Cum paucis amatur, II, 982 A. Virtus expedita veritatis paucis amat, II, 319 A. Decet veritatem totis viribus uti suis, non ut laborantem, II, 322 D. Magna distantia inter opinionem et veritatem, I, 565 B. Veritas odio semper est, I, 354 A. Eam nescire malunt homines, quia jam oderunt, I, 261 A. Omnia adversus veritatem de ipsa veritate constructa sunt operantibus aemulationem istam spiritibus erroris, I, 519 B. Diabolus affectavit aliquando veritatem, II, 154 D.
    Verius id quod prius, prius id quod ab initio, II, 248 A, 366 C. Verum quodcumque primum, adulterum quodcumque posterius, II, 157 B.
    VERNO tempore, anima magis est quieta, II, 732 B.
    VERUS imperator nullam adversus Christianos legem tulit, I, 297 A.
    VESPASIANUS imperator, anno primo imperii sui, debellavit Judaeos, II, 616 A. Nullam legem tulit in Christianos, I, 297 A. Imperavit annis undecim, II, 616 A.
    VESPRONIUS CANDIDUS Christianum quasi civem suis satisfacere dimisit, I, 703 A.
    VESTAM interpretabantur ignem, II, 261 A.
    VESTALIUM virginitas, II, 953 A. Ignem perpetuum nutriebant, I, 1284 A.
    VESTIBULA Romanorum clarissimis et elatissimis lucernis illuminabantur, I, 459 A.
    VESTIFICINA, II, 1039 A.
    VESTIS propria uniuscujusque est tam ad usum quotidianum quam ad honorem et dignitatem, I, 687 B. Divitiarum vel natalium aut dignitatum ratio sinit pompaticas vestes, I, 1326 A. Vestes pupureae et aerinae Deo non placent, I, 1312 B. Nullus habitus est apud nos licitus illicito actui adscriptus, I, 691 A. Cum voce (lingua) vestis intrat, II, 1039 B. Necessitas et ambitio varias vestimentorum formas promulgavere, ibid. Habitum vertere naturae totius solemne munus est, II, 1032 B.
    Vestes praetextae, palmatae, trabae, laticlavi, fasces, I, 687 C, sq. His etiam idola induebantur, ibid. Vestimenta Carthaginensium, qualia olim fuerint, II, 1030 C, 1031 B. Mulierum vestimenta, olim qualia, II, 911. Vestes matronarum et meretricum diversae erant, I, 301 A. Postea indistincta, ibid. Puellis stola, pueris praetexta vestis, I, 688 B. Vid. PALLIUM.
    Vestimentorum in Scripturis allegoria, II, 834.
    Vestiri Spiritu sancto, quid, II, 50 A.
    VESUVIUS mons semper ardens, imago inferni, I, 527 A.
    VIAM Domini praeparare, quid, I, 1213 B.
    VICTIMAE humanae, II, 136 C. Vid. ETHNICI, MERCURIUS, SATURNUS.
    VICTORIA, gentilium dea, et quae ejus effigies, I, 366 sq., 379 A.
    VICTORINUS, haereticus, II, 74 A.
    VIDERE et videri, ejusdem est libidinis, II, 891 B.
    VIDUITAS laudatur, I, 1286; II, 806 B. C, sq., 928 sq., 932 sq. Viduitati apud Deum subsignatae nihil necessarium quam perseverare, ibid. Sacerdotium viduitatis, ibid. Virgo vidua, monstrum, II, 902 B. Vid. VIRGINITAS.
    VIDUUS, seu Vidius, deus qui animam corpore viduat, I, 606 A.
    VIGELLIUS SATURNINUS, qui primus in Christianos gladium egit, lumina amisit, I, 702 A.
    VINDICTAE exspectatrix patientia, quomodo, II, 395 B. Vid. ULTIO.
    VINI usus, cur olim mulieribus interdictus, I, 302 A. Propinqui osculum eis dabant, ut experirentur an vinum bibissent, I, 303 A. Per vinolentiam quidvis mali insinuant mulieres, I, 1288 A. Cellas vinarias cera ac sigillo munibant Romani, I, 303 A, B.
    VIPERAE morsum sprevit Apostolus, II, 122 B.
    VIRGINITAS, gratum Deo sacrificium, II, 806 B. Gratia constat, continentia vero virtute, I, 1287 B; II, 903 B, 915 A. Virginitas vera, et tota et pura, nihil magis timet quam semetipsam, II, 910 A. Etiam foeminarum oculos pati non vult, alios ipsa oculos habet, ibid. Virginitas coacta et invita admittit flagitia, II, 909 A, Virginitas ostentatitia, II, [Col. 1593] 892 B. Ejus pericula, II, 909 B, C. Virginitas et continentia cur nuptiis anteponenda, ibid. Plurimi Christiani olim virginitatem servavere, I, 327 A, B. Vid. CONTINENTIA.
    VIRGO felicior haberi poterit, at vidua laboriosior, I, 1287 B. Virginum encomium, I, 1280 B. Virginem in muliere intelligi voluit Apostolus, II, 900 A. Virgines oportet velari, I, 1184 A; II, 888 sqq. Virginis bonae publicatio, stupri passio est, II, 892 B. Virgines suas olim Corinthii velabant, II, 901 B. Vid. VELAMEN. Plures ecclesiae per Graeciam virgines suas recondunt, II, 890 B. Virgines hominum adversus virgines Dei ambiunt, II, 892 A. Virgo Christo tradita ab haereticis stuprata, II, 59 A.
    Virgines utriusque sexus apud ethnicos, II, 928 C, sq., 953 A.
    VIRTUS duritia exstruitur, mollitia destruitur, I, 624 B.
    VISCERATIO, distributio carnis quae fieri solebat vel in solemni sacrificio, vel in funere alicujus excellentis, II, 331 B, 640 C.
    VISUS quomodo fallatur, II, 674 B. Vid. OCULUS, VIDERE.
    VISIDIANUS, deus Narniensium, I, 420 A.
    VITA, aeon Valentiniani corporis, II, 553.
    VITA, conjunctio corporis et animae, II, 695 A. Exinde vita quo et anima, ibid. Vitam a conceptu agnoscimus, ibid.
    Vita mundialis, quae, II, 861 A.
    Vitae aeternae, non longae, invitator Christus, II, 424 D.
    VITALIA pro cujusque generis dispositione omnibus propria animalibus temperavit artifex Deus, II, 662 A.
    VITELLIUS mensibus octo et diebus decem regnavit, II, 616 A. Ejus commentaria, II, 728 A.
    VITIS, adhuc tenera et impubes, intelligens tamen jam opera sua, et volens alicui adhaerere cui innisa et innixa proficiat, sine arundine, sine cervo, si quid attigerit, ultro ambibit, et quidem viriosius; properat esse secura, II, 681 B.
    VITIORUM ordo pro dispositione membrorum, II, 953 B.
    VITUMNUS, deus, I, 600 C.
    VOLETA, dea, I, 600 C.
    VOLUMNUS, deus, I, 600 C.
    VOLUPIA, dea, I, 600 C.
    VOLSINII, seu Vulsinii, Volsinienses, I, 487 A, 571 B. Eos de coelo perfudit ignis, ibid. Illorum dea Nortia, I, 421 A.
    VOLUNTAS libera et coacta, II, 917 A, B. Voluntas quae sine concupiscentiae stimulo, II, 276 C.
    Voluntas Dei occulta et manifesta, II, 917 A. Quomodo de ea loquendum, II, 925 B. Alte et impresse recogitanda Dei voluntas, quid etiam in occulto velit, II, 916 C, sq. Non est bonae et solidae fidei sic omnia ad voluntatem Dei [Col. 1594] referre, ut non intelligamus esse aliquid in nobis ipsis, II, 915 B, sqq. Excusabitur omne delictum, si contenderimus nihil fieri in nobis sine Dei voluntate, II, 915 C. Quanta inde mala, ibid. Non omne quod permittit Deus, ex mera et tota voluntate ejus procedit, II, 917 A. Vid. PERMISSIO.
    VOLUPTAS nulla major, quam fastidium ipsius voluptatis, I, 659 C. Fugienda Christianis voluptas, I, 659 A. Illorum voluptas. quae, I, 659 sqq. Ubi voluptas, ibi et studium, per quod voluptas sapit, I, 647 B. Voluptatis nomen quieti et tranquillitati dederunt philosophi, I, 659 B.
    VOTUM continentiae, II, 905 A.
    VULCANUS faber, I, 574 B.
    VULCANII montes, ignis aeterni figurae, I, 1247 B.
    VULTURES, foeminae tantum, sine masculo matres, II, 557 A.
    VULVA fontem suum transfundit in ubera, II, 787 A. Vulvae adapertae nuptialem passionem agnovit Apostolus in Maria Virgine, II, 790.
    XENOCRATES, II, 652 C. Animam in vertice praesidere dixit, II, 671 B.

X
    XEROPHAGIA panis angelici, II, 960 B. In xerophagiis tam antiquissimae quam efficacissimae religionis operatio est, II, 964 B. Xerophagias observabant Montanistae, II, 955 A.
    XYSTARCHES noster Spiritus sanctus, I, 624 B.

Z
    ZACHAEUS, etsi allophylus, fortasse tamen aliquam notitiam Scripturarum ex commercio Judaico hauserat, II, 451 C.
    ZACHARIAS inter altare et aedem trucidatur, perennes cruoris sui maculas silicibus adsignans, II, 137 B.
    ZENO apud Prienenses tyrannidem affectat, I, 511 A. Ejus vigor, I, 651 B. Ejus in tormentis constantia, I, 533 A. A quo et cur occisus, ibid. Ejus animam Dionysii tormenta praetereunt, II, 751 A. Morte sua probavit contemptum mortis a philosophia doceri, I, 533 A.
    Zeno aerem et aetherem Deum dixit, II, 260 B. Ejus disciplina est ubi materia Deo adaequatur, II, 19 B. Dei agnovit, I, 395 A. Consitum spiritum animam definit, II, 653 A. In tres partes eam dividit, II, 668 B.
    ZODIACUS taurum et leonem continet, II, 143 B.
    ZONA ignea ad introitum paradisi, I, 520 A.
    Zonarum vincula, II, 143 B.






[Col. 1593]
SYLLABUS RERUM QUAE IN HOC VOLUMINE INCLUDUNTUR.

    [Col. 1593] PRAEFATIO in duos sequentes tomos. I
    ART. I. Syllabus auctorum. Ib.
    ART. II. De auctoritate S. Cypriani. VI
    ART. III. De usu S. Cypriani. XVII
    ART. IV. Annales litterarii Minorum Patrum a Tertulliano ad Cyprianum. XLIV
    ART. V. Annales litterarii Cyprianici. LVII
    Acta SS. Perpetuae et Felicitatis, col. 9
    PROLEGOMENA Ib.
    I. De horum Actorum editis et mss. Ib.
    II. Perpetua et Felicitas an Tuburbitanae. Ib.
    III. Non Tuburbii, sed Carthagine martyrium passae noscuntur. 11
    IV. Tempus passionis inquiritur. Ib.
    V. De horum Actorum auctore, seu potius collectore: an Tertullianus. Ib.
    VI. Non fuit Montanista: contra Valesium. 12
    VII. Exploditur iterum commentum de auctoris montanismo. Ib.
    VIII. De harum Martyrum cultu et memoria. 13
    PRAEFATIO AUCTORIS HORUM ACTUUM 14
    Incipit Passio 16
    CAPUT I. Apprehensis sanctis, S. Perpetua patrem vincit, cum aliis baptizatur, detruditur in tetrum carcerem; sollicita de infante, ex visione sibi facta, scalae in coelum [Col. 1594] erectae, et ascensus S. Saturi et sui, et buccellae oblatae, intelligit martyrium propediem futurum. 16
    CAP. II.---Perpetua, a patre oppugnata, confortat eum; cum aliis ad tribunal ducta, confitetur se christianam, damnatur cum reliquis ad bestias; orat pro fratre Dinocrate mortuo, quem in visione intelligit a purgatorii poenis affligi et liberari. 29
    CAP. III.---Perpetua a patre iterum tentatur; visio ejus tertia, in qua adducitur ad luctam contra Aegyptium, proposito praemio; pugnat, vincit et proemium accipit. 38
    CAP. IV. S. Saturus, in visione sibi facta, et S. Perpetua ab Angelis in lucem magnam portati, vident martyres; ducti ad thronum Dei, osculo excipiuntur. Optatum episcopum et Aspasium presbyterum conciliant. 42
    CAP. V. S. Secundulus in carcere moritur. S. Felicitas gravida, fusis precibus, octavo mense, parit sine dolore. Invictus animus S. Perpetuae et S. Saturi. 45
    CAP. VI. E carcere in amphitheatrum hilares educuntur, maxime Perpetua et Felicitas: omnes renuunt vestes profanas induere; flagellantur, anhelant ad bestias, objiciuntur; Saturus bis illaesus: dejiciuntur SS. Perpetua et Felicitas; revocantur in portam Sanevivariam. S. Saturus, a leopardo laesus, militem adhortatur; se invicem osculantur; gladio occiduntnr. 49
    DISSERTATIO APOLOGETICA CARDIN. JOSEPHI AUG. ORSI, [Col. 1595] PRO SS. MARTYRUM ORTHODOXIA. 61
    CAPUT I. Externis argumentis ex Ecclesiae et veterum Patrum auctoritate petitis, SS. Perpetuae, Felicitatis et sociorum martyrum orthodoxia vindicatur. 62
    I. Tertulliani coaevi scriptoris pro Perpetua sociisque martyribus testimonium. Ib.
    II. Pontius diaconus eorumdem martyrum acta non obscure laudavit. Ib.
    III. Perpetuae et Felicitatis antiquissimum fuisse in Ecclesia Romana cultum, ex Bucherii pervetusto calendario demonstratur. 64
    IV. Sanctus Augustinus earumdem martyrum variis in locis cum laude meminit, ac tribus eas tractatibus celebravit; quorum priorem in editis levi admodum conjectura sancto Doctori Basnagius abjudicat et irrito conatu elevare et labefactare contendit. 66
    V. Ecclesiarum Carthaginensium celeberrima et caeterarum matrix, Perpetuae et Felicitatis reliquiis illustrata est, et ex earum hominibus nuncupata. 67
    VI. In missae canone quotidiano earumdem nomina inter celebriores martyres recensetur. 71
    VII. Argumentum, quod ex his testimoniis conficitur frustra Basnagius. 72
    CAP. II. Basnagii externis adversus sanctas Martyres argumentis occurritur. 74
    I. Actorum Perpetuae et Felicitatis compilatorem fuisse Montanistarum haeresi infectum. 75
    II. Ruinartii pro Actorum compilatore rationes refelluntur, variisque argumentis ejus montanismus asseritur. 76
    III. Dodwelli pro ejusdem scriptoris orthodoxia disputatio. 80
    IV. Ejus disputationis primum dejicitur fundamentnm 82
    V. Alterum ejusdem disputationis fundamentum evertitur. 83
    VI. A Montanistis Catholicos non fuisse pro haereticis existimatos. 85
    VII. Ab ecclesiarum catholicarum communione Montanistas non se omnino alienos existimasse. 88
    VIII. Ad catholicorum quoque martyrum communionem adspirasse. 93
    IX. Non Perpetuae tantum, sed aliorum quoque catholicorum martyrum, Tertullianum cum laude meminisse. 94
    X. Alii, praeter Montanistas, haeretici catholicorum Acta martyrum luci dederunt. 95
    XI. Ex ipsomet Actorum auctore Montanista, martyres nostros ab hac secta fuisse alienos ostenditur. 96
    CAP. III. Internis Basnagii adversus nostros Martyres argumentis generale responsum adhibetur. 97
    I. Interna Basnagii adversus sanctos Martyres argumenta. Ib.
    II. Actorum potius compilatori fides deroganda esset, quam sanctorum Martyrum orthodoxia in dubium revocanda. 98
    III. Rationes adducuntur, quibus Actorum in controversiam vocari posset. Prima ratio ex quibusdam verbis exoticis quae in Perpetuam, a qua maxima eorum pars scripta perhibetur, minime quadrant. 99
    IV. Secunda ratio ex styli similitudine, quae unum et eumdem scriptorem refert, cum tamen a tribus diversis scripta fuisse dicantur. 101
    V. Neque Tertulliani, neque synchroni scriptoris auctoritas impediret, quominus de Actorum fide dubitaremus, si aliquid reapse continerent quod catholicos martyres dedeceret. 102
    CAP. IV. De visionum aliorumque coelestium donorum per priora Ecclesiae saecula, copia et ubertate disseritur. Veteres Christianos, et omnium opinione, genuinos Christi martyres non minori, quam Perpetuam, fiducia divinis hisce Spiritus sancti charismatibus, usos fuisse demonstratur. 104
    I. Nihil in nostrorum Martyrum Actis reapse occurrere quod Montani redoleat officinam. 105
    II. Sanctus Justinus M. sui temporis prophetas cum veteribus comparat. Unde conficitur non minori quam illos fiducia propheticum spiritum usurpasse. 106
    III. De Montanistarum initiis. Nullus vetustissimorum scriptorum Montanistas ideo pro falsis prophetis habuit, quod veluti ad arbitrium Spiritus sancti revelationibus uterentur. 108
    IV. De charismatum per haec tempora varietate et copia insigne sancti Irenaei testimonium. 109
    V. Quam praesto fuerit veteribus Christianis, ad coercendos abigendosque daemones, virtus Spiritus sancti. 111
    VI. Potamianae, non minus quam Perpetuae, memorabile exemplum. 113
    VII. Quantum Cypriani vita visionibus ac revelationibus abundaverit, ex ejus epistolis, et Pontio diacono ostenditur. 115
    [Col. 1596] VIII. Aliorum martyrum Acta iisdem Spiritus sancti donis referta. 121
    IX. Perpetuae et sociorum martyrum aevo charismatum fontem, magis quam Cypriani temporibus exundasse. Ib.
    CAP. V. Nihil in Perpetuae revelationibus contineri, quod in catholicam martyrem non apprime conveniat. 122
    I. Non dedecet Christum Dominum pastoris oves mulgentis figurari. 123
    II. Qua ratione ex prima sua revelatione Perpetua mortem sibi imminere intellexerit. 125
    III. Nihil absurdi in illa revelatione contineri qua sibi Perpetua visa est cum diabolo in masculum conversa luctari. 128
    IV. Inepta Perpetuae revelationum cum Montanistarum revelationibus comparatio. 131
    V. Visio Perpetuae de Dinocrate in poenis constituto. 132
    VI. Basnagii adversus praedictam visionem difficultates. Ib.
    VII. Locum illum in quo Dinocratem Perpetua vidit, fuisse purgatorium. Basnagii cavillationes retunduntur. 133
    VIII. Montanistarum de receptaculis animarum sententia non recte a Basnagio exposita. Non unam fuisse hac de re eorumdem haereticorum opinionem. 135
    CAP. VI. Martyrum nostrorum virtutes et visionum fructus ostendunt divino illos fuisse spiritu afflatos, et eorum revelationes Deo esse tribuendas. 137
    I. In veris prophetis a falsis discernendis, eorum in primis morum habendam esse rationem. Ib.
    II. Aliqua Actorum loca, in quibus martyrum nostrorum virtutes graphice describuntur. 138
    III. Nihil esse in eorum moribus animadvertere, quod Montani redoleat institutionem. 141
    IV. Perpetuam sociosque martyres naturae leges minime violasse, Ignatii M. exemplo demonstratur. 142
    V. Aliorum martyrum pro martyrii corona preces et vota. 143
    VI. Alios, praeter Perpetuam, martyres aut bestias in se ipsos concitasse, aut instrumenta crudelitatis ad accelerandum martyrium ultro adhibuisse. 145
    VII. Veterum Christianorum exempla qui vel seipsos sponte obtulerunt, vel praesidum saevitiam in se ultro provocarunt, Perpetuae factum excusant. 146
    VIII. Sanctorum Andronici et Tarachi memorabile facinus. 148
    IX. Perpetuae et sociorum martyrum spiritus quam fuerit a Montanistarum spiritu longe diversus, ex diversis utriusque effectibus demonstratur. 149
    X. Perpetuae et Saturi revelationem honesti et optimi fructus. 151
    CAP. VII. Perpetuam sociosque martyres prophetico fuisse spiritu afflatos, ex vaticiniorum eventis et miraculis demonstratur eorum doctrinam et conversationem fuisse a Montanistarum dogmatis et institutis perquam alienas. 152
    I. Perpetuae revelationibus eventus in omnibus et adamussim responderunt. Ib.
    II. De miraculis quae in nostrorum martyrum Actis referuntur. 154
    III. Non modo martyrum, sed aliorum quoque fidelium animas Perpetuam et Saturum in Paradiso vidisse. 156
    IV. Cum catholicis martyribus communicasse. 157
    V. Dinocratis animam in aeternam gloriam Perpetuae precibus fuisse translatam. Ib.
    VI. Optatum episcopum, in Actis memoratum, catholicis praefuisse. Nullum id temporis fuisse Carthagine Montanistarum episcopum. 159
    VII. Nostrorum martyrum in carcere victus communis et usitatus et a Montanistarum de jejunio legibus maxime abhorrens. 161
    VIII. De catholicae Ecclesiae in suis alendis fovendisque confessoribus sollicitudine. 162
    IX. Catholicos martyres paratum sibi fidelium pietate cibum, immo et delicias, neutiquam respuisse. 165
    X. Disputationis . 166
    FRAGMENTUM DE CANONE SS. SCRIPTURARUM. 173
    ANNOTATIONES PRAEVIAE. 179
    IN MINUTII FELICIS OCTAVIUM PROLEGOMENA D. LUMPER. 193
    DISSERTATIO F. B. ALDUINI IN OCTAVIUM. 199
    PRAEFATIO J. ERNESTI AD I. EDIT. LINDNERI. 219
    ANALYSIS LOGICA OCTAVII. 225
    MINUCII FELICIS OCTAVIUS. 231
    PROOEMIUM. Ib.
    CAPUT I. Ab ipso dialogi exordio, narrat Minucius quam jucunda eorum quae sibi cum Octavio, dum apud se Romae ageret, contigerant, ac potissimum hujusce disputationis [Col. 1597] recordatione oblectaretur. 232
    CAP. II. Octavii Romam adventus forensium feriarum tempore, pergratus Minucio. Utrique ad marina Ostiae balnea, adscito Minucii comite Caecilio, ire placuit. Dum simul ad mare pergunt, Caecilius, conspecto Serapidis simulacro, manum ori admovens, illud colit. 235
    CAP. III. Superstitiosi hominis actum indigne ferens Octavius, Minucio acriter exprobrat, hujus impii facinoris infamiam non minorem in ipsum, utpote Caecilii hospitem, quam in eumdem Caecilium redundare. 237
    CAP. IV. Subtristis Caecilius de hujusmodi objurgatione, qua sui causa Octavius Minucium perstrinxit, petit ut sibi cum Octavio de suae religionis veritate disputare liceat. Annuit cum socio suo Octavius; ac medius inter Caecilium et Octavium sedet Minucius. 240
    CAP. V. Disputationem suam aggreditur Caecilius. Et primum quidem omnia in rebus humanis dubia et incerta esse asseverat: adeoque dolendum quod Christiani, rudes plerumque ac illitterati, de summa rerum ac divina majestate aliquid certi decernere audeant. Hinc nulla providentia mundum regi arguit, concluditque satius esse traditis antiquis religionibus adhaerere. 242
    CAP. VI. Quaelibet natio, ac Romani postmodum numina sua ita coluere, ut eorum cultu supremum totius orbis terrae imperium fuerint assecuti. 250
    CAP. VII. Auspicia et auguria Romana poenitenter omissa, observata feliciter. 253
    CAP. VIII. Minime ferenda Theodori, Diagorae ac Protagorae impia temeritas, qui deorum religionem vel penitus tollere, vel saltem infirmare voluere. At multo minus ferri debet latebrosa et lucifugax Christianorum natio, qui deos despuunt; et dum mori post mortem timent, interim mori non timent. 256
    CAP. IX. Christianorum religio stulta: hominem siquidem crucifixum ipsumque hujus supplicii instrumentum venerantur. Asini caput colere, ipsamque parentis sui naturam adorare dicuntur. De caede infantis et sanguine initiantur: ac per impudentes tenebras, incerta sorte omnes permiscentur. 260
    CAP. X. Quidquid colunt, magnopere occultare nituntur: nullas aras habent, templa nulla, nulla nota simulacra. Deus illorum, sicuti et Judaeorum, unicus esse fertur: quem quum nec videre nec ostendere queant, illum nihilominus molestum, inquietum et praepostere curiosum arbitrantur. 263
    CAP. XI. Futurum quoque asserunt totius mundi incendium; ac post corporum nostrorum resurrectionem, justis beatissimae vitae, injustis maximarum poenarum aeternitatem repromittunt. 266
    CAP. XII. Quid autem ipsismet Christianis post mortem eventurum sit, inde augurari possumus, quod nunc omni ope destituti, summis calamitatibus et miseriis premuntur. 271
    CAP. XIII. Concludit tandem Caecilius repudiandam religionem novam; nec de rebus dubiis temere pronuntiandum. 273
    CAP. XIV. Non sine elati animi fastidio provocat Octavium Caecilius, ut argumentis suis respondeat. Cui Minucius modeste respondet de sua haud mediocri eloquentia, deque concinna orationis varietate non esse ipsi exsultandum: sed singula ejus argumenta diligenter expendenda. 275
    CAP. XV. Regerit Minucio Caecilius non sine aliqua laesi animi significatione, ipsum religiosi judicis officio decedere, dum suae disputationis vires infirmat. Integrum Octavio esse ea omnia quae in medium protulerat, confutare. 278
    CAP. XVI. Suam itaque orditur responsionem Octavius: seque veracium verborum flumine amarissimam conviciorum labem diluturum confidit. Dehinc ad infirmanda singula Caecilii argumenta digreditur. Primum itaque statuit, nemini aegre ferendum quod Christiani, quamtumvis indocti, de coelestibus rebus disputent, non enim disputantis auctoritas, sed disputationis ipsius veritas est spectanda. 279
    CAP. XVII. Fatetur quidem hominem debere se ipsum nosse: sed plane negat hanc cognitionem ab eo possse comparari, quin antea rerum universitatem, et Deum ipsum agnoscat. Ex ipsius autem mundi constitutione atque ornatu, quisque ratione praeditus compertum habet, eum a Deo conditum fuisse, atque ab eo regi et administrari. 284
    CAP. XVIII. Non solum autem universo mundo, sed singulis ejus partibus Deus consulit. Unius autem Dei nutu omnia gubernari, terrenorum exemplo imperiorum probatur. Quamvis autem ille infinitus et immensus, sibique uni, quantus est, cognitus, a nobis nec videri nec nominari queat; ipsius tamen claritas, si nominum tollantur additamenta, perspicitur. 287
    [Col. 1598] CAP. XIX. Praeterea poetae illum divum hominumque parentem, omnium rerum creatorem, mentem et spiritum appellarunt. Quin et ipsimet praestantiores philosophi eadem fere ac Christiani, de Deo uno sensere. 292
    CAP. XX Quod si Providentia mundus regitur, et unius Dei nutu gubernatur, non nos debet antiquitas imperita rapere ad mutui consensus errorem; quae nimirum fabellis suis delectata, ridiculas traditiones invexit. Nec minus evidenter ostenditur insulsum impiumque semper fuisse deorum cultum; dum mortalium antiquissimi suos reges, duces inclytos artiumque inventores, ob praeclara illorum facinora, non secus ac deos venerati sunt. 297
    CAP. XXI. Idque confirmat Octavius Euhemeri, Prodici, Persei et Alexandri Magni testimonio, a quibus deorum patria, dies natales, sepulchra recensentur. Exponit praeterea deorum tristes exitus, fata et funera Ad haec ineptias putidasque nugas ridet, quas de suorum deorum forma et figura ethnici venditant. 299
    CAP. XXII. Has porro fabulas ab imperitis hominibus primum traditas, alii deinceps celebrarunt, ac poetae potissimum, qui haud parum veritati sua auctoritate nocuere. Atque hujusmodi figmentis et mendaciis dulcioribus corrumpuntur ingenia puerorum, qui proinde in iis miseri consenescunt: cum alioquin sit veritas obvia, sed requirentibus. 306
    CAP. XXIII. Quamvis ethnici reges suos mortales agnoscant, illos tamen deos fingunt, vel ipsis invitis; non ad fidem numinis, sed ad honorem emeritae posteritatis. Atqui verus Deus neque ortum habet, neque occasum. Deorum deinde imagines et simulacra Octavius exagitat. 309
    CAP. XXIV. Brevi insuper inductione demonstrat, quantum in celebrandis quorumdam deorum mysteriis ridiculi, obsceni crudelesque ritus observarentur. 312
    CAP. XXV. Dehinc ostendit, a Caecilio perperam jactitari Romanos, qui totius orbis imperio potiti fuerint, hujusmodi superstitionibus rite observatis. Atqui Romani in ortu suo et scelere collecti, et immanitatis terrore creverunt. Igitur Romani non ideo tanti, quod religiosi, sed quod impune sacrilegi. 315
    CAP. XXVI. Ex avium porro auspiciis atque auguriis vibratum leviter a Caecilio telum, contra ipsum Octavius Reguli, Mancini, Pauli atque Caesaris exempla retorquet. Non magis item validam esse petitam ex oraculis argugumentationem, aliis exemplis demonstrat. 320
    CAP. XXVII. Quod ut solide praestet, rem altius et a prima sua origine repetit. Nimirum erroris fons iste: daemones sub statuis et imaginibus delitescunt, commorantur in fanis, extorum fibras animant, avium volatus gubernant, fortes regunt, oracula fundunt, falsis involuta responsis. Verumtamen haec non a deo, sed a se ipsis facta fuisse fateri coguntur, cum a Christianis per Deum verum adjurati, ab obsessis corporibus fugantur. Hinc vero Christianos de proximo fugitant; tantumque gentilium in eos excitant odium, ut illos ante incipiant odisse, quam nosse: ne cognitos aut imitari possint, aut damnare non possint. 323
    CAP. XXVIII. Neque odium solum, sed nefanda etiam illis inferunt crimina, quae a nemine probari hactenus potuerunt. Sic est negotium daemonum. Ab ipsis enim rumor falsus et seritur, et fovetur. Invictissime autem demonstrat Octavius Christianos sacrilegii, incestus, stupri, parricidii tam falso insimulari, quam certum verumque erat eadem prorsus crimina, aut his omnino similia atque majora, ab ipsismet ethnicis reapse committi. 327
    CAP. XXIX. Nec magis verum hominem cruci propter sua crimina affixum a Christianis coli. Nam eum non modo innocentem, sed Deum etiam esse merito credunt. Contra vero ethnici regum in deos a se adscriptorum invocant numina, ad imagines supplicant, eorumque genios implorant. 331
    CAP. XXX. Impudentissimam quoque esse de potato a Christianis infantis a se occisi sanguine calumniam evincit Octavius. Ethnici vero, inquit, et pueros recens natos crudeliter exponunt, et priusquam nascantur, crudeli necant abortu. Christianis homicidium nec videre fas, nec audire. 333
    CAP. XXXI. Ab omni etiam verisimilitudine tam alienum est quod Christianis objicitur pollutum incesto convivium, quam constat incesti reos revera esse gentiles. Christianorum convivia non tantum pudica, sed et sobria. Tantum denique abest incesti cupido, ut nonnullis rubori sit etiam pudica conjunctio. 335
    CAP. XXXII. Neque dici potest Christianos occultare quod colunt, quoniam nulla delubra, nullasque aras habent. Persuasum siquidem ipsis est non posse Deum ullo templo circumscribi, aut fingi illius simulacrum. Ubique autem praesens omnia videt, etiam secretiores mentis nostrae cogitationes; ac prope cum illo, et in ejus vivimus sinu. 338
    [Col. 1599] CAP. XXXIII. Quod si tamen Deus Judaeis nihil profuisse dicatur, certe Judaicorum annalium scriptores testes locupletissimi sunt, illos prius Deum deseruisse, quam ab ipso fuisse desertos. 342
    CAP. XXXIV. Nihil autem mirum si mundus hic igne tandem sit absumendus: omnia siquidem quae initium, eadem et finem habent. Neque a sententia de mundi incendio abhorrent antiqui philosophi. Constat tamen Deum posse hominem quem ex nihilo finxit, ex morte excitare ad vitam. Resurrectionem autem futuram omnis natura meditatur. 344
    CAP. XXXV. Ostendit deinde Octavius justos piosque homines sempiterna felicitate donandos: injustos vero poenis afficiendos aeternis. Tum luculenter demonstrat multo sanctiores esse Christianorum mores quam ethnicorum. 348
    CAP. XXXVI. Nec minus perspicue docet fatum nihil aliud esse quam quod fatus est Deus. Mens libera est: et ideo actus hominis, non nativitas judicatur. Posthaec manifestissimum facit exprobratam Christianis pauperiem, non infamiam esse, sed gloriam: et quod corporis mala patiantur, non esse poenam, sed militiam. 350
    CAP. XXXVII. Digna Deo spectacula sunt, pro Christi confessione iniquissime inflicti cruciatus. Quod quidem Octavius luculenter ostendit, comparatione fortissimorum quorumdam ethnicorum cum sanctis martyribus instituta. Spectaculis porro et pompis Christianos ideo non interesse declarat, quia ea non minus quam crudelia esse certo certius noverant. 352
    CAP. XXXVIII. Ab idolothytis quoque iidem abstinent, ne quis eos existimet aut cedere daemoniis, aut suae religionis pudere. Non omnem vero florum colorem odoremque adspernantur. Sparsis enim, solutis ac mollibus uti solent, ac sertis colla complecti: sed mortui caput coronare, superfluum et inutile censent. Eadem etiam tranquillitate qua vivunt, sepeliunt mortuos, coronam aeternae felicitatis certissima spe exspectantes. Vera igitur eorum religio, rejectis gentilium superstitionibus, ab omnibus est suscipienda. 355
    CAP. XXXIX. Haec porro cum perorasset Octavius, Minucius et Caecilius aliquamdiu ad silentium stupefacti, intentos vultus tenebant. Et Minucius, quidem in Octavii admirationem raptus conticuit, apud se tacitus illa evolvens quae audierat. 357
    CAP. XL. Caecilius vero exclamavit se ab Octavio victum, nunc erroris esse victorem, christianamque religionem jam tum profiteri: dilata interim in diem crastinum pleniore fidei mysteriorum institutione. 358
    CAP. XLI. Postremo, laeti omnes hilaresque discedunt: Caecilius, quod crediderit, Octavius, quod vicerit; Minucius autem quod ille crediderit, et hic vicerit. 359
    INDEX CAPITUM OCTAVII. 359
    EPISTOLA L. HOLSTENII DE VERUBUS DIANAE. 365
    DISSERTATIO D. LE NOURRY IN OCTAVIUM. 371
    CAPUT PRIMUM. Analysis libri. Quis illius auctor; ac qui fuerint Caecilius et Octavius, qui in eo disputantes introducantur. Ib.
    ART. I. Analysis hujus libri. Ib.
    ART. II. Utrum Minucius Felix sit hujus libri auctor, et quis ille fuerit. 380
    ART. III. Qui fuerint Caecilius et Octavius qui in hoc libro disputantes introducuntur. 383
    CAP. II. De hujus libri aetate, stylo, titulo, argumento, divisionibus, manuscriptis codicibus et editionibus; de variorum in eum observationibus; de corruptis locis; et quid Minucius ex aliis, et alii ex ipso delibaverint. 386
    ART. I. Quo tempore hic liber editus fuerit. Ib.
    ART. II. Cujus verbis, quove stylo hic liber compositus sit, quis ejus titulus, quis Minucii Felicis in eo scopus, et utrum ille Christianorum causam plene perfecteque peroraverit. 389
    ART. III. De hujus libri manuscriptis codicibus variisque editionibus. 391
    ART. IV. De variorum in hunc librum notis et animadversionibus. 392
    ART. V. De corruptis aut corruptionis suspectis quibusdam hujus libri locis. 398
    ART. VI. Quid Minucius ex aliis scriptoribus, Cicerone, Seneca, Tertulliano, ac vicissim ex hoc ejusdem Minucii libro Cyprianus aliique delibaverint. 402
    CAP. III. Novae in Minucii Felicis librum annotationes; ac primo expenduntur argumenta quibus Deum existere Caecilius negat, et probat Octavius. 409
    ART I. Quid et quomodo in his notis agetur, ac primo inquiritur utrum Christiani ab hac disputatione rejiciendi. Ib.
    ART. II. Expenduntur argumenta quibus Caecilius probare nititur fas Christianis et aliis non esse de Deo disputare. [Col. 1600] 414
    ART. III. Exponuntur Octavii responsa quibus superiora Caecilii argumenta diluit et evertit. 416
    ART. IV. Examinantur argumenta quibus Deum existere negat Caecilius, et Octavius demonstrat. 420
    ART. V. Expenditur aliud Minucii argumentum, quo Deum intimo hominum sensu ac ipsa eorum conscientia cognitum, revera existere demonstrat. 422
    CAP. IV. De Deo uno. 425
    ART. I. Examinatur argumentum quo Octavius ethnicorum poetarum Homeri et Virgilii, philosophorum Thaletis, Anaximenis, Diogenis Apolloniatis, Anaxagorae, Pythagorae et Xenophanis auctoritate unum dumtaxat Deum esse ostendit. Ib.
    ART. II. De aliis gentilibus philosophis Antisthene, Speusippo, Democrito, Stratone, Epicuro, Aristotele, Heraclide Pontico, Theophrasto, Cleanthe, Zenone, Chrysippo, Diogene Babylonio, Xenophonte, Aristone et Platone. 430
    ART. III. Expenditur aliud Octavii de Deo uno argumentum, ex terrenorum, regnorum et rerum naturalium exemplis desumptum. 437
    CAP. V. De Dei nomine, natura et attributis. 440
    ART. I. Quis et quid sit Deus, quodve ejus nomen, ac quomodo ab homine cognoscatur; tametsi corporeis oculis videri non possit. Ib.
    ART. II. Quibus argumentis Minucius probaverit Deum esse infinitum, aeternum, immensum, ac scire omnia. 444
    CAP. VI. De Divina Providentia. 446
    ART. I. Examinantur argumenta quibus Minucius ostendit mundum, et omnia, ac singula Dei Providentia gubernari; ubi de Britannia, Nilo, Euphrate et Indo. Ib.
    ART. II. Excutiuntur Caecilii ethnici contra divinam Providentiam argumenta, ex rebus prosperis malorum, et bonorum adversis ducta, ubi de Dionysio tyranno, Phalaride, Rutilio, Socrate, Camillo, et Judaeorum Christianorumque miseria. 449
    ART. III. Quomodo Octavius superiora Caecilii argumenta infirmet et destruat. 453
    ART. IV. Quomodo Octavius diluerit deductam a Caecilio ex martyrum suppliciis et morte argumentationem, ubi proposita Scaevolae, Reguli et Aquilii exempla exponuntur: ac de magno martyrum numero, et divinae ad subeundum martyrium gratiae necessitate. 457
    ART. V. Quomodo ultimum Caecilii contra divinam Providentiam argumentum ex Christianorum de fato opinione petitum, ab Octavio solvatur. 460
    CAP. XII. De aliis christianae religionis dogmatibus. 462
    ART. I. Excutiuntur argumenta quibus Caecilius corporum nostrorum resurrectionem impugnat, et Octavius eam tuetur; ubi de metempsychosi atque hujus opinionis auctoribus et assertoribus Pythagora et Platone. Ib.
    ART. II. Alia ad probandam corporum nostrorum resurrectionem Octavii, et contraria Caecilii argumenta examinantur, 464
    ART. III. Expenduntur argumenta quibus ostenditur improbos homines poenis aeternis atque igne sempiterno cruciandos, pios autem et justos perpetua felicitate donandos; ubi de montis Aetnae et Vesuvii ignibus, Stygia palude et igneo inferni flumine. 468
    ART. IV. Examinantur argumenta quibus Octavius contra Caecilium probat mundum igne aliquando periturum; ac de Stoicorum, Epicureorum et Platonis ea de re opinionibus. 472
    CAP. VIII. De tribus exsecrandis criminibus, infanticidio, comesis humanis carnibus et incestu, quorum Christiani a Caecilio et aliis ethnicis accusabantur. 478
    ART. I. Quae qualisve fuerit ea accusatio quae illius occasiones, et quamdiu duraverit. Ib.
    ART. II. Expenduntur generales rationes quibus Octavius objecta Christianis a Caecilio et gentilibus crimina diluit. 481
    CAP. IX. Demonstratur quam falsa sint duo prima crimina Christianis objecta, infantem ab ipsis sacra inter mysteria occidi, ac postea devorari ejus carnes, atque ethnicos e contrario eorum revera esse reos. 484
    ART. I. Excutiuntur argumenta quibus Minucius Christianos hoc utroque crimine prorsus liberat. Ib.
    ART. II. Ostenditur quam certo Minucius ethnicos homicidi convincat, utpote qui filios recens natos exponerent, aut ab ortu necarent, atque etiam Carthaginenses Saturno filiorum suorum voratori, suos immolarent, tumque illorum gemitum blanditiis et osculis comprimere conarentur, ac quam ob causam. 488
    ART. III. Quo adhuc modo Minucius ostendat a Tauris, Ponticis et Busiride Aegyptio sacrificatos hospites, a Gallis homines Mercurio; a Romanis Graecum et Graecam, Gallum et Gallam, aliosque Jovi Latiali. 493
    ART. IV. De aliis sceleribus ex illo fero mactandorum [Col. 1601] hominum more profectis, nimirum Catilinae humano sanguine conjuratione, sacris Bellonae hominum cruore imbutis, quaesita illius haustu morbo comitiali medicina, ac belluis eo saginatis ab hominibus in arena devoratis. 497
    CAP. X. De tertio crimine, scilicet infami post epulas stupro, adulterio et incestu, cujus Christiani rei dicebantur. 499
    ART. I. Quantum Christiani ab hoc scelere abhorrerent, quam castum fuerit eorum conjugium, quamque multi perpetua in virginitate perseverent. Ib.
    ART. II. Quomodo Minucius Caecilii argumentum contra ethnicos retorqueat, ac eos cum matribus et sororibus connubium inire, atque illorum deos stupro, adulterio et incestu coinquinatos ex ipsorum memoriis demonstret. 502
    CAP. XI. De absurdo cultu quem asinino capiti et sacerdotis virilibus Christianos exhibuisse Caecilius falsissime objicit. 505
    ART. I. Quam falsa sit haec accusatio, et utrum Judaei vel Gnostici occasionem illi dederint, ac primi omnium caput asini revera adoraverint. Ib.
    ART. II. Quomodo Minucius probaverat ethnicos hujus similisque aut pejoris sceleris esse reos, qui asinos cum Epona et Iside, atque boum et vervecum capita impie colebant ac venerabantur. 508
    ART. III. Quomodo Minucius adhuc probaverit ab gentilibus coli et adorari Deos capro et homine mixtos, vultusque leonum et canum praeferentes, item Apim bovem, serpentes, crocodilos, atque alias aves et belluas, ac saepe etiam et ventris crepitus. 511
    ART. IV. Falsum esse a Christianis adorari sacerdotis virilia; ac ethnicos turpiorum flagitiorum convinci, et quae fuerit turpissimae illius venerationis Christianos accusandi occasio. 515
    CAP. XII. Aliae Caecilii criminationes, et ad eas Octavii responsa examinantur. 517
    ART. I. Quam immerito Caecilius Christianorum synaxes, et jejunia condemnet, dicatque eos esse desperatae factionis homines, lucifugam nationem, occultis signis se agnoscentes, atque antea se mutuo amantes, quam noverint. Ib.
    ART. II. Quo jure Caecilius dixerit templa tamquam busta a Christianis despici, nullaque ipsis esse templa, nullas aras, nulla nota simulacra, et ineptae recentiorum iconoclastarum cavillationes refelluntur. 521
    ART. III. Quomodo Octavius refellat Caecilium objicientem a Christianis coli hominem cruci pro facinore affixum, ubi de suprema Christi divinitate: quam perspicue idem Octavius ostendat ab Aegyptiis scelestum hominem, et a Romanis reges et imperatores divino cultu honoratos, ac per illorum genios juratum; utrum vero Christianis per eorum salutem jurare fas fuerit. 527
    ART. IV. Qua ratione Minucius dixerit cruces a Christianis nec coli, nec optari. 531
    ART. V. Quomodo Minucius telum ethnicorum, Christianis cultum crucis objicientium, in illos retundat, cruces in deorum simulacris, cantabris, vexillis, trophaeis honorabant ac quarum signum in tumentibus navium velis, in jugo et homine expansis brachiis orante repraesentatur. 533
    CAP. XIII. Alia iniquissimarum Caecilii accusationum capita expenduntur. 536
    ART. I. Quanta injustitia Caecilius vitio Christianis vertat, quod honestis voluptatibus, spectaculis, pompis, circensibus et gladiatoriis ludis, ac turpibus theatri scenis abstinerent. Ib.
    ART. II. Quomodo Minucius respondeat aliis Caecilii obtrectationibus, Christianos publicis conviviis, et sacris certaminibus non interesse, et abstinere ab idolothytis: ubi ostenditur quae essent illa publica ethnicorum convivia, ac quantum a Christianis discreparent. 540
    ART. III. Examinantur aliae Caecilii reprehensiones, quibus Christianos idcirco vituperat, quod floribus caput, odoribus corpus non honestarent, unguenta funeribus reservarent, coronas negarent mortuis, quorum corpore non cremabant, sed sepeliebant; ubi de more sepeliendi corpora ejusque antiquitate. 542
    ART. IV. Tam sanctos Christianorum quam ethnicorum corruptos fuisse mores: cur illorum disciplina minor a Caecilio dicatur: quantum iidem Christiani philosophis gentilibus pietate doctrina antecellerent: ethnicos tamen et Christianos fuisse amicos, ac fratrum nomine sese invicem compellavisse. 546
    CAP. XIV. Excutiuntur Caecilii argumenta quibus probare conatur deos suos revera existere, ac proinde veram esse gentilium religionem. 550
    ART. I. Explicatur primum Caecilii argumentum quo probare nititur veros esse deos suos ex majorum traditione et antiquissimo cultu deorum, nimirum Cereris Eleusiniae, Phrygiae matris seu Cybeles, Aesculapii Epidaurii, Beli Chaldaici, Astartis Syriae, Tauricae Dianae et Mercurii [Col. 1602] Gallici. 550
    ART. II. Quomodo Octavius Caecilii argumentum refellat, ostendatque nec deorum cultum tantae esse antiquitatis, nec sectandas majorum impias ac superstitiosas traditiones, quales erant de Scylla, Chimaera, Hydre et Centauris. 552
    CAP. XV. Expenduntur argumenta quibus ostendit falsos esse gentilium deos. 555
    ART. I. Qua insulsitate gentiles praedicabant homines ob merita virtutis, vel beneficia aliis hominibus collata factos fuisse deos. Ib.
    ART. II. Examinatur Minucii argumentum quo falsos esse gentilium deos probat ex eorum ortu, patria, morte, sepulchris, ac praesertim Jovis Dictaei, Apollinis Delphici, Isidis Phariae et Eleusiniae Cereris. 558
    ART. III. Examinatur Minucii argumentum, quo commentitios gentilium deos esse probat ex Alexandri Magni ad matrem epistola, qua proditum sibi de diis secretum testificabatur, ac Vulcanum fecit illorum principem; atque de Isidis ad hirundinem sistro, et vacuo Serapidis seu Osiridis sepulcro disputatur. 562
    CAP. XVI. Quam valida sint alia argumenta quibus Octavius contra Caecilium probat falsos nullosque esse gentilium deos. 566
    ART. I. Quam luculenter Octavius ex prima deorum origine ostendat eos deos non fuisse, sed meros homines; ac primo quidem eorum principem Saturnum, Creta profugum, a Jano in Italia susceptum, ubi homines plura docuit, ac praesertim nummos signare, imprimere litteras, ac cujus nomine Saturnia nuncupata est. Ib.
    ART. II. Quam praepostere ethnici dixerint Saturnum ex coelo et terra ortum: unde nata haec opinio; utrum illius ratio, a Minucio data, recte a Lactantio redarguatur, ac inde tamen confici Saturnum non deum fuisse, sed merum hominem. 568
    ART. III. Quibus rationum momentis Caecilius demonstret falsam esse divinitatem Jovis et aliorum, qui ex hominibus geniti fuerant, vel aliorum libidine et arbitratu, ut Romulus et Juba dii renuntiati sunt. 570
    CAP. XVII. Quanti ponderis sit aliud Minucii adversus gentilium deos argumentum petitum ex ridiculis eorum formis et figuris, atque indignis turpibusque illorum factis et flagitiis. 573
    ART. I. Quam absurde ab ethnicis fingatur Vulcanus claudus, Apollo imberbis, Aesculapius barbatus, et aliquando imberbis; Neptunus glaucis oculis, caesiis Minerva, Juno bubulis, pedibus alatis Mercurius, Pan ungulatus, compeditus Saturnus, Janus bifrons et quadriformis. Ib.
    ART. II. Quanta dementia ab ethincis decantata sit Diana alte succincta, venatrix, mammis multis Ephesia, ac Trivia trinis capitibus, multisque manibus: Jupiter modo barbatus, modo imberbis: Ammon cum cornibus, Capitolinus tulmina gerens, Latiaris cruore perfusus, Feretrius non auditus, cujus tot monstra, quot nomina. 577
    ART. III. Exponitur aliud ejusdem momenti argumentum, quod deprompsit Minucius ex indignis et turpissimis deorum factis, quibus ferebatur Erigone laqueo suspensa, Castor et Pollux alternis ac morientes, Aesculapius fulmine percussus, Aeteis ignibus crematus Hercules. 582
    ART. IV. Cur ac quomodo Minucius ostendat falsos esse gentilium deos, lecitatis ab omnibus ad vitae morumque institutionem libris Homeri, quibus decantantur Venus sauciata, Mars vinctus et vulneratus, Jupiter a Briareo liberatus, Sarpedonem deflens, illectusque Veneris loro, Hercules stercora egerens, Admeti pecus pascens Apollo, Neptunus muros reficiens Laomedontis, fulmen Jovis cum Aeneae armis fabricatum, Martis Venerisque adulterium, Ganymedes a Jove raptus, ac quam merito Homerus a Platone ex civitate sua ejectus sit. 585
    CAP. XVIII. Examinatur Caecilii argumentum, quo gentilium deos existere eo probatur quia Romani pro eorum cultu imperium totius mundi meruerint. 589
    ART. I. Exponitur illud Caecilii argumentum. Ib.
    ART. II. Quomodo Minucius Caecilii refellat argumentum, ac demonstret Romanorum imperium neutiquam illorum in deos religione, sed impietate et sceleribus esse fundatum, nullumque iisdem Romanis ad propagandos regni fines auxilium deos tulisse, nec primo quidem peregrinos et advenas, Martem Thracium, Jovem Creticum, Junonem Argivam, Samiam, et Poenam, nec Dianum Tauricam, aut Idaeam Matrem. 592
    ART. III. Nulli a Romanis ad propagandos imperii fines auxilio fuisse vernaculos deos, Romulum, pejerante Proculo, diis adscriptum, Picum, Tibermum, Pilumnum, Picumnum, Consum, Cloacinam, Pavorem. Pallorem, Febrem, Morbum, Accam Laurentium et Floram: ubi de sacris Larentialibus, et ludis Consualibus atque Floralibus. 595
    ART. IV. Quam falsum sit ob concessos Vestalibus et sacerdotibus [Col. 1603] honores, dataque privilegia, amplificatos a diis Romani imperii fines: quanta fuerint utrorumque incontinentia ac flagitia, atque in ipsis templis adulteria et sacrilegia. 600
    ART. V. Quomodo Minucius ostendat Romanorum imperium pietate in deos nec fundatum nec auctum, quia Assyrii, Medi, Persae, Graeci, Aegyptii regnaverunt ante illos, et ante eorum pontifices, Arvales, Salios, Vestales atque augures. 602
    CAP. XIX. Expenduntur argumenta quibus Caecilius ex miraculis, oraculis, auspiciis, auguriis, somniis, atque aliis praedictionibus deos exsistere probari posse arbitratus est. 604
    ART. I, Utrum Caecilius deos existere probaverit ex miraculis Claudiae Quintiae, quae navim qua Idaeae matris simulacrum vehebatur, solo suo cingulo traxisse ferebatur: Castoris et Pollucis, qui a Romanis reportatam de Perse rege victoriam annuntiarunt; Latinii somnio, quo ludi instaurati; Deciorum devotione, qua hostes fusi et victi; ac simili Curtii devotione, qua hiatus terrae mirabiliter completus narratur. Ib.
    ART. II. Deorum praesentiam a Caecilio non probari oraculis, vatumque responsis, quibus Minucius opponit Amphiarai, Tiresiae, Apollinis Pythii exempla, atque oraculorum amphibologiam et defectum. 608
    ART. III. Proponitur Caecilii argumentum, quo probare nititur ob auspicia et auguria a Sulpitio, Claudio, Junio, Flaminio et Crasso contempta, Romanorum exercitus, diis vindicantibus, atque adeo existentibus, caesos ac profligatos. 610
    ART. IV. Quomodo Minucius superius Caecilii argumentum aliis Reguli, Mancini, Pauli ac Julii Caesaris exemplis, funditus evertat, ubi de solistimo, tripudio. 612
    CAP. XX. Expenditur generalis Minucii responsio, qua miracula, oracula, auspicia, auguria, somnia et alia extraordinaria apud ethnicos facta, non ex deorum suorum potestate, sed daemonum fraudibus ac praestigiis profecta esse demonstrat. 615
    ART. I. Qualem Minucius putaverit esse daemonum naturam, et quam recte dixit illos poetis, philosophis, ac in primis Platoni et Socrati, atque etiam magis ac praecipue Holstani fuisse cognitos. Ib.
    ART. II. Exponuntur Minucii argumenta, quibus demonstrat cur et quomodo daemonum artibus ac praestigiis ea omnia facta sint, quae supra consuetas naturae vires effecta videbantur; ubi plura de somniis, variis sortibus ac vatum furore. 618
    ART. III. Quam evidenter Minucius demonstraverit daemones a Christianis adjuratos, atque ab obsessis hominum corporibus ejectos, palam declaravisse extraordinariorum apud ethnicos effectuum se fuisse auctores; atque ii refelluntur qui haec et vatum oracula solis sacerdotum ethnicorum artificiis et fraudibus edita fuisse garriunt. 622
    CAP. XXI De deorum imaginibus et simulacris, sub quibus delitescentes daemones credebantur mira quaedam operari, ac quae ab ethnicis impie colebantur. 625
    ART. I. Quanta impietate ethnici simulacra deorum suorum, sub quibus daemones habitabant, colerent et adorarent, atque ab eis, hominum manibus aliquando ex vase sordidissimo factis, divinam opem peterent, ac exspectarent. Ib.
    ART. II. De effigiato, uncto et coronato Serapidis simulacro, quod Caecilius adoravit, ubi de gentilium vario simulacra adorandi ritu, et utrum illud Serapidis simulacrum Terminale fuerit. 628
    CAP. XXII. Expenditur Minucii argumentum, quo ex sacris ipsis quae ethnici in deorum suorum honorem celebrabant, mysteriis atque festis, illos non existere arguit. 631
    ART. I. De Isidis sacris et mysteriis, quibus illa filium aut maritum suum perditum cum Cynocephalo quaerere, et eo invento, gaudere fingebatur: quam ridicula horum mysteriorum ab Aegyptiis ad Romanos transmissorum pompa, et quam validum contra gentilium deos argumentum inde deducatur. Ib.
    ART. II. De Eleusinis mysteriis festoque die in Cereris filiam suam Proserpinam a Platone raptam inquirentis, memoriam celebratis; de Jovis sacris atque etiam Cybeles Dindimenae seu Cereris, vel Rheae, vel matris deum, et Atydis castrati, quae a gallis seu exsectis hominibus peragebantur. 635
    ART. III. De aliis superstitiosis et absurdis Gentilium ritibus, quibus plures sanguine suo libabant, ac vulneribus viriliumque excisione supplicabant, deosque ducebant vicatim mendicantes; de lupercis cruda hyeme nudis discurrentibus, obvios verberantibus ac pelles caedentibus; de Saliis pileatis, et scuta vetera circumferentibus. 638
    ART. IV. De templis, quorum aditus vel semel tantum in anno vel nemini umquam, vel numquam viris patebat; de [Col. 1604] quibusdam sacris caeremoniis quae aut feminis aut servis interdicebantur, atque de aliis sacris quae vel univira vel multivira coronabat. 642
    CAP. XXIII. De quodam libro quem Minucius se scripturum promississe videtur, ac de quibusdam locis obscuris, nonnullisque scriptoribus et atheis ab illo memoratis. 645
    ART. I. Utrum Minucius scripserit librum de Fato, aut eum se editurum promiserit: et obscura quaedam explicantur Minucii loca, ubi de marinis ad Ostia Tiberina lavacris, de feriis forensibus et autumnitate; quid substrata navibus robora, quis puerilis testarum in mare jaculationibus ludus, sive epostracismus; quid soles alii atque alii, ac de nebulis, nubibus, fulgure, fulmine et lunae laboribus. Ib.
    ART. II. De citatis a Minucio quibusdam scriptoribus, Nepote, Cassio, Thallo, Diodoro, et atheis Theodoro, Diagora ac Protagora. 649
    PROLEGOMENA IN SEQ. CHRONICON. 651
    I. Varia virorum eruditorum placita de hujus Chronici auctore. Ib.
    II. Illud Hippolyto episcopo et martyri tribuendum nonnulli existimarunt. 653
    III. Sed ejus auctor, vel Heron ex philosopho christianus et martyr, vel potius anonymus, qui sub Alexandro Severo vixerit, habendus videtur. Ib.
    IV. Cangii sententia de Hyppolyto Chronici auctore proponitur. 654
    V. At in computis ab Hippolyto dissentit Chronici scriptor. Ib.
    VI. Quod quidem allatis in medium exemplis evincitur. 656
    VII. Demonstrationis hujus Blanchinianae conclusio. 657
    VIII. Variae Chronici memorati editiones. 658
    CHRONICON ANONYMI. 657
    PRAEFATIO. 659
    SECTIO I---VI. Dinumeratio temporum et annorum. Generationes saeculi usque in hunc diem. Terrae divisio tribus filiis Noe. Ib.
    SECT. VII, IX. Declaratio gentium, quae, ex quibus factae sunt, et quas singuli terras et civitates sortiti sunt: quantae insulae clarae: qui, ex quibus gentibus transmigraverunt: quot flumina nominata: quot montes nominati. 664
    SECT. X. Quot judices: et quis quot annis populum judicavit. 666
    SECT. XI, XII. Quot reges in tribu Juda: et quis quot annis regnavit. 667
    SECT. XIII. Reges Persarum ex tempore Cyri. 670
    SECT. XIV. Nomina creaturae. Ib.
    SECT. XV. Prophetarum omina. 671
    SECT. XVI. Nomina regum. Ib.
    SECT. XVII. Nomina sacerdotum. 672
    SECT. XVIII. Macedonum reges, juxta Alexandrinos. 673
    SECT. XIX. Imperatores Romanorum. Ib.
    SECT. XX. Reges Hebraeorum. 674
    QUAEDAM EPISTOLAE MEMORATAE. 673
    S. CORNELIUS, PAPA ET MARTYR. 675
    PROLEGOMENA. 677
    ART. I. S Cornelii vitae historia. Ib.
    ART. II. Ejus scripta. 682
    NOTITIA EPISTOLARUM NON EXSTANTIUM QUAE AD CORNELIUM SPECTANT. 689
    EPISTOLAE S. CORNELII, ET QUAE AD EUM SCRIPTAE SUNT. 699
    EPISTOLA. I. S. Cypriani Carthaginensis episcopi ad S. Cornelium papam.---Legatorum Novatiani detegitur pravitas, et ideo a communione cohibentur. Petentibus publice audiri, hoc negatur. Quaerentes undique schismatis atque haeresis socios sibi adscissere, reprimuntur. Ib.
    EPIST. II. Ejusdem ad eumdem. Quid ex divinae traditionis et ecclesiasticae institutionis usu fecerit Cyprianus, ubi de legitima Cornelii ordinatione certior factus est. Litteras Cornelii, non Novatiani, publice lectas esse. Cur praeter Cornelii litteras, quibus ille se episcopum nuntiabat, eorum qui ipsius ordinationi interfuerant, testimonium desiderarit. Rogat Cornelium ut litteras de Felicissimi et presbyterorum et addictorum causa, quas ipsi mittit, legat. 703
    EPIST. III. Ejusdem ad eumdem.---De litteris quas ad confessores a Novotiano ac Novato seductos fecit. 709
    EPIST. IV. Ejusdem ad eumdem.---Deum certum expectabatur de Cornelii ordinatione testimonium, Adrumetinis clericis auctores fuerant Cyprianus et Liberalis, ut litteras suas presbyteris et diaconis Romanis, non Cornelio inscriberent. Qua de re cum expostulasset Cornelius, expostulationis illius nunc Cyprianus satisfacit; additque episcopatus ejus veritatem apertissima luce fundatam et collegarum rescriptis comprobatam agnosci. Ib.
    [Col. 1605] EPIST. V. Ejusdem ad eumdem.---Quales sint quos Novatianus Carthaginem legatos denuo misit. 712
    EPIST. VI. S. Cornelii ad Cyprianum.---Qui confessores Maximus presbyter, Urbanus et Sidonius ejurarint schisma, et in Ecclesia catholica suscepti sint.
    EPIST. VII. S. Cypriani ad S. Cornelium.---Diligentiam ejus laudat, qua de perniciosis Novatiani machinis, ac novorum illius legatorum moribus opportune ipsum admonuit. Novati scelera pluribus persequitur, ac suam operam in revocandis iis quos ille seduxerat, commendat. 725
    EPIST. VIII. Ejusdem ad eumdem---De confessorum ad Ecclesiam reditu gratulatur. Quantum is reditus Ecclesiae catholicae conferat. 731
    EPIST. IX. Epistolae S. Cornelii Papae ad Fabium, Antionum episcopum, fragmenta.
    I. Quomodo confessores a Novatiano decepti fraudes ejus detexerint, et palam Ecclesiae notas fecerint. 733
    II. Contra omnes leges, ordinatus episcopatum sibi arrogat. 737
    III. Cleri Romani populique multitudine a schismate non deterretur. 742
    IV. Urgente infirmitate, in lecto perfusus seu baptizatus, minime consignatus est. 746
    V. Persecutionis tempore presbyterum se negare mavult, quam fratribus subvenire. 752
    VI. Praeter leges, clero ac plurimis de populo intercedentibus, per gratiam episcopi ad presbyterium provectus fuit.
    VII. Qui corpus et sanguinem Christi porrigens, singulos sibi jurare cogat. 756
    VIII. Eum ab omnibus deseri. 758
    EPIST. X, Epistolae S. Cypriani ad Antonianum pars prima, in qua Cyprianus de S. Cornelio disserit.---Cyprianus Antoniano falsas opiniones Novatiani litteris ipsi injectas levat. Ipse a levitatis suspicione circa lapsorum causam se purgat. Quam canonice Cornelius in locum Petri sit promotus, et quam fortiter in eo se gesserit, enarrat. 761
    EPIST. XI. Epistolae S. Cypriani ad Antonianum pars altera.---Lapsis in exitu subveniendum, nec tamen par omnium conditio; favorabilia in primis Libellaticorum causa; Novatianus Stoicorum placita Ecclesiae invexit.---In re ancipiti lenior pars habeatur.---Nequaquam ob indulgentiam in lapsos Christiani a martyrio avertendi; qui pacem Lapsis denegant, SS. Scripturis repugnant.---De Novatiani, philosophi et Stoici charactere.---Ex admissis ad poenitentiam moechis sequitur et lapsos admittendos. Qui ablata spe veniae, ad poenitentiam suadet, irridet. 779
    EPIST. XII. S. Cypriani ad S. Cornelium.---De quinque presbyteris et Fortunato pseudoepiscopo.---De duplici Cornelii epistola, prima qua Felicissimum et eos qui cum ipso venerant repulsos nuntiavit; altera, qua se minis eorumdem motum litteras quas attulerant accepisse significabat.---Episcopum malorum metu ab ecclesiastica disciplina tuenda deterreri non debere.---Tum Cyprianus sese legitimum episcopum, Fortunatum vero a quinque episcopis, quorum tres damnati, quartus ab episcopo damnato, in haeresi ordinatus, postremus in persecutione lapsus fuerat, ac paucis sibi male conciis in episcopum cooptatum esse enarrat.---Hinc asseclarum Fortunati circa lapsos quae doctrina sit quo pacto cum iis communicare non desinant, ac poenitentiae agendae intercedant, graphice exponit.---Frustra eos Romam, ut pseudoepiscopi a se creati confirmationem petant, contendere.---Ibi causam audiendam esse decernunt Afri, ubi crimen admissum est.---Quanta facilitate ac benignitate suscipiat Cyprianus ad Ecclesiam redeuntes. 796
    EPIST. XIII. Ejusdem ad eumdem.---Cyprianus Cornelio gratulatus quod forti confessione populo suo ad confitendum sese ducem praebuerit, in Romanorum laudes excurrit. Tum adversam Novatiani sortem prestringit. Demum ad proximum agonem qui sese praeparare mutuo debeant exponit. 836
    APPENDIX PRIMA. EPISTOLAE CORNELIO ADSCRIPTAE. 837
    EPIST. I. S. Cornelii papae ad Lupicinum, Viennensem archiepiscopum. 839
    EPIST. II.Ejusdem ad S. Cyprianum. Ib.
    APPENDIX II. DECRETALES EPISTOLAE S. CORNELIO PAPAE ADSCRIPTAE. 841
    EPIST. I. De translatione corporum apostolorum Petri et Pauli, et de Novato, aliisque haereticis. Ib.
    EPIST. II Ad Rufum coepiscopum orientalem---Ne sacerdotes Domini sicut vulgus solet facere, praesumant jurare vel compellantur. 845
    I. Si sacramentum ab episcopis fieri debeat. Ib.
    II. De causis episcoporum, et ut quidquid adversus absentes agitur, vacuum habeatur. 847
    DECRETUM ut a jejunis juramenta prestentur. 848
    CONCILIA CARTHAGINENSIA, TEMPORE CORNELII [Col. 1606] PAPAE, IN CAUSA LAPSORUM SUB S. CYPRIANO CELEBRATA. 849
    CONCILIUM CARTHAGINENSE, SUB CYPRIANO SECUNDUM, IN CAUSA SCHISMATICORUM FELICISSIMI ET NOVATIANI. Ib.
    EPISTOLA SYNODICA S. Cypriani, Carthaginensis episcopi, et collegarum, ad S. Cornelium papam de lapsis.---Persecutionem imminentem crebris ostensionibus a Deo praemonstrari; ideoque se iis qui poenitentiam agere non destiterunt, pacem non differendam censuisse Cornelio episcopi Afri exponunt. 851
    NOVATIANUS, PRESBYTER ROMANUS. 861
    DISSERTATIO PROOEMIALIS D. G. LUMPER. Ib
    CAPUT PRIMUM. Novatiani vitae historia. Ib.
    CAP. II. Novatiani scripta et doctrina. 869
    Art. I. De libro Novatiani de Trinitate. Ib.
    Art. II. De Novatiani epistola de Cibis judaicis. 873
    Art. III. De Novatiani epistola Cleri Romani nomine S. Cypriano inscripta. 875
    Art. IV. De Novatiani operibus deperditis. 876
    Art. V. Editiones operum Novatiani. 877
    CAP. III. Doctrina Novatiani. 878
    Art. I. Puncta dogmatica de Deo, divinisque ejus perfectionibus. Ib.
    Art. II. Doctrina Novatiani de mysterio SS. Trinitatis. 881
    NOVATIANI LIBER DE TRINITATE. 885
    CAPUT PRIMUM. De Trinitate disputaturus Novatianus ex regutla fidei proponit, ut primo credamus in Deum Patrem et Dominum omnipotentem rerum omnium perfectissimum conditorem. Creationis opera pulchre describuntur. Liberum hominis arbitrium asseritur. Misericordia Dei in poena homini infligenda monstratur. Piorum impiorumque animarum post mortem locus statuitur. 886
    CAP. II. Deus super omnia, ipse continens omnia, immensus, aeternus, mente hominis major, sermone inexplicabilis, sublimitate omni sublimior. 889
    CAP. III. Deum esse omnium conditorem, dominum et parentem, e sacris Scripturis probatur. 891
    CAP. IV. Bonum quoque, semper sui similem, immutabilem, unum et solum, infinitum: cujus nec nomen proprium possit edici, et incorruptibilem, et immortalem. 892
    CAP. V. Cujus si iracundias et indignationes quasdam, et odia descripta in sacris paginis teneamus; non tamen haec intelligi ad humanorum exempla vitiorum. 894
    CAP. VI. Et licet Scriptura faciem divinam saepe ad humanam formam convertat, non tamen intra haec nostri corporis lineamenta modum divinae majestatis includi. 895
    CAP. VII. Spiritus quoque cum Deus dicitur claritas et lux, non satis Deum illis appellationibus explicari. 897
    CAP VIII. Hunc ergo Deum novisse et venerari Ecclesiam; eique testimonium reddit tam invisibilium, quam etiam visibilium, et semper, et tota natura, quam ejus Providentia regit ac moderatur. 898
    CAP. IX. Porro eamdem regulam veritatis docere nos, credere post Patrem etiam in filium Dei Jesum Christum Dominum Deum nostrum, eumdem in Veteri Testamento repromissum, et in Novo exhibitum. 900
    CAP. X. Jesum Christum Dei Filium esse, et vere hominem contra haereticos phantasiastas, qui veram carnem illum suscepisse negabant. 901
    CAP. XI. Et vero, non hominem tantum Christum, sed et Deum; sicuti hominis filium, ita et Dei filium. 903
    CAP. XII. Deum enim Veteris Testamenti Scripturarum auctoritate probari. 905
    CAP. XIII. Eamdem veritatem evinci e sacris novi foederis Litteris. 907
    CAP. XIV. Idem argumentum persequitur auctor. 909
    CAP. XV. Iterum ex Evangelio Christum Deum comprobat. 911
    CAP. XVI. Rursum ex Evangelio Christum Deum comprobat. 914
    CAP. XVII. Item ex Moyse in principio sacrarum Litterarum. 917
    CAP. XVIII. Inde etiam, quod Abrahae visus legatur Deus; quod de Patre nequeat intelligi, quem nemo vidit umquam, sed de Filio in Angeli imagine. 918
    CAP. XIX. Quod etiam Jacob apparuerit Deus Angelus, nempe Dei Filius. 922
    CAP. XX. Ex Scripturis probatur Christum fuisse Angelum appellatum. Attamen et Deum esse, ex aliis sacrae Scripturae locis ostenditur. 925
    CAP. XXI. Eamdem divinam majestatem in Christo aliis iterum Scripturis confirmari. 927
    CAP. XXII. Eamdem divinam majestatem in Christo aliis iterum Scripturis confirmat. 929
    CAP. XXIII. Quod adeo manifestum est, ut quidam haeretici eum Deum Patrem putarint, alii Deum tantum sine [Col. 1607] carne fuisse.
    CAP. XXIV. Illos autem propterea errasse, quod nihil arbitrarentur interesse inter Filium Dei et filium hominis, ob Scripturam male intellectam. 932
    CAP. XXV. Neque inde sequi, quia Christus mortuus, etiam Deum mortuum accipi: non enim tantummodo Deum, sed et hominem Christum Scriptura proponit. 934
    CAP. XXVI. Adversus autem Sabellianos, Scripturis probat alium esse Filium, alium Patrem. 936
    CAP. XXVII. Pulchre respondet ad illud: Ego et Pater unum sumus, quod illi pro se intendebant. 938
    CAP. XXVIII. Pro Sabellianis etiam nihil facere illud: Qui videt me, videt et Patrem, probat. 940
    CAP. XXIX. Deinceps fidei auctoritatem admonere nos docet, post Patrem et Filium, credere etiam in Spiritum sanctum: cujus operationes ex Scripturis rencenset. 943
    CAP. XXX. Denique, quantum dicti haeretici erroris sui originem inde rapuerint, quod animadverterent scriptum: unus Deus: et si Christum Deum et Patrem Deum dicamus, non magis tamen duos deos Scripturam proponere, quam duos dominos aut duos magistros. 946
    CAP. XXXI. Sed Dei Filium Deum, ex Deo Patre ab aeterno natum, qui semper in Patre fuerit, secundam personam esse a Patre, qui nihil agat sine Patris arbitrio; eumdem et Dominum, et Angelum magni Dei consilii; in quem Patris divinitas per substantiae communionem sit tradita. 949
    NOVATIANI DE CIBIS JUDAICIS EPISTOLA. 953
    CAPUT. I. Novatianus, presbyter Romanus, in secessu suo, tempore persecutionis Decianae, variis fratrum litteris provocatus, adversus Judaeos post superiores duas Epistolas de Circumcisione et de Sabbato, etiam hanc de Cibis Judaicis edidit. Ib.
    CAP. II. In primis Legem spiritalem esse tradit; et proinde, cum cibus primus hominibus solus arborum fructus fuerit, et usus carnis accesserit, Legem postmodum subsecutam, quae cibos discernens, quaedam quasi munda concessit animalia, quaedam interdixit quasi non munda, spiritaliter esse intelligendam; praesertim cum pronuntiata sint omnia valde bona, et etiam immunda animalia ad sobolem in arca Noe reservata sint; quae alioqui possent auferri, si propter inquinamentum suum aboleri debuissent. 954
    CAP. III. Non culpanda itaque immunda animalia, ne in Auctorem culpa revocetur; sed, quando irrationale animal ob aliquid rejicitur, magis illud ipsum in eo qui rationalis est homine damnari: in animalibus proinde mores humanos actus et voluntates depingi. 956
    CAP. IV. His accessisse et aliam causam cur multa a Judaeis ciborum genera tollerentur, ad coercendam nimirum intemperantiam populi uni Deo servituri. 959
    CAP. V. Et vero fuerit tempus aliquod quo istae umbrae vel figurae exercendae; postquam autem finis Legis Christus supervenit, omnia jam dici ab Apostolo munda mundis; et cibum verum et sanctum esse fidem rectam et immaculatam conscientiam. Ib.
    CAP. VI. Sed non ex hoc quia libertas ciborum concessa, luxuriam permissam esse, aut continentiam sublatam et jejunia; haec enim vel maxime decere fideles, oraturos scilicet Deum, et acturos gratias non diebus tantum sed et noctibus. 961
    NOVATIANI AD S. CYPRIANUM EPISTOLA, CLERI ROMANI NOMINE SCRIPTA.---Deo se primum commendat, deinde et fratribus. Romanorum fides ab Apostolo laudata. Libellaticorum scelus negantium sceleri suppar. Lenitate nimia lapsos excipere summa crudelitas. Confessorum litterae ad disciplinam ecclesiasticam conservandam plurimum conducebant. Cypriani etiam litterae confessoribus utiles. Exspectanda Ecclesiae pax et constitutus Episcopus, antequam lapsis pax detur. Pulsent Ecclesiae fores lapsi, sed non confringant. 963
    S. LUCIUS I, PAPA ET MARTYR. 969
    NOTITIA HISTORICA. Ib.
    Epistola S. Cypriani ad S. Lucium. 971
    APPENDIX. EPISTOLAE ET DECRETA S. LUCIO ADSCRIPTA. 975
    EPISTOLA PAPAE I S. LUCII. Ad Galliae atque Hispaniae episcopos.---Ut duo presbyteri et tres diaconi in omni loco episcopo adhaereant propter testimonium ecclesiasticum: et de accusatione episcoporum; et de unanimitatis concordia inter metropolitanum caeterosque episcopos, et ut raptores atque ecclesiasticarum rerum ablatores, invasores, alienatores, ut fures et sacrilegi anathematizentur. 975
    I. Ut episcopus semper testes secum presbyteros ac diaconos habeat. 976
    II. De criminationibus episcoporum, sive majorum natu, et ut audientia ad majores personas appellantibus non negetur. 977
    [Col. 1608] III. Ut metropolitanus sine consilio episcoporum nihil agat, nec ipsi sine illius, nisi quod ad proprias ecclesias pertinet. Ib.
    IV. Ut metropolitanus sine episcopis causam eorum non audiat. 978
    V. Ne posteriores episcopi prioribus se praeferant, nec eis inconsultis aliquid agant. Ib.
    VI. De iis qui res Ecclesiae vel oblationes fidelium auferunt, et qui eis consentiunt. 980
    DECRETA LUCII PAPAE. 981
    S. STEPHANUS I, PAPA ET MARTYR. 983
    PROOEMIUM. Ex libro Pontificali Damasi papae. Ib.
    NOTITIA EPISTOLARUM NON EXSTANTIUM QUAE AD STEPHANUM ATTINENT, AUCTORE COUSTANTIO. 985
    EPISTOLAE QUAE AD S. SPEPHANUM I PAPAM ATTINENT. 989
    EPISTOLA S. CYPRIANI CARTHAGINENSIS EPISCOPI AD STEPHANUM PAPAM.---Ut litteris ad episcopos Galliarum missis curet ne Marcianus Arelatensis episcopus, Novatiano addictus, necdum se abstentum esse amplius glorietur; simulque operam det, aliis litteris in Provinciam et ad plebem Arelatensem scriptis, alium episcopum ejus loco subrogari. Ib.
    APPENDIX. EPISTOLAE DECRETALES S. STEPHANO ADSCRIPTAE. 997
    EPISTOLA I STEPHANI PAPAE I AD HILARIUM EPISCOPUM Ib.
    I. Qui sint infames, vel qui ad gradus ecclesiasticos, sive ad accusationem non sint admittendi. Ib.
    II. De reverentia praepositis exhibenda. 999
    III. De vestimentis ecclesiasticis. 1000
    EPIST. II. Stephani papae I.---De expulsione episcoporum, et ut quidquid in sacratis Deo rebus et episcopis injuste agitur, pro sacrilegio reputabitur; et ut per scripta nullius accusatio suscipiatur, et de aliis pluribus atque utilibus causis. 1001
    I. De accusationibus sacerdotum. 1002
    II. De episcopis rebus suis expoliatis, aut a sede pulsis. 1003
    III. Si quis episcopos vel actores sive defensores Ecclesiae, antequam eos charitative conveniat, accusare praesumpserit, ut sit puniendus. Ib.
    IV. Qui non debeant admitti ad accusationem. Ib.
    V. Accusationem per scripta non suscipiendam, nec absentem posse accusari vel accusare, nec debere priusquam locum accipiat deferendi. 1004
    VI. De primatibus et metropolitanis, et de negotiis episcoporum ad ipsos referendis. Ib.
    VII. Ut episcopus accusatus, ab omnibus comprovincialibus episcopis audiatur. Ib.
    VIII. Ut omnis accusatio intra provinciam terminetur, nisi ad Sedem apostolicam fuerit appellatum; et de accusationibus criminalibus implicatis, vel sponte confessis, aut olim inimicis. 1005
    IX. Si clericus episcopum accusaverit, aut insidiatus fuerit. Ib.
    X. Si laici res ecclesiasticas dispensare debeant. Ib.
    XI. De personis accusatorum. Ib.
    XII. De criminationibus doctorum, vel quod divinis vocibus damnati episcopos non possunt accusare vel in eos testificari. Ib
    ACTA ET MONUMENTA CELEBERRIMAE DE HAERETICORUM BAPTISMATE DISPUTATIONIS. 1009
    PARS PRIMA.---PRAECIPUA VETERUM MONUMENTA quae supersunt de baptismate haereticorum. Ib.
    S. STEPHANI PAPAE ET MARTYRIS DECRETORIAE SENTENTIAE. Ib.
    CONCILIUM ROMANUM SUB S. STEPHANO CELEBRATUM. 1011
    CONCILIA CARTHAGINENSIA. PROOEMIUM. CARTHAGINENSE CONCILIUM SUB CYPRIANO TERTIUM. Ib.
    De infantibus baptizandis. Ib.
    PROOEMIUM. Ib.
    EPIST. S. Cypriani Fido, nomine concilii.---Patres Africani pacem a Therapio temere cencessam, ratam esse statuunt.---Infantium modo natorum Baptismus ab iisdem stabilitur.---Superstitiosus mos infantes ad osculum non admittere ante diem octavum notatur.---Nemo a Baptismo impediendus. 1013
    CARTHAGINENSE CONCILIUM SUB CYPRIANO QUARTUM. De Basilide et Martiali, Hispaniae episcopis libellaticis. 1019
    PROOEMIUM. Ib.
    EPISTOLA SYNODICA S. CYPRIANI AD CLERUM ET PLEBEM HISPANIARUM, de Basilide et Martiali. 1021
    CARTHAGINENSE CONCILIUM SUB CYPRIANO QUINTUM, DE BAPTISMO PRIMUM. 1035
    PROOEMIUM. Ib.
    EPISTOLA SYNODICA S. CYPRIANI AD JANUARIUM ET ALIOS. 1036
    CARTHAGINENSE CONCILIUM SUB CYPRIANO SEXTUM, DE BAPTISMO SECUNDUM. 1044
    [Col. 1609] EPISTOLA SYNODICA S. CYPRIANI AD S. STEPHANUM PAPAM. Significat se in concilio decrevisse, ut qui apud haereticos aut schismaticos tincti sunt, redeuntes ad Ecclesiam baptizarentur; et qui in Ecclesia presbyteri vel diaconi ordinati, in schisma delapsi sint; aut qui ab haereticis promoti sint, revertentes ut laici communicarent, salvo tamen concordiae vinculo, cum episcopis qui aliter sentirent. 1046
    CARTHAGINENSE CONCILIUM SUB CYPRIANO SEPTIMUM, DE BAPTISMO TERTIUM. 1051
    PROOEMIUM. Ib.
    SENTENTIAE EPISCOPORUM LXXXVII, DE HAERETICIS BAPTIZANDIS. 1052
    BOLLANDISTARUM ANIMADVERSIONES. 1077
    . 1079
    JOANNIS ZONARAE PRAEFATIO Ib.
    EPISTOLAE DIONYSII ALEXANDRINI EPISCOPI, AD STEPHANUM PAPAM, FRAGMENTUM. Ib.
    CARTHAGINENSE CONCILIUM VIII. 1101
    EPISTOLAE DIONYSII ALEXANDRINI EPISCOPI AD STEPHANUM PAPAM FRAGMENTUM. Ib.
    EPIST. S. CYPRIANI AD QUINTUM, de haereticis baptizandis. 1103
    EPISTOLA S. CYPRIANI AD JUBAIANUM.---Anno Christi CCLVI, paulo post concilium Carthaginense VII, longam scripsit epistolam Cyprianus ad episcopum Jubaianum; is consuluerat Cyprianum de Baptismo, simulque miserat epistolam, non a se, sed ab alio scriptam, adversus sententiam Cypriani. Refellit hanc epistolam Cyprianus et summo studio colligit quidquid ad causae suae defensionem valere existimabat. Mittit etiam Jubaiano exemplum epistolae ad Numidas et ad Quintum ac forte proximae synodi decreta. 1109
    EPIST. S. Cypriani ad Pompeium, contra epistolam Stephani.---Argumentum hujus Epistolae istud est apud D. August., libr. V, contra Donatist., cap. 23. »Ad Pompeium, inquit, etiam scribit Cyprianus de hac eadem re; ubi aperte indicat Stephanum, quem Romanae Ecclesiae episcopum tunc fuisse didicimus, non solum sibi ad ista non consensisse, verum etiam contra scripsisse atque praecepisse.« De qua rursum cap. 25: »Jam illa quae in Stephanum iratus effudit, retractare nolo, quia et opus non est. Eadem quippe ipsa dicuntur quae jam satis discussa sunt; et ea praeterire melius est, quae periculum perniciosae dissensionis habuerunt. Stephanus autem et abstinendos putaverat qui de suscipiendis haereticis priscam consuetudinem convellere conarentur. Iste autem quaestionis ipsius difficultate permotus, et sanctis charitatis visceribus largissime praeditus, in unitate eis manendum qui diversa sentirent. Ita, quamvis commotius sed tamen fraterne indignetur, vicit tamen pax Christi in cordibus eorum, ut in tali discrepatione nullum inter eos malum schismatis oriretur. »Hactenus ille; quae prolixius citavimus, eo quod antidoti sint loco, adversus eos qui hinc schisma suum a Romano Pontifice confirmare nituntur. 1127
    EPISTOLA S. CYPRIANI AD MAGNUM.---Respondetur Magno inanienti an a Novatiano venientes denuo baptizandi. Et primo ex SS. Scripturarum testimonio unitas stabilitur. Legitima in cathedra Petri successio est certa unitatis nota. Unitatis sacramentum non tantum monitis et exemplis; sed et poenis in delinquentes irrogatis sancitum. Schismatici, licet Symboli voces agnoscant, fidem ipsam denegant. Exemplis ostenditur quanto cum periculo Ecclesiae pax, licet fides intacta maneat violetur. Digreditur Cyprianus ad haereticorum Baptisma, quos Spiritum sanctum dare posse negat; tum respondet de clinicorum tinctione, de aspersione, ad immunditias tollendas, de gratia in Baptismo collata, vel minuenda actu nostro vel augenda. 1137
    CONCILIUM ICONIENSE CONTRA cataphrygas. 1152
    EPISTOLA FIRMILIANI, EPISCOPI CAESAREAE CAPPADOCIAE, AD CYPRIANUM, CONTRA EPISTOLAM STEPHANI.---Argumenti prorsus ejusdem est cum praecedenti, sed paulo vehementius et acerbius quam episcopum deceat scripta, ea potissimum quantum suspicor, de causa, quod ad Firmilianum, Helenum et caeteros illarum partium episcopos Stephanus aliam quoque epistolam scripserat, se illis non communicaturum quamdiu in ea sententia de baptizandis haereticis persisterent. 1153
    PROLEGOMENA IN SEQUENS OPUSCULUM. 1177
    ART. I. Quis auctor operis, et quo saeculo floruerit. Ib.
    ART. II. Analysis hujus opusculi. 1179
    ART. III. Observationes quaedam in hunc tractatum, atque ejusdem editiones. 1182
    ANONYMI LIBER DE REBAPTISMATE. 1183
    ARGUMENTUM.---Non debere denuo baptizari qui semel in nomine Domini Jesu Christi sint tincti. Ib.
    PROLEGOMENA IN TRACTATUM SEQUENTEM. 1203
    [Col. 1610] ANONYMI TRACTATUS AD NOVATIANUM HAERETICUM. 1205
    ARGUMENTUM.---Quod lapsis spes veniae non est deneganda. Ib.
    PARS ALTERA.---PRAECIPUI RECENTIUM EXCURSUS.
    IN EAMDEM DE HAERETICORUM BAPTISMATE DISPUTATIONEM. 1217
    L. THOMASSINI DISSERTATIO AD SYNODOS SUB STEPHANO PAPA IN CAUSA BAPTISMI HAERETICORUM COLLECTAS CARTHAGINE, ROMAE ET ALIBI, ANNIS CHRISTI 256, 257, etc. Ib.
    Synopsis. Ib.
    I. Stephani papae et Cypriani concertatio. Novatorum calumnia in Stephanum. Duplex adversus eos controversia hic dirimenda. 1219
    II. Non errasse Stephanum in omnium haereticorum Baptismo recipiendo, probatur ex Firmiliano. Ib.
    III. Et idem ex eodem. 1220
    IV. Alia ex eodem argumenta. Ib.
    V. Et rursus alia. 1221
    VI. Idem revincitur ex Cypriano. Ib.
    VII. Ex eodem. Ib.
    VIII. Ex concilio Carthaginensi. 1222
    IX. Ex Tertulliano. Ib.
    X. Item ex concilio Arelatensi. 1223
    XI. Ex Eusebio. Ib.
    XII. Ex Stephani ipsius verbis. Ib.
    XIII. Defenditur argumentum Stephani adversus Cyprianum. 1224
    XIV. Item, ex Hieronymo ostenditur non errasse Stephanum. Ib.
    XV. Rursus, ex eodem. 1225
    XVI. Ex eodem iterum. 1226
    XVII. Ex eodem. Ib.
    XVIII. Idem efficitur ex Basilio. 1227
    XIX. Ex Siricio, Innocentio, Leone Rom. Pontif. 1228
    XX. Item, ex Augustino. Ib.
    XXI. Quam dictu nefas totam aliquando errasse in hoc etiam negotio Ecclesiam. 1230
    XXII. Item, ex Vincentio Lirinensi. Ib.
    XXIII. Ex Hincmaro rhemensi et Augustino rursus. 1231
    XXIV. Altera attingitur controversia, an post decretum Stephani plenario adhuc esset opus concilio, ut innuere videtur Augustinus. 1232
    XXV. Contra ex eodem Augustino, etiam ante concilium et summa fuit Stephani potestas et Cypriani error expiandus, non excusandus. Ib.
    XXVI. Ex eodem, Cyprianus Petro comparatur erranti, sed corripiente collegam audiendi. 1233
    XXVII. Quam non possit excusari Cyprianus ex eodem, traditioni apostolicae et ecclesiae universali immoriger. Ib.
    XXVIII. Eadem ex Hieronimo confirmantur, Vincentio Lir. et Facundo Herg. 1234
    XXIX. Rursus ex Augustino. Ib.
    XXX. Non ultra minas saeviit Stephanus, et tandem dispensationi acquievit, atque ita decreti sui executionem suspendit ipsemet. 1235
    XXXI. Graviori auctoritati cedere debuisse Cyprianum, ex Augustino. 1236
    XXXII. Et Cyprianus et alii ejus consentanei forsan resipuere. Ib.
    XXXIII. Altera aperitur via solvendae hujus controversiae, ex discrimine quaestionum de fide et de consuetudinibus. 1237
    XXXIV. Varia hujus discriminis documenta. 1238
    XXXV. Quaestionem hanc civiliter tractatam esse, ut ad consuetudines spectantem, non ad fidem, probatur primum ex Firmiliano. Ib.
    XXXVI. Item ex Cypriano. 1239
    XXXVII. Item ex Stephano, ex Arelat. et Nicaena synodis, ex Optato. Ib.
    XXXIII. Item ex Basilio. 1240
    XXXIX. Ex Amphilochio. 1241
    XL. Ex Athanasio. Ib.
    XLI. Ex Epiphanio. 1242
    XLII. Ex Cyrillo Hierosolymatano. Ib.
    XLIII. Ex II Synodo oecumenica. 1243
    XLIV. Ex synodo Trullana. Ib.
    XLV. Ex consensu Graecorum, maxime Theodori Studitae. Ib.
    XLVI. Ex Gennadio. 1244
    XLVII. Ex Augustino. 1245
    XLVIII. Concilia plenaria frequenter Augustinus ad consuetudines ordinandas requirit. Ib.
    XLIX. Nequaquam ad quaestiones fidei. 1247
    L. Summa controversiae hujus posterioris. 1248
    DISSERTATIO, QUA VERA STEPHANI CIRCA RECEPTIONEM HAERETICORUM [Col. 1611] SENTENTIA EXPLICATUR. 1249
    I. Sententiam Stephani ratione destitutam non fuisse. Ib.
    II. An Stephanus Baptismum ab haereticis sub qualibet forma collatum admiserit. 1251
    III. An eos quos baptizatos in nomine Jesu, dixit Stephanus, intellexerit in nomine Trinitatis baptizatos. 1253
    IV. An non Stephanus haereticorum baptismo majorem, quam decet, virtutem atque efficaciam tribuat. 1255
    V. An manum ab haeresi redeuntibus imponi voluerit Stephanus, ut confirmationis sacramentum eis conferretur. 1258
    VI. Stephanus ab antiquis laudatur ut apostolicae traditionis vindex, nec erroris ab ullo arguitur, nisi ab iis qui quorumvis haereticorum baptisma respuebant. 1265
    VII. An Stephanus excommunicatione percusserit rebaptizantes. An severius cum viris sanctis se gesserit. 1268
    AUCTORITAS PONTIFICIA, NOTISSIMO CYPRIANI FACTO A QUIBUSDAM NEOTERICIS ACRITER IMPUGNATA, SED A SAPIENTISSIMIS GALLIAE THEOLOGIS SOLIDE VINDICATA, DISSERTATIO HISTORICO-DOGMATICA. 1273
    PRAEFATIO. Ib.
    APPENDIX AD VITAM S. STEPHANI ROMANI PONTIFICIS ET MARTYRIS, in qua ipsius contra S. Cyprianum aliosque rebaptizantes agendi ratio veterum testimoniis a quorumdam neotericorum calumniis vindicatur. 1295
    DISSERTATIONIS HISTORICO-DOGMATICA PARS PRIMA. 1313
    Argumentum. Quod ex S. Cypriani facto, adversus supremam et irreformabilem in definiendis fidei controversiis Romani Pontificis auctoritatem extunditur et urgetur argumentum, vacuum a sapientissimis Galliae theologis et inane conficitur, ac penitus evertitur. Ib.
    CAPUT. I. Juxta universalem Galliae theologorum ac scriptorum doctrinam S. Cyprianus agitatam aevo suo de rebaptizandis haereticis quaestionem, non ad fidem, sed ad meram disciplinam pertinere judicabat. 1314
    CAP. II. Juxta universalem Galliae theologorum ac scriptorum doctrinam S. Cyprianus probe noverat quam S. Stephanus asserebat consuetudinem, non peculiarem Romano Pontifici, sed universalem fuisse tunc temporis Ecclesiae consuetudinem, ac ab omnibus episcopis antiquitus servatam fuisse. 1320
    DISSERTATIONIS PARS SECUNDA. 1323
    Argumentum.---Solida et invicta sunt quae ad profligandum ac evertendum ex S. Cypriano petitum adversus pontificiam inerrantiam Neotericorum argumentum, a sapientissimis Galliae theologis adducuntur. Ib.
    CAPUT. I. Exponuntur momenta quibus evincitur causam de baptismate haereticorum Cypriano visam fuisse rem non fidei, sed merae disciplinae. 1325
    Solvuntur objectiones. 1337
    CAP. II. Afferuntur momenta quibus evincitur S. Cyprianum probe novisse quam S. Stephanus Rom. Pontifex vindicabat consuetudinem, universalem tunc temporis fuisse Ecclesiae consuetudinem, ac ab omnibus episcopis antiquitus servatam fuisse. 1345
    DISSERTATIONES FR. M. MOLKENBUHR DE FIRMILIANO, EPISC. CAESARIENSI. 1357
    PRAEFATIO. Ib.
    CONSPECTUS UTRIUSQUE DISSERTATIONIS DE FIRMILIANO. 1361
    DISSERTATIO I.---N. 1, 2, 3, Praemittuntur duae regulae critices, ex Dupinio. Ib.
    Propositio I.---N. 4, 12. Epistola quae sub Firmiliani nomine circumfertur ab homine Latino videtur conficta. Ib.
    Propositio II.---N. 13, 17. Saltem S. Firmilianus eam [Col. 1612A] non composuit. 1365
    N. 18, 77. Ipsa epistola refertur quoad partes et critice examinatur; ubi n. 41. An S. Stephanus papa validum edixerit baptismum sub quacumque forma collatum. 1368
    Propositio III. N. 78, 87. Verosimilius est, quod aliquis Donatista Africannus fatam Epistolam fabricatus fuerit post saec. IV, vel alius haereticus. 1401
    Propositio IV.---N. 88, 91. S. Firmilianus nullos libros scripto publico vulgavit. 1408
    DISSERTATIO II.---De S. Firmiliani anno emortuali, quo Paulus Samosatenus fuit condemnatus in celeberrima synodo Antiochena, in qua et vox homousion dicitur fuisse rejecta.
    Propositio. N. 93, 100. Illa ante annum 272 non contigerunt. Ib.
    ANNALES ECCLESIAE AFRICANAE TEMPORIBUS CYPRIANICIS. 1417
    S. PONTIUS, DIACONUS CARTHAGINENSIS. 1477
    PROLEGOMENA. Ib.
    ART. I. Pontii vitae historia. Ib.
    ART. II. Ejus scripta. 1479
    ART. III. De Actis Pontianae historiae subjectis, et quid curae, in utrisque edendis adhibitum fuerit a viris doctis. 1480
    DE VITA ET PASSIONE S. CYPRIANI, PER PONTIUM. 1481
    CAPUT. I. Auctor rationes scribendi exponit. Acta Martyrum olim diligenter litteris fuisse consignata perhibet. Ib.
    CAPUT. II. Quae a Cypriano post baptismum facta sunt, enarrat. Continentia necessaria. Aliae Cypriani virtutes. 1483
    CAP. III. Ad sacros ordines cito promovetur. Sanctos sibi imitandos jungiter proponit. 1484
    CAP. IV. Cyprianus a Caecilio ad fidem adductus. 1485
    CAP. V. Adhuc neophytus, episcopatum assumere compulsus. 1486
    CAP. VI. Episcopalibus virtutibus emicat. 1487
    CAP. VII. Proscriptus et ad leonem postulatus, prudenter secedit. Ib.
    CAP. VIII. Idque accidit ex divinae Providentiae consilio. 1488
    CAP. IX. Grassante dira peste, plebem suam ad succurrendum ea infectis, etiam ethnicis, efficaci oratione adducit. 1489
    CAP. X. Pellitur in exilium Curubim. 1490
    CAP. XI. A multis invisitur. Coelesti visione recreatus, de martyrio subeundo ejusque dilatione divinitus admonetur. 1491
    CAP. XIII. Quam visionem auctor interpretatur, et veridicam fuisse probat. 1493
    CAP. XIV. Imminente persecutione recusat fugere Cyprianus, suosque ad martyrium hortatur. 1494
    CAP. XV. Capitur. Plebs ante fores noctem excubat. Ib.
    CAP. XVI. Postridie ad tribunal proconsulis ducitur. 1495
    CAP. XVII. Lata sententia, capite plectitur. 1496
    ACTA PROCONSULARIA SANCTI CYPRIANI. 1497
    I. Prima S. Cypriani confessio coram Paterno proconsule. Presbyteros prodere renuit. Ib.
    II. In exilium Curubim mittitur. Inde a Galerio revocatus comprehenditur. 1500
    III. Coram proconsule sistitur. Ejus secunda confessio. 1502
    IV. Sententia in eum lata, capite plecti jubetur. 1503
    V. Coram magna populi turba decollatur. Ejus corpus, a fidelibus, noctu sublatum, sepelitur. 1504
    APPENDIX. PASSIO S. CYPRIANI. 1505




[Col. 1611] FINIS TOMI TERTII.



