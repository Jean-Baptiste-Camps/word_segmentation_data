
PATROLOGIAE TOMUS IX.

HILARII

TOMUS I.


PARISIIS, EXCUDEBAT VRAYET, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS IX.


HILARII

TOMUS PRIOR.

PARISIIS, EXCUDEBAT VRAYET, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


Volume title page


SANCTI HILARII PICTAVIENSIS EPISCOPI



OPERA OMNIA

JUXTA EDITIONEM MONACHORUM ORDINIS SANCTI BENEDICTI E CONGREGATIONE S. MAURI ET OMNES ALIAS INTER SE COLLATAS, REPRODUCTA, EMENDATA, SINGULARITER AUCTA.

TOMUS I.


PARISIIS, EXCUDEBAT VRAYET, IN VIA DICTA D'AMBOISE, PRES LA BARRIERE D'ENFER, OU PETIT-MONROUGE. 1844.


ELENCHUS OPERUM QUAE IN HOC VOLUMINE CONTINENTUR. [4Kb] [1Kb]

Praefatio editionis Maffei 	col. I-XII
Epistola nuncupatoria 	9
Praefatio generalis 	11
Vita S. Hilarii ex ipsius scriptis potissimum collecta 	125
Vita ejusdem auctore S. Hieronymo 	184
Vita ejusdem a Fortunato scripta 	Ibid.
De translatione S. Hilarii Petri Damiani sermo 	199
Selecta veterum testimonia de S. Hilario 	203
Notitia litteraria in S. Hilarium 	207
Syllabus manuscriptorum necnon editorum codicum ad quos exacta et emendata sunt S. Hilarii opera 	219
Admonitio in commentarium subsequentem 	221
Sancti Hilarii tractatus super psalmos 	231
Commentarius in psalmos XV, XXI, XLI 	890
Commentarius in Evangelium Matthaei 	917





Main volume text




[SANCTUS HILARIUS.]




[Col. 000I]
EDITIONIS MAFFEI PRAEFATIO.

[Col. 000IA] Cum deprehensum nuper sit S. Hilarii Pictaviensis opera in quam multis bibliothecis desiderari, venalia vero in Italia universa vix reperiri, praestantissimus Canonicorum Veronensium coetus, atque adeo ejus Archipresbyter Joannes Franciscus Musellius, studiorum fautor acerrimus, piarumque ac eximiarum rerum perpetuus auctor, vetustissimis etiam Capitularibus codicibus novam editionem aut augeri, aut magnopere illustrari posse sperantes, ut praeclarissimi Patris scripta in hac civitate typis denuo traderentur, constituere. Cum vero eam mihi curam demandare placuisset, viderem, ne quid editio haec detrimenti caperet; quin si anteriores omnes novo accedente studio, atque iteratis curis supergredi nobis liceret, ut id nequaquam praetermitteretur; ad [Col. 000IB] postremam praecipue, quae a Benedictinis Maurinae congregationis Monachis elaborata est; ne dum inspiciendam, sed quantum ingenii mei tenuitas ferebat, excutiendam etiam ac pensitandam me contuli. Verumtamen illam tam docte, tam diligenter, tam studiose confectam, numerisque omnibus absolutam percipere mihi visus sum, ut ab ea recedendum minime existimarim, et piaculi loco duxerim intermiscere quidquam, laudataeque eorum editorum industriae quomodocumque manus inferre. Auctor propterea fui, ut Parisina plane editio recuderetur; simul tamen, quod unice nobis superest, quicquid ad eam ornandam ex mss. codicibus nostris erui posset, excerperetur diligentissime atque in publicum bonum emitteretur. Neque enim assentiri profecto possem, [Col. 000IC] ut in hac urbe quoque mos arriperetur eorum typographorum, qui lucrum papyraceis mercibus aucupaturi, de atramento ac de chartarum plaustris unice sunt solliciti, remque librariam e litteratis hominibus pendere ignorantes, editiones alibi factas nullo studio recudunt, consilio nullo. Ii scilicet ne de praefatiuncula addenda cogitant quidem, nedum illustrari novis curis, atque augeri veterum Scriptorum Opera satagant; quin cum duo aut tria, titulum exhibentes, de suo proferre verba cogantur, illa ipsimet adjungunt, atque soloeco aliquo, si Deo placet, vel lepida quadam ridiculave formula libri frontem insigniunt quandoque ac distinguunt. Deplorandum hoc, et fatale propemodum Italico nomini malum haud ita profecto glisceret, modo qui libros delectu nullo, et [Col. 000ID] audito tantum Auctorum nomine statim redimunt, sibi caverent aliquantisper, nec quod inconsulto et imperite in hoc genere peragitur, eadem comitate exciperent, ac quod studiose atque utiliter elaboratur.

Jam vero cum duo praecipue in Capitularibus scriniis S. Hilarii codices habeantur, quibus non multas velim ex istius modi reliquiis, quacumque tandem in Bibliotheca superantibus anteponas, eorum descriptionem, [Col. 00IIA] ut eruditi seculi genio morem geram, exhibere pergo. Alter ex illis opus continet de Trinitate. Liber est maximi moduli, singularem tum litterarum, tum membranae magnificentiam ostentans, figura quadrata, laevi charta ac plerumque subtili, atramento in flavum vergente, scriptura bifida, atque a temporis injuriis intacta: oris late circumalbicantibus. Integrae paginae exemplar vides.

Eadem manus, nihil prorsus ab hac amplitudine et scripturae majestate deflectens, perstat usque ad extremum. Sub finem tres aut quatuor desiderantur chartae, quapropter nec librarii, nec temporis superest nota; sed quinto aut sexto seculo exaratum codicem indicia persuadent omnia. Antiquitatis gloriam minime ergo codex noster percelebri illi concedit, [Col. 00IIB] qui in Archivo Vaticanae Basilicae custoditur, et velut unice vetustissimus ad hanc diem depraedicatus est: quod enim eum P. Mabillonius dixerit, scriptum esse sub finem seculi quarti aut ineunte quinto, quae verba P. Cutantius repetit in praefatione, id mero et involuntario lapsu viris doctissimis excidisse patet, cum ad annum decimum et quingentesimum ejusdem collationem revocent: quo constat, sub finem seculi quinti, aut ineunte sexto (Re Dipl. lib. V, pag. 350), enuntiandum fuisse. Verum suspicari me vehementer, hallucinationis, aut erroris quidpiam in judicio de eo codice ad hanc diem lato subesse, ac latitare, nequaquam dissimulo. Quamvis enim e Mabilloniano specimine eximia libri vetustas appareat, non ejusmodi apparet tamen, quae secundum observationes communiter [Col. 00IIC] adhibitas usque eo revocari possit. Testes appello, quicumque in priscis perquirendis codicibus, ac terendis minime perfunctoriam posuerint operam. Liber siquidem de quo agimus ea scriptura constat, in quam sequiori aevo sensim deflexit Romanorum uncialis, solo N majorem ac priscam formam retinente. Illo scribendi genere multi multis in locis reperiuntur codices, quorum quempiam nemo umquam fuit qui in tantam vetustatem assereret. At de adscripta epocha quid dicemus? haec scilicet haberi dicuntur ad calcem: Contuli in nomine Domini Jesu Christi aput Kasulis constitutus anno quartodecimo Trasamundi regis: quae quidem verba inscriptionem cujusdam studiosi Mabillonius appellat; vere autem ab illo adjecta sunt, qui codicem, ut mos erat, [Col. 00IID] contulit atque emendavit. Sic ad calcem Virgilii Medicei adnotavit Rufius Apronianus: Legi et distincxi, etc., deinde, Distincxi emendans, etc. Cum ergo in Hilariani codicis subscriptione annum quartumdecimum Trasamundi Regis legerit Holstenius, anno saltem Christi DX scriptum fuisse omnes subinde assensi sunt. Haec nihilominus opinio multum infirmetur necesse est, ubi animadvertamus verbum [Col. 0IIIA] illud, prout in specimine repraesentatur, nec pro Trasamundi, nec pro Trasamund legi posse; ubi enim m? ubi a duplex? ubi u? vereor ergo ne aliud quoddam ibi latitet nomen; circa illud vero, qui codicem non viderim, divinationibus parco. Dictio quoque, quam pro Putzalis accepit Holstenius, et pro Kasulis Mabillonius habet, de Casula explicans Byzacenae provinciae civitate, valde in ambiguo est; neque enim primam litteram, ut ibi effingitur, pro Kappa recipient diplomaticorum hominum filii; et mirum videri possit, Augustini, Cypriani, Tertulliani in Africa scripta exemplaria non haberi, haberi autem Hilarii Pictaviensis.

At de his quidquid unicuique libet credatur, neque enim quidquam praefracte statuo, neque aliud in [Col. 0IIIB] praesentia ad rem pertinet nostram, nisi ut ex utriusque speciminis collatione vetustatis laude Veronensem codicem anteferendum esse, doctus lector agnoscat. Quod si vetustate nequaquam praecelleret, satis praecellit emendatione ac fide; menda siquidem in Vaticano abundare monuit Cutantius, cum in Veronensi perraro occurrant, ita ut paragrammatis minus contaminatos codices paucos viderim. Priscae etiam orthographiae commendatur usu; propterea ubi exempli gratia in editis attingimus (hujus editionis col. 34), in ms. est adtingimus; ubi c. 225, ut id de quo agitur assequatur; in ms. adsequamur: quibus lectionibus sensus quoque restituitur. Plura in Auctores veteres invecta sunt aenigmata, quod librarii vulgarem pronuntiandi mollitiem sequentes, a recta hac scribendi [Col. 0IIIC] norma deflexerint. Quis explicet, exempli gratia, Horatii versum illum, ut communiter legitur?

Cum ridentibus arrident, cum flentibus adsunt.
At cui constet scripsisse Poetam adrident, intelligit statim, respondens verbum esse adflent, quo reposito optime procedit sententia. Nolim tamen urgeatur haec regula usquequaque, ita ut etiam exsilium scribere teneamur, quamvis quibusdam e veteribus Grammaticis edicentibus. Ita quidem in postrema S. Hilarii editione factum est, libris tamen nostris vetustissimis minime suffragantibus. Archaismum sapit in codice nostro thensaurus quoque non una vice; ut in compari alio mox enarrando tractatus in Psalmos complectente, formonsa sum; nam et in Virgilio [Col. 0IIID] Mediceo Formonsum Pastor animadvertere memini. Mirum est quam ad deformandas cujusvis linguae dictiones perpetuo propensum, in pugnantes in vicem corruptiones feratur vulgus; nam qui n perperam intrudentes thensaurum et formonsum enuntiabant, iidem alia efferentes verba, eam litteram injuria extrudebant; cujusmodi elocutionis vestigia in Vespasiani numismate animadvertebam nuper, Roma Resurges praeferente pro Resurgens: quin freques pro frequens et alia id genus non in Mss. tantum, sed et in quibusvis monumentis persaepe occurrunt. At dolendum summopere primam aeque ac postremam chartam malo quodam fato a codice nostro abscissas fuisse; ita ut nec Auctoris nomen, quod qui in dubium [Col. 00IVA] revocaret non defuit, nec Operis inscriptio appareat, quae diversimode prolata est. Utrum itidem libris XII ille de fide Orientalium adjungeretur, ex quo Cassiodorius tredecim libros beati Hilarii de sancta Trinitate memoravit, ex Ms. mutilatione ignoramus. Libri in capita videntur dividi, sed admodum prolixa. Quae afferuntur auctoritates versibus arctioribus indigitantur: verba si quae fuerant omissa, minuto charactere superaddita visuntur, at ejusdem ubique figurae ac majoris formae.

Cum multis abhinc annis (neque enim , aut hornus hic labor est) in hunc praeclarum codicem primo incidissem, impetu quodam ad decantatum libri secundi, capite in postrema editione vigesimo septimo, inspiciendum locum me contuli: ex eo siquidem [Col. 00IVB] acerrimae cum octavo ac nono seculo contentiones, tum eo maxime tempore iteratae inter eruditos viros fervebant disceptationes. Censebam equidem eam controversiae partem, quae ex antiquis codicibus pendet, hoc potissimum supra caeteros antiquo atque eximio codice diremptum iri: sed mirum, in hoc quoque quod nos ancipites adhuc relinquat, me deprehendisse. Quaestionis caput est, utrum in fine praedicti capitis legendum sit, dum carnis humilitas adoratur, an vero, dum carnis humilitas adoptatur; cumque discrepent eo loco non excusi tantum, sed et scripti libri, utra praeferenda sit lectio, utra ab auctore ipso defluxerit. Id quidem tot concertationibus nequaquam disquirendum erat, cum ab utraque lectione sensus fluat orthodoxus: patet enim verbum adoptatur [Col. 00IVC] de humanitate intelligendum esse a Filio adsumpta, non a Patre adoptata. Historiae tamen intererat, ut praecipue quod ad Felicem Orgelitanum Episcopum spectat, facti veritas detegeretur: huic exponendo supersedeo, cum satis innotescat, et a recentibus Scriptoribus fuse atque eleganter proponatur discutiaturque. Ego quid codex noster ferat bona fide exhibebo.

Primum igitur pro comperto habeatur in hoc libro ADORATUR scriptum esse, nullo abrasionis vestigio, nulla superinductionis suspicione: at cum post eam dictionem a capite resumatur versus, in vacuo quod remanet spatio, sive eadem, sive paulo posteriori manu, ADOPTATUR adjectum fuisse. Priori verbo nulla quidem irrogata est contumelia, sed lineolis superpositis, [Col. 00IVD] atque R in superiori margine adscripto, indicatur de more, adjectam dictionem anteriori substituendam esse, in aliis tamen codicibus certius adhuc testimonium requirendum. Id in hoc libro, ut et in aliis, ad dubia loca graece etiam quandoque innuitur, pro R require, Z adposito, hoc est, . In verbo adoptatur eadem litterarum figura, idem prorsus atramenti color; at levi cultello fuisse olim apparet, qui litteras, et superpositas lineolas abducere tentarit, ac delere. Quae quidem omnia in has conjecturas me pertrahunt. Liquido primum, nullaque haesitatione exaravit librarius adoratur; at sive ab ipso alia postmodum exemplaria inspiciente, sive ab alio quopiam adoptatur additum est, et simul ut adoratur expungeretur [Col. 000VA] monitum. Alter exinde accessit, cui secunda lectio non probabatur; propterea verbum adoptatur conatus est auferre, abrasionis nubeculis id satis testantibus. Colligi hinc potest, libenter quidem adoratur lectum olim fuisse, de ea tamen lectione antiquitus quoque, et multo ante Felicem Orgelitanum dubitatum esse. Neque hunc codicem unum ex iis esse, quibus Felix, vel ejus fautores manus injecerint, suspicari possumus, cum adoratur minime abrasum sit. Hinc et in Vaticano codice, ut audio, controversa dictio a secundo calamo immutationem est passa. Ex eo accidit ut adoratur legerint Hincmarus atque Alcuinus, adoptatur vero Agobardus Lugdunensis; qui Felicem confutans, atque omnia quae praecesserant probe callens, ab omni fraude sibi satis cavisse credendus [Col. 000VB] est. Satis ergo verisimile apparet, lectionem adoptatur a Felice non primo excogitatam, sed in aliquo codice inventam esse; cumque sibi propitiam, ac ut accidere solet praejudicio quodam occupatis, errori suo faventem male reputaret, in Aquisgranenses codices dolose induxisse: Forte etiam lectionem illam odio deinde habuerunt Catholici ex hoc ipso, quem Felix illi superstruere errorem conatus est; adoptionis caeteroquin voce satis ipsis suspecta post Arianam haeresim. Non per adoptionem haec facta sunt, absit: ita in Capitulari alio Concilium Ephesinum continente codice ea verba S. Athanasii in Epistola ad Epictetum latine redduntur: , quae in Conciliis edita versio prave contorquet. Cassiodorius in Psalm. I, propter humilitatem [Col. 000VC] carnis adsumptae. Hinc Alcuinus Felici: tu omnino perversissime dicis adoptatur: quamvis non ea perversa essent verba, sed interpretatio. Haec autem omnia, ut constet, quam ab antiquo, et cur is locus dupliciter in libris describeretur. Caeterum quomodo Hilarius ipse scripserit, mihi quidem facile cognitu videtur omnino; contextum enim percurrentibus statim patebit vocem adoratur oratoriae elegantiae, quam Auctor ibi sectatur, minime convenire. Parit Virgo, partus a Deo est; infans vagit, laudantes Angel; audiuntur; panni sordent, Deus adoratur: ita potestatis dignitas non amittitur, dum carnis humilitas adoratur. Neque apte immediata orationis membra bis eodem verbo clauduntur, neque mirificum illud, quod ex oppositis aucupatur Hilarius, oritur ullo modo, [Col. 000VD] si dignitatem non amittat, qui adoratur; oritur autem optime, si dignitatem non amittat, qui carnis humilitatem adoptat. Cur vero Felix criminationem falsi veteri aliquo prolato codice adoptatur exhibente non repulerit, vel invidiam saltem non minuerit, profecto non intelligo. Eodem certe sensu Hilarius in expositione Psalmi CXXVII protulit per adoptionem corporis: frustra vero legendum esse per adeptionem, quamvis Erasmiana editione suffragante, vir ingeniosus conjiciebat (De vett. Haerr., etc., p. 460); nam adoptionem praefert praestantissimus omnium Capituli nostri liber alter, cujus jam relationem ingredimur.

Paucos quidem ex Ecclesiasticis praesertim manuscriptos codices reperias, qui cum hoc antiquitate [Col. 00VIA] certent, facieque ipsa ac conspectu majoris vetustatis aucupentur fidem. S. Hilarii Tractatus in Psalmos complectitur, quorum rara admodum occurrunt scripta exemplaria. Illos in IX, XIII et XCI in ms. Vaticano unice ad hanc diem repertos comprobat noster, qui pariter recenset. Libri forma media et oblonga, ne quadrata unice in pretio sit: membrana ubi inoffensa, candida est, adeoque subtilis ac tenuis, ut quaedam folia tactum effugere videantur: atramentum xerampelinum est, et subalbicans: scriptura in duas columnas discreta, ut in specimine conspicis diligenter quidem efficto, nec tamen codicis faciem, ac litterarum elegantiam satis exprimente.

Ubi Graeca incidunt verba, accentibus ac spiritibus nullis effinguntur. Quaecumque sive ex aliis Psalmis, [Col. 00VIB] sive aliunde sumpta afferantur, seponuntur ut in exemplo, priori etiam versu rubricato. Rubricata autem verba auri olim superinducti alicubi vestigia retinent. Scriptionis species Virgilium Mediceum (parum feliciter ab editis speciminibus repraesentatum) in eo praecipue refert, quod litterae mediocris pariter sint magnitudinis, et calamo subtiliori exaratae: quod P et Q descendant numquam, neque infra protendantur; et quod in T transversa linea vix appareat, ut etiam in G et in L inferiores ductus. Caeterum noster magis affabre, distincteque ac aequaliter descriptus est: ne quid a recta linea in versibus exarandis manus deflecteret, calami via stylo designata visitur. Ab emendatione quoque generatim laudandus liber: quamobrem librarii jure merito in [Col. 00VIC] hominum memoriam nomen revocabimus, quod praeter morem, ubi minus exspectandum erat, incurrimus: in alphabetico scilicet Psalmo CXVIII, post illa, Littera IIII explicit, incipit Littera V feliciter, exiguis, sed majusculae pariter, ut vocamus, figurae characteribus legitur inferius: Scribit antiquarius Eutalius NT ita colligantur N, quod compendii genus veterum lapidum usum sapit. In eodem Psalmo post litteram decimam, intra circulum Christi monogramma in apice prae se ferentem: Scribtori vita, legenti doctrina.

Antiquariorum munus, quorum frequens apud veteres mentio, Valentis lex anno CCCLXXII lata probe describit. Antiquarios ad bibliothecae codices componendos, vel pro vetustate reparandos, quatuor Graecos et tres Latinos scribendi peritos legi jubemus [Col. 00VID] (C. Th. de Antiqu. l. II). Isidorus ita dictos putat, quia tantummodo vetera scriberent (Orig. lib. VI), sed repugnat Euthalii nostri auctoritas, qui se antiquarium vocat, Hilarii nequaquam tunc vetustos, sed forte calentes adhuc commentarios transcribens. Ego inter librarios eo praesertim nomine donatos opinor, qui non cursoriis, seu celeribus, quae barbaris nominibus non sine miro et universali errore designari solent, sed majoribus, accurateque effictis litteris, ac diligentia singulari codices construere profiterentur. Graecum vocabulum docet , siquidem Antiquarius redditur in veteribus Glossis. Praecepit Imperator Constantinus epistola a Theodorito in Ecclesiastica Historia (lib. I, c. 16) relata [Col. 0VIIA] lata, ut ad multarum Urbis suae Ecclesiarum usum sacrarum Scripturarum quinquaginta membranei codices conficerentur , , ab artificibus pulchre scribentibus, atque artem perfecte callentibus: vertit Epiphanius Scholasticus in Tripartita, ab artificibus antiquariis, et perfecte artem scientibus (lib. II, c. 6). Propterea Augustinus in Sermone de Verbis Domini: Qui videt litteras in codice optime scripto, et non novit legere, laudat antiquarii manum, admirans apicum pulchritudinem. Id autem nominis sequiori aevo librariis majoris formae litteris codices effingentibus adhaesisse puto, quod antiquos imitantes primaevam litterarum figuram servarent: neque enim prima aut secunda linguae Latinae aetate ea significatione, sed pro antiquitatis [Col. 0VIIB] cultore antiquarius usurpabatur: propterea auctor Dialogi de Oratoribus: criminabimur te antiquariis; et in eodem libro: nec quemquam adeo antiquarium puto, etc. Vocem eodem sensu adhibent Juvenalis ac Suetonius. Caeterum antiquarium nostrum, quamvis Graecum nomen prae se ferentem, Graecum fuisse nequaquam suspicemur, cum Latinis libris operam daret, et pro Euthalio (ab siquidem deducitur) Eutalium scriberet.

In vacuo, quod remanserat, spatio ad finem Psalmi CXXI diverso prorsus scribendi genere, et recentiori atramento verba haec posterior manus adposuit quasi ludibunda: In nomine Domini I hum X pi Ariperto Rege fuit vera justitia et sincera . . . . . Deinde, Builius Abbas de Monastirium sci Thome Apostoli cuit vocapolo est [Col. 0VIIC] Pineolo. S. Thomae Templum, et Conventus, quem modo PP. Carmelitae possident, ad pontem est situs Pignolo usque in hanc diem nuncupatum. Monasterium ibi fuisse, et Monachos cum Abbate suo commoratos olim esse noverat nemo. Linguae Italicae quam proxime ab ea usque aetate praeluderetur vides; quod enim nunc Abate del Monasterio dicimus, Abbas de Monastirium vulgariter scribebatur; cumque um in o popularis pronuntiatio saepe converteret, ut item e mss. didici, et hic etiam apparet (vocapolo enim pro vocabulum est), a vulgari lingua verba parum deflectunt. Sub Rege Ariperto scriptum codicem ex hac nota non defuere qui arguerent; at litterarum forma, ipsaque hujus adjectionis facies, satis ostendunt multo recentiorem fuisse; et profecto nisi liber hic [Col. 0VIID] utriusque Ariperti aevum longe antevertat, conjecturis fidendum nullis, atque indiciis quibuscumque tutioribus in posterum valedicendum: neque enim ad ipsum codicem, vel ad ejus amanuensem ea referuntur verba, sed ut e loco et modo prorsus constat, sive Builii Abbatis, sive otiosi cujuspiam lusus fuit vacuo illo spatio abutentis, quod in plerisque etiam impressis libris occurrere aliquando solet. Alios contra audivi, eo quod nigrescat horum verborum, fere ut in hodiernis scripturis, atramentum, recenter addita fuisse perperam existimantes: ita nimirum in errorem proni perpetuo sunt, quicumque non omnia pensitant, et uno tantum argumento ducti in his rebus calculum ponunt.

[Col. VIIIA] Jam vero ut quidquid ad detergendum atque amplificandum Hilarium conferre utrique codices possent, ob oculos haberetur, Joseph Blanchinius, Veronensis Ecclesiae Canonicus, ac Bibliothecarius, maximae spei juvenis, percelebrisque patrui condignus haeres, cum Benedictina editione solidos contulit, et variantes lectiones omnes summa diligentia ac fide adnotavit distincte, atque ordinatim congessit. Multum etiam operae in iis erudite posuerunt Sacerdos eximius Dominicus Vallarsius, nec non P. Alexander Bonifacius ex Oratorii Congregatione, quae magno et pietatis et litterarum bono paucis abhinc annis in hac civitate coaluit. Varietates autem nostras, ut a caeteris, quae supponuntur textui, facilius secernantur, numericis designamus notis: neque [Col. VIIIB] tamen universas omnino exhibuimus; quid enim utilitatis ubi patens error in codicem irrepserit, vel ubi res nihili moneantur? Adscribentur quidem aliquando, etiamsi a praecedente editore recensitae item fuerint, ut constet, quibusnam e diversis lectionibus tam insignium membranarum calculus accedat. In textum ea tantum recepimus, quae illum omnino resarcire, vel tuto restituere pateat; quod locis pluribus, praecipue tractatuum in Psalmos, praestare contigit: prioribus tamen lectionibus perpetuo adpositis, ut integrum unicuique liberumque judicium sit. Idem prorsus, cum Cassiodorii Complexiones primo emitterem, praestiti, ex quarum Praefatione, ut de consilio in hac etiam recensione adhibito satis constet, duo liceat verba transcribere: [Col. VIIIC] Emendationum, quas raro adhibui, ubi operae pretium sit, admonebo, ut et ipsae ab aliis emendari possint: hoc si praestitissent transactis temporibus Critici, veterum scripta aliquanto melius pernosceremus; innumeros enim locos ex arbitrio reficientes, antiquorum codicum lectiones nobis subduxerunt. Exiles autem ac minutas quandoque animadversiones culpandas in his rebus non esse, vel contemnendas, Hilarius ipse, quem doctissimum Patrem Cassiodorius nuncupat, docet; Arianam enim impietatem increpat, quae se ad fraudem syllabae adjectione, quae in libris non exstat, instruxit.

Ego quidem tum ex omnium congerie, quae mihi exhibendae viderentur, varietates excerpseram, tum adnotatiunculas quasdam, paucis tamen locis, adjeceram: verumtamen cum acciderit me, antequam praelo [Col. VIIID] singula traderentur, peregre exire et impressionis tempore abesse, autographas, quas dederam schedas, qui operis et emendationi praeerant ob implexam scripturam nequaquam assequentes, quaedam omittere coacti sunt, quaedam aliquanto immutare. Id vero etiamsi parum referat, sunt qui me adigant, ut ex praetermissis aut interpolatis hic sequentes exhibeam. Adscripseram ergo.

Col. 15, 1. Priore Veronensis libri quaternione abscisso, variantium lectionum prima occurrit tenet pro tenuit; ut habetur paulo ante: Quartus liber auspicatur. Ab iis verbis sub finem paragraphi decimi a suis non receptum nunc ms. incipit.

C. 17, 2. Piae doctrinae in textum receperam, subtus monens: ita ms. noster, ubi in anteriori editione [Col. 00IXA] pietati doctrinae, n. 6, divinitatem, nihil addens; n. 7, in anteriori natum et ex Deo.

C. 19, 1. Liber noster: necesse est in professione absoluta adversandi calumnia videatur. Aliquanto melius quam in Erasmiana caeterisve: et cesset, etc. Plane, ut opinor, restituemus locum, si legamus: at necesse est, etc., calumnia caveatur.

C. 21, 1. In anteriori pro ab eo, ut legit Erasmus quoque, habebatur aut illud, quod sententiae non quadrat.

C. 32, 7. Quaecumque habet Pater dedit Filio: exhibentur verba haec in editis, sed in ms. nostro non apparent, nec unde eruta fuerint reperire est.

C. 34, 9. Manibus lino occupatis, pedibus limo oblitis in textum admiseram: at ignarus inter variantes recensebam.

C. 35, 3. Veronensis liber: et sumet sibimet quod liberum est: nam si verbum a tempore liberatur, videtur consequi sumpturum sibi quod liberum est, hoc est nemini obtemperaturum. Quod statim diluitur Apostoli verbis subjunctis, itemque, quoniam [Col. 00IXB] qui abest a tempore non abest ab auctore. Ita Ms. noster, ubi anterior editio, qui abest a cognitionis tempore. Habetur etiam in codice erans, loco qui erat.

C. 39, 1. Odiosa inserueram textui, ita praeferente ms., et quia otiosa profecto non erat fraudulentia haereticorum undique circumstrepentium.

C. 59, 1. Adjecimus e libro nostro: habet Erasmus quoque, I Cor. XV, 8: visus est et mihi.

C. 63, 2. Salutaris tui.

C. 165, 2. Deus addidimus, nec ex conjectura tantum, sed codicis nostri auctoritate caeteris vetustioris: in Graeco textu quoque .

C. 169, 1. Se carere synagogam: in hoc siquidem codice caret Patrem, careat virtutem; ad psalmum LXVI substantiam non carebunt; e Graecorum usu, apud quos Latine quoque Plautus in Curc. id quod amo, careo.

C. 243, 2. Abest aeternam a nostro quoque.

C. 246, Christi secundis curis.

[Col. 00IXC] C. 251, 1. Omnis plenitudo divinitatis, . Sic et infra: omnis vero corporaliter plenitudo divinitatis.

C. 271, 3. In eo. Exinde inreligiosi unionis; ubi conjectura firmatur doctissimi editoris Benedictini ad n. 36 libri octavi suspicantis, unionis nomen masculini generis Hilario fuisse. Ejusdem generis fuit id nominis apud omnes cum pro margarita adhibitum est.

C. 284, 5. Ecferret. Aliis etiam in locis ecferre pro efferre.

C. 296, 3. Mandando pro manendo.

C. 385, 1. Prae participes tuos. In altero tractatus in Psalmos complectente codice: prae consortes tuos. Animadversum est a nobis, sub finem praefationis ad Cassiodorii Complexiones Florentiae vulgatas, in hujusmodi barbarismos indoctos amanuenses ex communis sermonis consuetudine aliquando incurrisse; quapropter Trimalchionem et socios, ut etiam a plebeia locutione ridiculum aucupetur, ita sermocinantes inducit Petronius Arbiter: scimus te prae litteras fatuum esse.

[Col. 00IXD] C. 420, 6. nisi ex utroque consistit.

C. 440, 1. Solus hic itaque: neque ultra procedit Capitularis codex postrema charta diminutus. Nihil attinet monere, verba quaedam addi aliquando, et subjici, quorum mihi non est laus inroganda, variantesque aliquas in diligentiae fidem exhiberi, quas ego transmiseram: veluti genum pro genu, precem eguit pro prece eguit, saltim pro saltem: similiter profane, ubi recte in editis profanae, far, ubi triticum in farinam comminutum, figens, ubi fingens, neque, ubi nempe, exteriorque, ubi eritque, crura vulnera, ubi erat cruda. Multo minus variatum est circa Tractatus in Psalmos, praecipue ubi aliquid addideram, aut adnotaram, cum nitidior esse autographi exemplaris scriptura. Haec tamen sunt omissa.

C. 24, 6. Abest Coelestis, ut etiam a Graecis pluribus.

C. 26, 4. Non mutilentur: aliquanto melior lectio, sed adhuc mutilata.

[Col. 000XA] C. 27, 3. In judicio.

C. 39, 2. In Ms. jus libertatis; exinde artatum est. Cum i littera puncto superposito nequaquam a librariis distingueretur, ambigua persaepe erat lectio. Vis ac potestas non defuere qui pariter legerent, ubi jus ac potestas scripserunt Jurisconsulti. Hinc utrum Liutprandum scribamus, an Luitprandum nescimus.

C. 40, 6. Convertimini. Codex Psalmorum Veronensis Capituli praestantissimus, convertamini.

C. 64, 1. In anteriori editione, quotiens qui titulos habent. Caeterum huic codici solemne est quotiensque exhibere pro quotiescumque.

C. 68, 4. In ms. civitate eversa: primam dictionem respuimus, secundam amplectimur; ita paulo ante eversam praefert liber. Rectam hic Benedictini editoris lectionem captivitas apellitur confirmat codex; a Graeco enim verbo est, , excludo, rejicio; quamvis auctorem alterum, qui Latine usus sit, non meminerim: haud feliciter conjecerant, qui appellatur substituebant.

[Col. 000XB] C. 68, 5. Psalmus David XIIII, ut scribebant veteres, non Psalmus XIV. Sic infra: explicit Psalmus XIIII, incipit Psalmus LI.

C. 73, 3. Alia pro alta reposuimus ex codice, et ex verborum contextu.

C. 74, 5. Quod per superiora confirmat, Propheta subjecit dicens.

C. 78. 1. In finem intellectus illi David, cum venit Doec Idumaeus, et adnuntiavit Saul, et dixit ei: Venit David in domum Abimelech. Abimelech constanter in libro nostro veterrimo, Septuaginta pariter scripsere. Hebraicus textus Achimelech: cujus diversitatis ratio est, quod in antiquis Hebraeorum libris nomen hoc non scriberetur per heth, seu cheth dicamus, [Figure: [Hebrew Text] 7Kb] ut in recentioribus, sed per caph; quae littera [Figure: [Hebrew Text] 7Kb] cum maximam habeat similitudinem cum [Figure: [Hebrew Text] 7Kb] facillima fuit earum commutatio. Hoc autem certo comperi e veteri Auctore Breviarii in Psalmos D. Hieronymo olim adscripti, sic enim ad hunc locum: [Col. 000XC] In Regnorum libro, et in ipso Hebraico Psalterio Abimelech scriptum est; sed quoniam beth et caph apud Hebraeos litterae modico apice distinguuntur, ideo error facilius obrepsit.

C. 107, 4. Praeter ea quae afferuntur, addideram: Verbum habent Sedulius ac Tertullianus. Ut hic salvifica pro salvum me fac, ita alibi lucificat, et in Psal. CXLV, legit Hilarius Dominus sapientificat caecos, ubi Vulgata illuminat. Hodiernas lectiones et D. Hieronymi emendationibus accessisse, illas ab Italica versione Hilarium arripuisse, vix ambigam.

127, 1. Tractatus in hunc atque in subsequentem liber noster non habet, sed ad praecedentis calcem: explicit Psalmus LIIII, incipit Psalmus LVII.

C. 152, in 2, inmutantur.

155, 1. et paravit eum, et in eo paravit, plane cum graeco , .

C. 247, 2. quo a Zabulo tentatur. Ita scribitur in codice, atque ita passim occurrit in mss. Zaboli debellatorem praefert idem liber sub finem Sermonis in [Col. 000XD] Psal. LXIII. Zabuli progeniem, Zabuli potestatem, ut tentaretur a Zabulo, legimus in Hilarii Commentario in Matth. apud Erasmum, Guil. Cave de Script. Eccl. in Commodiano Zabulus, Zacones pro Diacones, vocabula putat Afrorum propria: sed revera nec vocabula haec sunt diversa, nec longius derivata; sed ut ita aliquando scriberentur, mollities quaedam prolationis effecit, quam in hodiernis Graecis animadverti saepius pro enuntiantibus, et pro . Quam autem ab antiquo iis obtinuerit sonus, veteres libri testantur Zabulum saepe, ut vidimus, praeferentes; et mire confirmat Photius, ubi animadvertit Philostorgium in Ecclesiastica Historia Nadiandum pro Nazianzo scripsisse: .

C. 256, 4. Locus Isaiae respicitur LIII, 5, pro nobis dolet, et nos aestimavimus eum in doloribus esse.

C. 256, 5. in Coelis, ut in Graeco.

[Col. 00XIA] C. 285, 1. Nihil hic adnotaveram.

C. 329, 1. Oleum exultationis.

C. 367, 5. Inlicita est.

C. 383, 3. Expetitur.

C. 395, 2. Mannam matutinam, paulo infra Coelestem mannam: ita Hilarius Pascham, etc., ut Erasmus animadvertit in praefatione.

C. 400, 6. In ms. iniqui, ut in Romano Psalterio: nec alio sensu Hieronymus persequutores sceleris, id est, scelesti; nam et Plautus flagitii persequentem dixit pro flagitii amatore, seu flagitioso.

C. 450, 3. In anteriori editione erat mentis, quam dictionem Erasmiana non habet, nec liber noster.

C. 517, 1. Hic loci deserit nos sub tot seculorum pondere fatiscens codex, postremis chartis prorsus exesis aut misere discerptis.

Exegi monimentum febre molestius, in ipso scribendi aestu subtus addideram, Horatianum versum paulo detorquens; ac si gratularer mihi, quod eo tamdem [Col. 00XIB] labore levatus essem: varias siquidem lectiones invicem conferre, fugientes litteras persequi, codicum apices captare; et cum miris librariorum sphalmatis confligere, res est incredibilis molestiae plena, et undequaque periculis circumsepta. Ipsas praecedentis editoris eruditas adnotationes cum percurrerem, aliqua Parisini quamvis diligentissimi typographi menda nostro ostendebam; ut ab iis sibi caveret; velut pag. 175, ubi Tullii locus affertur negante adverbio praetermisso: modo autem id quidem typographum nostrum, pag. 197, reposuisse video, sed dictionem aliam praeterisse: legi enim debet; quod qui dubitat, haud sane intelligo, cur non idem, Sol sit, an nullus sit, dubitare possit.

[Col. 00XIC] Verumtamen praeter diversas hic et sub textu prolatas lectiones, aliquos ex Hilarii tractatibus in Psalmos retinet codex noster multoties, nec paucis dictionibus, vel uno tantum aut altero versu ab editis recedentes. Eos, ut jacent, diligenter exscriptos conjunctim adponimus et exhibemus: errores tantum quosdam sustulimus, et dictiones profeta, filosofus, centensimus, etc., ad communem usum traduximus. Varietatis ratio in eo praecipue vertitur, ut multo breviores hi nostri sint, pluresve qua periodos, qua integras paginas sive scriptus liber resecet, sive vulgati interserant. Quodnam de hujusmodi differentia judicium ferendum sit doctus Lector statuet. Cogitaveram prius, num ex ore pronuntiantis exceptos notarius vocis celeritatem haud assequens decurtatos [Col. 00XID] dedisset; ut quamdam Caesaris orationem, quae circumferebatur, existimabat Augustus ab actuariis exceptam male subsequentibus verba dicentis (Suet. Caes. c. 55). At obstat consequentia sermonis, et addita etiam interdum verba, ac mutatus non infrequenter orationis contextus: ubi enim exempli causa in editis: Annum benignitatis Dei ex propheticis atque Apostolicis doctrinis cognovimus (Ad psal. LXV); et post aliqua: Namque bonitatis Domini hic annus est, quo erunt indefessa illa benignae retributionis tempora auspicanda. Hujus igitur anni Dei benedicet coronam jucundissimus et suavissimus visitatae terrae inebriataeque fructus. Haec enim Christi est, depulsa corporum nostrorum Corruptione, et perempta mortis potestate, victoria: it [Col. 0XIIA] in ms. legitur: Annum aeterni et beati illius seculi sine dubio declarat, quia bonitatis Domini hic annus est. Hujus anni benedicitur corona, visitata enim terra jucundissimus annus et suavissimus erit; haec enim Christi est potestate victoria. Magis consentaneum est, Hilarium ipsum ita primitus elucubrasse, deinde auxisse novis curis, et in ampliorem formam redegisse. Forte Sermones ad populum habendos ita prius exaravit, quos exinde in Commentarios transfudit. Propterea in Psal. LXV illa omnia ms. transilit, quae ad Graecitatem pertinent, et e Graeci textus lectione deducuntur. Nec tamen in hac conjectura satis acquiescimus: nimis enim manca plerumque expositio est, pluresque Psalmorum versiculos praeterit, quos interpretem in iis quae desunt attigisse, aliquando [Col. 0XIIB] sententia demonstrat. Quaedam etiam adduntur, quae Hilarii non videntur, ut ad Psal. LXIV, n. 4, Ecclesia nondum Christi adventu inluminata, fuit aliquando vanis superstitionibus obnoxia, cum praecepta gentilia, etc. Hoc in editis de humani generis universitate profertur, quam Ecclesiae nomine nunquam indigitavit Auctor noster. Neque illud ab eo esse crediderim in Psal. CXXIV. Hoc loco in circuitu populi Evangelium significat. Nec loca desunt minus opportune mutilata, et minus eleganter connexa. Suspicari ergo quisquam possit ab alia manu has epitomas processisse, et in proprium usum ita ab aliquo hos commentarios conversos. Quin et illa aliquando suspicio incessit; num in commentarios, quos habemus, extranei quicquam et alieni insinuatum fuerit; [Col. 0XIIC] velut quae in expositione Psal. LXV a Graecarum dictionum proprietate ac vi derivantur: Hilarius siquidem Graecarum litterarum quamdam tantum aurulam coeperat, si Hieronymo fides in Epistola ad Marcellam; quam suspicionem tamen rem perpendentes rejecimus. Verum de his eruditorum hominum judicium esto.

Ipso initio aliquid deesse, spatio relicto librarius innuit: hinc est, quod a versiculo septimo expositio incipiat. Sub finem quoque Psal. CXXXII mutilatum dignosces. Ubi in editis col. editionis nostrae 188: Accinctio potentiae ei quod indigebat corpori coaptatur. Non enim virtus accingitur, sed in virtute Dei potentia homo quem Dominus assumpsit accingitur: multo melius explicatur in ms. Non enim virtus accingitur, sed [Col. 0XIID] in virtute Dei potentia hominis; id est, ei corporis quod deerat coaptatur. Ejus ergo hom nis potentia, quem Deus adsumpsit, accingitur in virtute. Jam vero nihil ultra te moramur, amice Lector, et ipsos, ut in codice apparent, Tractatus, sive sermones, aut sermonum adumbrationes mavis, tibi ob oculos sistimus.




INCIPIT PSALMUS LXIII. IN FINEM PSALMUS DAVID.

Exaudi, Deus, orationem meam, dum deprecor ad te: a timore inimici erue animam meam. Scrutati sunt iniquitates, defecerunt scrutantes scrutinio. Spiritus enim Prophetalis, qui per David loquebatur, audiens omnia et sciens universa, hoc in loco non solum Judaeorum malignam conspirationem, verum etiam [Col. XIIIA] Philosophorum inanem scientiam, et Haereticorum perversam contumaciam pronuntiat aliquando deficere: in hoc capitulo ostenditur, cum dicit:

Perscrutati sunt iniquitates,

Defecerunt scrutantes scrutinio.

Omnium ergo malorum hominum ingenia deficiunt, ut ostendit Propheta. Philosophus enim mundi dominatum impugnat, nunc aquis, nunc terrae, nunc coelo Dei nomen indulgens; Haereticus autem doctrinam fidei mentitur: contra quos omnes pervigili cura, et assidua ad Dominum oratione pugnavit. Ob hoc igitur Propheta dixit: Exaudi, Deus, orationem meam, dum deprecor ad te.

Vigilandum ergo in oratione Dei est, ut cum fatigari anima in pressuris coeperit, Deus semper oratus exaudiat, nosque ab his quae timemus eripiat; in sequenti enim ait:

A timore inimici eripe animam meam.

Deus enim non tunc tantum orandus est, cum quae timentur evenerint. Semper itaque indefessis precibus [Col. XIIIB] orandus est, ut nos a timore eorum, quorum dominatum timemus, eripiat. Propheta ergo, non ignarus quae eventura sint, imminentibus semper tribulationibus anxius, et ad omnem timorem inimici sollicitus, Deum orat ob ea quae timet, ut cum in tribulatione fuerit exaudiatur; neque enim Dei misericordiam metus noster, sed fides promeretur; et adjecit:

Protexisti me a conventu malignantium, a multitudine operantium iniquitatem; qui exacuerunt ut gladium linguas suas, intenderunt arcum, rem amaram, ut sagittent in obscuro immaculatum.

Sed arcus homicidae lingua semper intentus est, et acumen gladii linguae ejus praesto est; volant enim lethales ejus sagittae, et non dubium est, quid efficiant, hoc enim quaerunt, ut sagittent in obscuro immaculatum: hunc enim quaerit malignus interficere immaculatum, cui per Baptismum facta remissio est veterum criminum, nondum tamen doctrinis [Col. XIIIC] spiritalibus eruditum, sed simplicem, et ex novae nativitatis infantia tenerum, quaerit intento arcu per rerum ignorantiam vulnerare: ait enim:

Subito sagittabunt eum, et non timebunt.

Naturam simplicem et immaculatam, hanc enim fallere quaerunt, huic occultos laqueos praetendunt, ut per latentes insidias interficiant innocentem; sequitur enim:

Firmaverunt sibi verbum malum, disputaverunt, ut absconderent laqueos, dixerunt: Quis videbit eos?

Semper enim ex se adversus fidem praesto sunt; et ideo dictum est: Absconderunt laqueos, et dixerunt: Quis videbit eos? Si Haereticus pervertere fidem tentet, incredibile est quantis eam ingeniis subvertere contendat. Si spem aeternitatis nostrae philosophia impugnet, mirum in modum omne bonum praesentis vitae ponit in corpore, ita ut ingenii sui virtute coelestis institutio subrui possit. Uterque ergo scrutantes deficiunt pro eodem Propheta: Defecerunt scrutantes scrutinio. Sed quid ad Deum humana perversitas? [Col. XIIID] quid adversus opificem operis ingenium? licet omnibus argumentis ad evertendam veritatem ingenium suum ostendat, deficiet tamen adversus veritatem adsertio falsitatis: atque ideo subsequitur:

Perscrutati sunt iniquitates, defecerunt scrutantes scrutinio.

Exquirant licet omnia naturalium causarum secreta, in ipsa tamen operis sui intentione deficiunt, doctrinis spritalibus refutati. Qui enim . . . . . . . omnia docent audient a nobis aeternae virtutis Deum. Jam si fidem Haereticus destruere tentet, Dei Filium semper fuisse cognoscet, nullo a Patre intervallo temporis separatum. Cognoscet ipsum esse virtutem, sapientiam Dei, hominis conditorem; hunc prima mundi crimina diluvio abluisse, hunc Moyseo legem dedisse, hunc in Prophetis fuisse, hunc per carnis infirmitatem carnis gloriam renovasse. Deficient igitur [Col. 0XIVA] adversum ista scrutantes. Post haec ait:

Accedet homo ad cor altum, et exaltabitur Deus.

Per virtutem enim doctrina Dei eruditur, et cui in altum cor sit, ad Deum, haec divinae operationis praeconia proferentur; ita ut eorum ipsorum, qui haec audiant, confessione laudetur; hoc est ergo: Accedet homo ad cor altum, et exaltabitur Deus. Cognita enim scrutantium defectione, et accedente homine cordis alti, magnificentia Dei agnoscitur: nam quis non magnificabit Deum, quem mundi hujus cognoverit conditorem? quis non metuet, quem judicem sciet? quis non renasci in innocentiam cupiat, cum peccati remissionem per novam nativitatem accipiat? quis jam renatus peccare non desinat, et in innocentia parvuli permanere, cum talium sciat regnum esse coelorum? Haec professio nostra scrutantium ingenia debilitat; haec doctrinae specula, quae parvulorum sagittae sunt, stultas disputationes vulnerant; annuntiatis enim operibus Dei, tunc incipient facta ejus intelligi, tunc in his laetabitur Justus, tunc eum omnes recti [Col. 0XIVB] corde laudabunt. In his est laetitia Sanctorum, in his spes firmissima; ob haec Deum qui recto sunt corde laudabunt, scientes esse remissorem peccatorum, mortis peremptorem, Zaboli debellatorem, Deum et Dominum nostrum Jesum Christum, qui est benedictus in secula seculorum.



INCIPIT PSALMUS LXIV. IN FINEM PSALMUS DAVID.

Te decet hymnus, Deus, in Sion, et tibi reddetur votum in Jerusalem.

Hic psalmus proprie in finem et congregationem gentium, quae Deum laudaturae sunt, dictus est: in exordio autem ejus secundum consuetudinem suam propheta orationem omnem ad Dominum dirigit.

Te decet, Domine, hymnus, Deus, in Sion, et tibi reddetur votum in Jerusalem.

Sion quidem mons est adjacens Jerusalem: sed hoc loco montis nomen et urbis Ecclesiam significat, [Col. 0XIVC] quae corpus est Christi Domini nostri, ipso dicente: Ego autem constitutus sum rex ab eo super Sion montem sanctum ejus. Hymnus ergo hic Deo condecet, qui sit in Ecclesia, spiritali cantico innocens, et Dei laudibus dulcis: quia subsequitur:

Exaudi orationem meam; ad te omnis caro veniet.

Non enim dicit meam, ut dicentis persona posset intelligi: licet enim multi hoc, tanquam deesset, addiderunt, non tamen in authenticis exstat: Propheta enim non suo sensu, sed inspiratus haec loquitur, et subjecit: Omnis caro ad te veniet. Ecclesia enim nondum Christi adventu inluminata, fuit aliquando vanis superstitionibus obnoxia, cum praecepta gentilia omnes homines ad studium impietatis imbuerent, Deum in lignis et lapidibus praedicando. Sciens autem antiqua crimina sua Deo propitianda, veniet ergo omnis caro ad eum: ait dicens:

Verba iniquorum praevaluerunt super nos, et impietatibus nostris tu propitiaberis.

Nam quantum prosit errorem gentilem reliquisse, [Col. 0XIVD] doctrinam impiam sprevisse, ostendit inferius, dicens.

Beatus quem elegisti et adsumpsisti, ut inhabitet in tabernaculis tuis.

Omnis siquidem caro veniet ad Deum, id est, ex omni hominum genere congregabuntur. Sed beatus est ille, quisque fuerit electus; multi enim secundum Evangelium vocati sunt, sed pauci electi. Electi autem sunt nuptiali veste, sed et puro atque integro novae nativitatis corpore splendidi. Qui autem electus est, scire nos convenit ob quam rem fuerit electus, ad id scilicet quod insequitur: ut inhabitet in tabernaculis Dei. Omnis ergo perfectio bonorum in requie (suppl. habitationis) coelestis est: multas enim mansiones Dominus in coelis esse testatur; sed Patrem orat in Evangelio, ut Apostoli ubi et ipse sit maneant, dicens: Pater quos mihi dedisti volo, ut ubi ego sum, ibi sint mecum (Jo. XVII, 4). Ex plurimis ergo [Col. 00XVA] mansionibus Apostolis suis eam, quae sibi est propria, communicat. Scit autem propheta, quanta beatitudo sit in tabernaculis Dei. Alio loco dicit: Concupivit et deficit anima mea in atria Domini (Psal. LXXXIII, 3); postea autem cum fuerit electus, hoc sequitur:

Replebimur in bonis domus tuae; sanctum est templum tuum, mirabile in aequitate.

Quae autem sint bona domus possumus agnoscere; Ecclesiae scilicet munera, quae et secundum multitudinem fructus Christus indulsit, quia et ipsa secundum Apostolum domus Dei est. Haec ergo Ecclesia habet tricenum, sexagenum, centenum fructum. His ergo bonis domus Dei replebitur, quae interim per divisionem bonorum adornatur, sicut scriptum est: Huic ergo dabitur sermo sapientiae, alii sermo scientiae, alii fides in eodem spiritu, alii dona curationum, alii genera linguarum, alii interpretatio linguarum (I. Corin. XII, 8). Verum sunt et alia plena domus Dei munera, quae oculus non vidit, nec auris audivit, nec in cor hominis ascendit, quae praeparavit Deus his qui diligunt eum [Col. 0XVB] (II, 9). Ideo insequitur psalmus dicendo: Sanctum est templum tuum, mirabile in aequitate. Omnium namque credentium corpora templum Dei esse apostolus docet dicens: An nescitis quod templum Dei estis, et Spiritus Dei habitat in vobis? Si quis templum Dei corruperit, corrumpet et hunc Deus; templum enim Dei sanctum est, quod estis vos (III, 16). Ornandum est ergo hoc Dei templum in sanctitate atque justitia, orationibus atque operationibus, ut bonis domus Dei repleatur, ut sanctum et mirabile templum illius simus. Insequitur post haec psalmus dicens:

Exaudi nos, Deus, salutaris noster, spes omnium finium terrae, et in mari longe.

Omnium itaque spes Christus est in mari atque in terris. Itaque cur in eo omnium spes sit in consequentibus docet dicens:

Praeparans montes in virtute tua, accinctus potentia, et conturbans fundum maris, sonum fluctuum ejus.

Hoc loco non ad terrenorum montium naturam [Col. 0XVC] sermo iste extenditur, sed qui isti sint montes alius propheta ostendit: Audite, populi omnes, et attendat terra, et omnes habitantes in ea: et erit vobis Dominus Deus in testimonio, Dominus Deus de domo sancta sua. Propter quod ecce Deus descendet de loco suo, et descendet super excelsa terrae, et conteret montes subtus se, et valles liquescent tanquam cera a facie ignis propter impietatem Jacob (Mich. I, 2).

Nam et in alio psalmo ita scriptum ostenditur: Commota est et contremuit terra, et fundamenta montium conturbata sunt et commota sunt, quoniam iratus est eis Deus. Ascendit fumus ab ira ejus, et ignis a facie ejus exardescet, et carbones accensi sunt ab eo, et inclinavit coelum, et descendit, et caligo sub pedibus ejus. Misit sagittas, et dissipavit eos, et fulgura multiplicavit et conturbavit eos (Ps. XVII, 8). In his, quantum lectio docet, adventum Domini de coelo per prophetam Spiritus Sanctus ostendit, metum terrae, montium trepidationem; ob id quia iratus sit eis Deus, fumo de ira ejus exorto, ignem deinceps de conspectu ejus [Col. 0XVD] accendendo. Fumus qui ascendit praeteriti temporis res est: in igne, quia facie ejus exardescit, futuri temporis significatio continetur. Hos ergo montes sagittae dissipabunt, et fulgura multiplicata conturbant; omnem scilicet supereminentem virtutem. Quicumque se contra Deum exaltatus offeret, irae Dei subditus erit; descendens igitur Deus Verbum assumptum sibi hominem potentia accingens, primum haec summa montium depressit, Diaboli scilicet excellentiam protrivit, quem poenae judicii praeparavit. Servavit ideo hanc propheta rationem, dicens:

Praeparans montes in virtute tua, accinctus potentia. Non enim virtus accingitur, sed in virtute Dei potentia hominis, id est, ei corporis quod deerat coaptatur. Ejus ergo hominis potentia, quem Deus adsumpsit, accingitur in virtute. Dehinc ait:

Qui conturbat fundum maris, sonum fluctuum ejus. Conturbat autem non mare, sed maris fundum; mare [Col. 0XVIA] autem, ut est in alio psalmo, prophetiae sermo incurrit, et seculum nuncupatur, sicut ait: Hoc mare magnum et spatiosum; ibi requiescet Draco, quem figurasti ad inludendum illum (Ps. CIII, 25). Montes igitur, id est, adversarii omnes, poenae judicii praeparantur, et maris fundamenta turbabuntur. In horum enim fiducia saeculum consistebat; turbato enim Diabolo omnia erroris sui ministeria turbabuntur. Recordemur autem murmura, et bacchantium fremitus, omnium denique profanorum caerimoniorum cantu mundum aliquando sonuisse: nunc vero Domino Christo praedicando, silere omnia, et trepidare, cum Antistites templorum insanientes fidelium virtuti subjiciuntur, cum justorum verbis torquentur, laniantur, uruntur, puniuntur. Per haec itaque jam judicio praeparantur, et praeparatio ista quid proficiat agnosce.

Turbabuntur, inquit, gentes, et timebunt: videntes itaque Deos suos mutos, et ad impositionem manuum nostrarum vocibus ingementes: sed post turbationem gentium et hi timebunt, qui inhabitant fines. Finis [Col. 0XVIB] autem postremum tempus est, in quo res ipsa deficit: videamus ergo, hi qui fines habitant, cur timebunt, et unde illis metus ingruat; sequitur namque: Et timebunt a signis tuis. Metus ergo omnis a signis est: sed quae haec erunt signa? Exitus matutini et vespere delectabis: nam post conturbati maris fundum, maximum Dei signum est dies in orationibus. Inchoatur hymnis Dei dies: cluditur secundum quod dictum est: Elevatio manuum sacrificium vespertinum (Ps. CXL, 11). Succedit et hoc sequens signum.

Visitasti terram, et inebriasti eam. Visitavit autem Deus terram, id est, humani generis nativitatem, eamque visitatam per Spiritum sanctum inebriavit. Multiplicata muneribus Dei dives efficitur, Apostolo dicente: In omnibus ditati estis in ipso omni verbo et scientia (I Cor. I, 5). His enim bonis replemur quotidie, atque ebrii sumus; et unde sit iste ebrietatis fructus in sequentibus ait:

Flumen Dei repletum est aqua. Nam in Evangelio [Col. 0XVIC] sic ait: Qui crediderit in me, sicut scriptum est flumina de ventre ejus exient (Jo. VII, 38). Hoc ergo dicebat de Spiritu Sancto, quem accepturi erant credentes in eum. Hoc ergo flumen Dei aqua repletur, Spiritus enim Sancti muneribus inundatur, et in nos ex illo vitae fonte fluvius Dei aqua repletus infunditur. Habemus etiam et cibum paratum: quis hic cibus est, videamus. Ut autem haec omnia futuri temporis doceret esse, ait:

Rivos ejus inebria, multiplica generationes ejus; in stillicidiis ejus laetabitur cum exorietur.

Terra autem visitata inebriata est; et quomodo nunc rivi ejus inebriantur? inebriamur autem ipsi cum Spiritum Sanctum accipimus. Dehinc orat propheta, ut hos eosdem rivos inebriet, ut generationes nostrae multiplicentur, ut terra scilicet bona secundum Evangelii comparationem verbi semen excipiens, fructu tricesimo, et sexagesimo, et centesimo ditescat: id est, ut post Baptismi gaudium subeat in nos sacramenti intelligentia, prophetiae scientia, sermo [Col. 0XVID] sapientiae, sanationum charismata, et daemonia subjecta sint nobis. Haec enim nos tanquam stillicidia penetrant, quae paulatim coepta fructum multiplicem exuberant: in his igitur stillicidiis cum exorietur terra, laetabitur, sed stillicidia multiplicantur ut rivi sint, rivi autem inebriantur ut flumina sint. Post ista insequitur psalmus dicendo:

Benedices Domino coronam anni benignitatis tuae.

Annum aeterni et beati illius seculi sine dubio declarat, quia bonitatis Domini hic annus est. Hujus anni benedicitur corona, visitata enim terra jucundissimus annus, et suavissimus erit: haec enim Christi est potestate victoria; haec corona Domini flore benedicta est, Sanctorum suorum choro gloriosus. Tunc ubertate campi replebuntur, tunc deserti fines pinguescent, tunc colles exsultatione accingentur, tunc arietes ovium induentur: tunc enim retributionis est tempus; in campis enim quorum culturae usus est, ea quae sub lege et [Col. XVIIA] cultura Dei fuerint opera, ubertatem consequentur. Ubi autem fines deserti pinguescent, Ecclesiae, quae deserta fuit, populus repromissionis fructu iterum ditatur. In collibus vero exsultatione accinctis gloriosa martyrum gaudia nuntiantur; hi enim sunt hominibus caeteris altiores. Cum autem arietes ovium induentur, patriarcharum, et prophetarum, et Apostolorum aeterna illa et beata vestis, qui duces sancti gregis sunt, ostenditur. Hoc ergo indumento arietes ovium induentur, et hoc gloriosae immortalitatis habitu vestiuntur.

Et convalles, inquit, abundabunt frumento: humiliores scilicet, atque operis boni homines fructum vitae sortientur, non enim ubertatem replebuntur, ut campi, neque exsultatione accingentur, ut montes, sed frumento tantum abundabunt; id est vivendi substantia non carebunt: hi enim campi, haec deserta, hi colles, isti arietes, haec convallia clamabunt, et hymnum dicent, et ob haec diversa retributionum praemia indefessis maximis vocibus Dei potentiam [Col. XVIIB] praedicabunt.



INCIPIT PSALMUS LXV.

Jubilate Deo, omnis terra, Psalmum dicite nomini ejus.

Primum ergo jubilandum Deo praemonet, secundum psallendum nomini ejus, dehinc dandam gloriam laudationi ejus; tunc dices Domino Deo, quam terribilia sunt opera tua: postremo confitendum, In multitudine virtutis tuae mentientur tibi inimici tui. Sed ad rationem, atque ordinem hujus sermonis necessarium est id, quod difficultatem affert, paucis absolvere. In latinis codicibus ita legimus:

Jubilate Deo, omnis terra.

Sed quantum ad eloquii nostri consuetudinem pertinet, jubilum pastoralis agrestisque vocis sonum nuncupamus, cum in solitudinibus aut respondens, aut requirens ductae in longum sonus vocis auditur. In Graecis vero libris, qui ex Hebraico proximi sunt, significationem [Col. XVIIC] ejusmodi habet ALALAGMUS, quem Latini jubilum ponunt: significat vocem exercitus praeliantis (al. proterentis), aut in concursu propter rem hostem, aut successum victoriae exsultationis voce testantis. Vox autem exsultationis dissentit a jubilo. Positi igitur et nos sumus in vitae istius praeliis, et in hoc carnis et sanguinis nostri certamine, adversum Diabolum, exercitusque ejus armis spiritalibus dimicantes: propter quod monemur Deo in voce exsultationis jubilare. Ferendus est ergo confessionis nostrae sermone omnis profanus auditor, et adversum Diabolum, armaque ejus, orationum nostrarum sonitu certandum est, et belli nostri victoriam exsultationis voce monstranda est.

Audiat orantis populi vocem quis, extra Ecclesiam spectans celebres hymnorum sonitus cum devota responsione confessionis accipiat: necesse est terreni omnem adversantem, cum audiat victrices voces nostras exsultationis gloria personare: Date gloriam laudationi ejus: tali enim laudatione cum gentes opera [Col. XVIID] nostra contuentur, Patrem nostrum, qui in coelis est, magnificabunt, et dabunt nomini ejus gloriam.

Dicite Deo: Quam terribilia sunt opera tua!

Quis enim non trepidet ad majestatem ejus qui secula instituerit, mundum condiderit, tempora per vices dimensus sit, coelum astris ornaverit, terram fructibus repleverit, mare obicibus concluserit, hominem, ut his aut uteretur, aut dominaretur, elegerit? Per haec omnia virtutis signa potestatis ejus aeternitas noscitur, ista enim terribile nomen conditoris efficiunt: horum igitur operum conditor esse Deus, a nobis praedicandus est, et a caeteris confitendus.

In multitudine virtutis tuae mentientur tibi inimici tui.

Ex multitudine scilicet virtutis Dei falsorum in diis nominum vana efficiuntur, et quia mentientur inimici, quid a cunctis fieri oporteat, docetur ita:

[Col. XVIIIA] Omnis terra adorent tibi, et psallent tibi: Psalmum dicant nomini tuo, Altissime. Venite, inquit, et videte opera Dei.

Invitantis verbum est, doctrinam enim Dei tanquam in vicinio collocatam posuit. Et cum venisset, inquit, evangelizavit pacem his qui de longe, et pacem his qui de prope (Ephes. II, 17). Ex lege enim multi tanquam de prope manentes crediderunt; ex gentibus autem longe positis Prophetae praedicatio omnes ad Dei opera contuenda advocat: sed non ea opera, quae cunctorum oculis subjecta sunt, coeli, aeris, terrae ac maris: haec enim omnes contuentur: sed ea quae fidelium tantum studio comperta sunt cum ingenti et admirabili virtute Pharaonem pro impietatis suae meritis in exemplum humani timoris oppressit; cum mare siccatum est; cum Jordane populus pedibus agressus est: ad hujus igitur Dei opera contuenda Propheta gentes advocat, dicens:

Venite, et videte opera Domini, terribilis in consiliis super filios hominum. Qui convertit mare in aridam, in [Col. XVIIIB] flumine pertransibunt pede. Sed quid ad universae terrae salutem proficit? Videamus quid nobis tanto postea gentis Jordanes tunc arefactus impertit, hujus enim aquis primum peccatorum ablutio Joanne poenitentiam praedicante donata est: per hunc enim fluvium in repromissionis terram populo iter fuerat; nunc quoque per eum via nobis coelestis regni demonstratur, aquis ipsis Baptismo Domini consecratis. Ubi laetabimur in ipso, Propheta subjecit, dicens:

Qui dominabitur in potentia sua in aeternum.

Unigenitus enim Dei filius, et si regnavit semper, non tamen semper regnavit in corpore: nam hoc loco tempus illud ostenditur, quo glorificato in gloriam Dei corpori et nomen Dei donatur, et regnum.

Quoniam probasti nos, Deus, igne nos examinasti, sicut igne examinatur argentum.

Comparationis similitudo est: examinandi argenti illa sola ratio est, ut sordes, quae ex prima terrae materie adhaeserint, decoquantur; et si ex alterius [Col. XVIIIC] metalli natura admixta fuerint, purgentur.

Deus itaque credentes in se, non tanquam ignarus examinat, sed secundum Apostolum tentationibus probationem affert. Sic itaque examinantur credentes, ut igne purgati, et admixtione vitiorum carnalium defaecati, splendeant, examinante innocentiae claritate. Tentationum autem genera, et diversas Martyrum victorias contuentes scimus quibus modis animae ponantur in vitam. Alii in vinculis carceris gloriantur, alii caesi in verberibus gratulantur, alii potestati desecanda felicium capitum colla submittunt; plures in exstructos rogos currunt, et trepidantibus poenae ministris ignem saltu devotae festinationis insiliunt; alii in profundum demergentes, non in aquas necaturas, sed in refrigerium aeternum Beatitudinis decidunt, toto ipso corpore Deo hostiam tanquam holocausta praebentes.

Percurrit ergo per haec passionum genera ex persona Apostolorum et Martyrum propheticus sermo dicens:

[Col. XVIIID] Igne nos examinasti, sicut igne examinatur argentum: induxisti nos in laqueum, id est in custodiae catenas: posuisti tribulationes in dorsum nostrum, poenas scilicet verberum, quibus Apostolus Petrus gaudet, et Paulus exsultat: imposuisti homines super capita nostra: transivimus per ignem et aquam. Non in his dissolvitur, sed in aliud per illa transducitur, cum dicit: Transivimus per ignem et aquam; et ubi transducatur, Propheta non ignorat dicens: Induxisti nos in refrigerium. Resurrectionis scilicet diem significat, in qua post mortis istius tempus non fletur, non peccatur, et vivitur.

Introibo in domum tuam in holocaustis; reddam tibi vota mea, quae distinxerunt labia mea.

Haec ergo sunt in tribulatione primum Martyrum vota; tunc deinde, ut ex nobis holocausta medullata consumment. Induti sunt arietes ovium: hic enim arietes cum incenso ovium Martyres intelliguntur [Col. 0XIXA] tamquam principes gregum. Non solum autem arietes cum incenso offerentur, sed etiam boves offerentur cum hircis; id est contumacis naturae pecora ad culturam Dei domantur, qui sub momento temporis eruditi sint. Non ergo de pecudibus haec loquitur, sed in bobus Ecclesiae hominis figura monstratur: illos scilicet, quos persecutionis tempestas in Martyrum gloriam generavit. Scimus enim plures per ignorantiam exemplo Martyrum ad martyrium cucurrisse, fidei martyrio gloriam consecutos; qualis fuit ille unus de latronibus, qui cum Domino crucifixus in ipsa sua damnatione Deum confessus est, dicens: Memento mei, Domine, cum veneris in regnum tuum (Luc. XXIII, 42). Cui ita responsum a Deo est: Amen dico tibi, hodie mecum eris in Paradiso. Postea enim quam personam Apostolorum, Martyrum, Prophetarum Spiritus prophetalis ostenderat, quibus modis animae essent in vita, eloquitur dicens:

Quanta fecit animae meae.

Hanc enim animam posuit in vitam, hanc in refrigerium [Col. 0XIXB] induxit, haec in holocaustis domum Dei introivit. Meruit ergo bona anima, quae ad Deum ore clamavit, non in lingua, sed sub lingua: in occultis scilicet lingua Deum confessa est, propter quod ex Martyrum persona dictum est:

Injustitiam si conspexi in corde meo, non exaudiat Deus. Propterea exaudivit me Deus, intendit voci orationis meae.

In corde suo nullum scilicet vitium contrahens; hic enim dignus fuit audiri. In vita ejus anima posita est: pedes ejus non commoti sunt, et in refrigerium inductus est, et domum Dei introivit, et quae distinxerat labiis vota persolvit, dicendo:

Benedictus Deus qui non amovit deprecationem meam et misericordiam suam a me. Laudem Deo coeptam in exordio Psalmi, in fine confessus est Deum, cui gloria est in secula seculorum.



INCIPIT PSALMUS CXIX. Canticum graduum.

[Col. 0XIXC] Ad te, Domine, cum tribularer clamavi, et exaudisti me.

Psalmorum tituli, ut in Psalmis ostenditur, habent suas proprias significationes, rationem et argumenta scriptorum, quae subjacent, brevissime continentes: de quibus nunc non est necesse tractare. Tunc enim id fieri oportet, cum Psalmus unusquisque tractabitur: Nunc vero Canticum graduum attingimus, quorum continua et aequalis inscriptio est. In plerisque autem Psalmis multa secundum historiam, et ordinem in superscriptionibus eorum esse indita legimus: ut cum fugit David a facie filii sui Absalon, cum mutavit vultum suum coram Abimelech, cum post Bersabee a Nathan Propheta monetur, et in reliquis sicubi gestorum veritas ipsis Psalmorum titulis continetur. Sed meminisse nos oportet, ejusdem Psalmos non idcirco omnes corporaliter intelligendos; quin potius oportet nos spiritalem intelligentiam sub hac gestarum rerum commemoratione suscitari. Ergo si secundum titulos [Col. 0XIXD] superscriptos in hoc Psalmo, aliquid de historia contineat, videndum est. In Esaiae enim libro, orante Ezechia, signum ei positum est in gradibus prorogatae salutis. Erant autem in domo ejus gradus decem, quos sol ultra temporis sui cursum lumine suo accedente conscendit, rursumque die mortis ejusdem temporis sui lumine decedente descendit. Sed nulla ad psalmos historiae similitudo est. Hoc tamen quod Ezechiae datum est signum, manifeste ostendit Dei lumen his, quibus pro meritis futurae vitae beatitudo impertitur, accedere; illis vero quibus sit negata, discedere. Esse autem in templo gradus quindecim, historia nobis locuta est, dispositosque ordines consistere, quibus quaedam quasi dignitas in antecedentibus obtineretur: ut Levitici primum consisterent, post Israelitae, tunc Proselyti, et deinceps alii. Psalmi enim non sui tantum temporis res nuntiant, quibus scripti sunt; sed universis, qui in vitam venirent, [Col. 00XXA] Dei sermo consuluit. Hos ergo gradus Cantici quaeramus, per quos ascendere ad loca, quae sunt Sanctorum, possimus. Arduus enim usque in ea, et angusti itineris ascensus est. Ideo ait David Propheta:

Ad te, Domine, cum tribularer clamavi, et exaudisti me. Cum enim quis deprecans juste clamet ad Dominum; audiet continuo dicentem sibi: ecce adsum. Et quia adest, iterum rogandus est:

Domine, libera animam meam a labiis iniquis et a lingua dolosa. Dolosa autem lingua opus est fallax, quod per vitae temporalis spem deducit in mortem. Haereticorum quoque ista mendacia sunt, aliter omnia tradere et docere, quam scripta sunt. Ab his igitur per Dei misericordiam orantes liberamur: et inter eorum tribulationes, clamantes ad Deum exaudiemur. Sub hoc subsequitur.

Quid detur tibi, et quid apponatur tibi ad linguam dolosam? id est quid tibi adversus falsitatem ejus praesidii afferatur? responsum est: Sagittae potentes acutae in carbonibus desolatoriis. Sagittam autem ipsum [Col. 00XXB] Dominum nuncupatum Esaias ostendit, hoc modo dicens: Posuit me ut sagittam electam, et in pharetra sua abscondit me, et ait, Grande tibi est hoc, vocari te puerum meum (Is. XLIX, 2). Sint ergo hae sagittae utrumque in modum exspectatae, vel in poenam iniquorum, vel in sanctorum corporum peccatum vulnerantes: sitque vel devastans carbo, vel purgans, purgat autem ad perfectam innocentiam confitentes.

Heu me! quod incolatus meus prolongatus est. Post enim sagittas Domini, et illos carbones desolatorios beati illius regni gloriam desiderat. Neque solum desiderat, sed omnes moras odit dicendo:

Heu me! quod incolatus meus prolongatus est! Tale hoc dictum est, ut cum in Evangelio petimus: Adveniat regnum tuum, fiat voluntas tua (Matt. VI, 10). In hoc igitur corpore positus prophetae spiritus, nimium sibi prolixum incolatum queritur hic, festinans peregrinari a terrenis, et incolare coelestia; ut derelictis praesentibus, consequatur invisibilia et aeterna: ideoque [Col. 00XXC] ait:

Heu me! quod incolatus meus prolongatus est: habitavi cum inhabitantibus Cedar. Cedar gens est Ismaelitarum deserta incolens, cujus fines usque Medos et Persas proferuntur. Cedar enim Ismael filius fuit, Genesi testante: Primitivus, inquit, Ismael Naveoth, et Cedar (Par. I, 29). Hi sunt nunc Saraceni nuncupati. Qui ergo Psalmos istos terreno ingenio intelligendos putaverunt, id volunt ex persona populi captivi Prophetam conquestum fuisse, quod in habitaculis Cedar longus illi populo fuerit incolatus. Sed virtutem verbi non sic intelligere debemus: Cedar enim secundum Hebraicam linguam, ut nobiscum pronuntiatur, obscuratio est. Meminit hujus tabernaculi sponsa illa in Canticis canticorum dicens: Nigra sum, et formosa sum filia Hierusalem, sicut Tabernaculum Cedar.

Propheta ergo, quia iniquorum consortium et habitationem eorum in obscuratis odiret, ideo ait:

Multum incola fuit anima mea; cum his qui oderant pacem, eram pacificus, cum loquebar illis impugnabant [Col. 00XXD] me gratis.

Erat quidem propheta pacificus cum pacis inimicis; sed praedicationem ipsius oderant; et a doctrina Dei commovebantur. Hos ergo modestia sua Propheta in pace cohibebat: ideoque praedicare pacem propheta non desinit; sed pacis praedicatorem inimici pacis impugnant.



INCIPIT PSALMUS CXX. CANTICUM GRADUUM.

Levavi oculos meos in montes, unde veniet auxilium mihi.

Humanae mentis natura ea est, ut si cogitatione aliquid contemplemur, talis se nobis unaquaeque species exhibeat, qualem eam et cogitando formemus. Quoquo enim mentis nostrae oculos intenderimus, id ipsum in quod fixi sunt referunt ad sensum. Levavit ergo in montes Propheta oculos: quosnam oculos? [Col. 0XXIA] nempe de quibus scriptum est: Revela oculos meos, et cognoscam mirabilia de lege tua (CXVIII, 18). Non ergo in id revelandi sunt oculi, quod cernebatur, sed ad id quod intelligi optatur in lege. Mentis oculos Propheta elevavit in montes: quosnam in montes? non illos utique, quos aspectus videt humanus, sed montes accipimus propheticos libros ex terra in altum elevatos, per quos sit in superiora conscensus. Poterimus autem et montes intelligere evangelica mysteria, et Coelorum virtutes, et potestates, quorum ministerio nobis ad coelum praestatur ascensus. In hos igitur montes propheta oculos cordis elevans, et in his igitur intelligentiae suae lumen intendens, totum id quod cogitatione viderat, mente continuit, sciens unde venturum esset auxilium, et dicens:

Unde veniet auxilium mihi. Statimque sibi beata confessione respondet: Auxilium meum a Domino, qui fecit coelum et terram. Haec felix fides, haec vera confessio est, haec spes aeternae coelestis benedictionis digna muneribus. Tum dicit:

[Col. 0XXIB] Auxilium meum a Domino, qui fecit coelum et terram: ideoque ait: Intende in commotionem pedem tuum, neque dormiet qui custodit te.

Pes est pars corporis, omne corpus in res agendas efficiendasque circumferens. Sub pedis nomine motus mentis nostrae incessusque significat, et in Evangeliis Dominus pedes alios significans, pedem dextrum scandalizantem jussit abscidi dicens: Et si pes tuus dexter scandalizat te, abscinde eum (Marc. IX, 44). Ergo ut oculi mentis, ita et pedes intelligendi sunt, habentes in se et intelligentiae visum, et voluntatis motionem. Et subjecit: Neque dormiet qui custodit te.

Domino itaque manente in nobis, pervigil custodia, et indefessa munitio est. Verum si per teporem fidei dormiamus, dormit et ipse nobiscum; non enim in Deo somnus est, cujus Angeli et nomine, et natura vigilantes sunt; sed quia secundum fidem nostram aut vigilantem aut dormientem Dei auxilium nobiscum aut vigilabit, aut dormiet; idcirco Dominus frequenter [Col. 0XXIC] et vigilans significatur, et dormiens.

Dominus protectio tua super manum dextrae tuae.

Semper Scriptura dextram partem optimam atque utillimam demonstrat, manum vero effectum omnis operis accipimus, unde illud etiam sic dictum est per Prophetam: Libera me de ore leonis, et de manu canis unicam meam (Ps. XXI, 21). Liberari se ab operibus malitiae deprecatur: idcirco super manum dexterae custodia Dei vigilatura promittitur, ut illibata in nobis bonae voluntatis opera perseverent, quibus manentibus in nobis aeterni illius et beati temporis regno detersa omni infirmitate utemur. Nam et hoc nobis quod sequitur Prophetiae spiritus pollicetur dicens:

Per diem sol non uret te, neque luna per noctem.

Spiritus enim prophetalis novit illam beatitudinem temporum, in qua a nobis omnis demutatio corporeae infirmitatis abscedet; in qua non frigus, non calor, non nox, sed aeterna dies, et beata temperies sit, justitiae in nos sole dominante, cujus temporis requiem [Col. 0XXID] jam in eremo Dominus praeformans, populo suo diurnum calorem in columna nubis, et nocturnum frigus ac tenebras in columna ignis temperabat. In hac igitur aeternorum temporum custodia quisque Domini custodiam promeruit, permanebit, ne gelu lunae et calore solis uratur; sed seculi hujus injuriis liberatus in aeterno, et beato regno corporis sui sumat solidam immutabilemque naturam. Sequitur deinde:

Dominus custodiet te ab omni malo.

Fidelem animum ab omni malo Dominus custodit, id est ne eum Diabolus corrumpat, ne fur obrepat, ne lupus laceret, ne leo vastet. Haec enim sunt Diaboli ministeria vitiis consumere, blandimentis subrepere, obtrectationibus lacerare, et tota virtutis suae potestate vastare. Ab hoc igitur omni malo exspectanda custodia est: idcirco consequitur:

Custodiet animam tuam Dominus. Ne quid tot malis in eam sit potestatis.

[Col. XXIIA] Dominus custodiet exitum tuum et introitum tuum, ex hoc nunc et usque in seculum.

Cum enim exeuntes de corpore ad introitum illum regni coelestis per custodiam Domini fideles omnes reservabuntur, in sinu scilicet interim Abrahae collocati; quo usque introeundi rursum in regnum coelorum tempus adveniat. Custodiet Dominus exitum, custodiet introitum: ipse est enim, qui ait: Ego sum janua; et, nemo vadit ad patrem, nisi per me (Joan. X, 7; XIV, 6). Ipse est Dominus Jesus Christus qui est benedictus in secula.



INCIPIT PSALMUS CXXI. FELICITER CANTICUM GRADUUM.

Laetatus sum in his quae dicta sunt mihi: in domum Domini ibimus.

Qui spe coelestis desiderii tenetur, nihil obscuritatis in hoc spiritus Psalmo habebit: namque cum se meminerit scriptum cohaeredem, et similem Angelis, ex resurrectione renovandum, futurumque incolam civitatis [Col. XXIIB] coelestis vivis lapidibus exstructae, de qua Paulus memorat: Jam non estis advenae, neque peregrini, sed estis cives Sanctorum, et domestici Dei, superaedificati super fundamentum Apostolorum (Eph. II, 19): cumque legerit ea, quae nunc sunt, ex parte adnuntiata ab Angelis formata in lege, exposita a Prophetis, praedicata ab Apostolis; tunc ipse sibi necessario proclamabit, exemplo Prophetae dicens:

Laetatus sum in his quae dicta sunt mihi. Sed quae sunt illa quae dicta sunt, in quibus laetitia suscepta est? nempe id quod sequitur:

In domum Domini ibimus.

Ergo quia haec antea dicta sunt, propterea laetatur, gaudetur, quod eundum in domum Domini sit. Quae autem sit domus Domini, in alio Psalmo declarat, dicens: Quoniam elegit Dominus Sion, praelegit eam in habitationem sibi. Haec requies mea in secula seculorum, hic habitabo quoniam praelegi eam (Psal. CXXXI, 13). Non utique hanc terrenam, quae prophetas occidit [Col. XXIIC] et lapidavit; sed illam liberam et coelestem Hierusalem. Ne forte quis ignoret in vanum nos in eam domum ituros, subjecit dicens:

Stantes erant pedes nostri in atriis Hierusalem: Non incerta nuntiant, non incognita pollicentur. Hanc domum desiderabilem et dilectam a multis agnovimus. Nam in alio psalmo ait:

Unam petii a Deo, hanc requiram, ut inhabitem in domo Domini omnibus diebus vitae meae. (Ps. XXVI, 4). Haec domus desiderabilis est, fundamento duodecim vivarum gemmarum esse vivos lapides exstructos, excisos: primum id opus aedificationis est a Moyse in lege, a prophetis in passionibus suis, ab Apostolis in martyriis. Ii aedificatores, haec civitas, hic stantes sunt pedes Sanctorum, cujus domus custodes sunt Apostoli, quibus datae sunt claves, sicuti dictum est: Vobis dabo claves regni coelorum. Haec est Hierusalem, quae aedificatur ut civitas: aedificatur enim usque ad diem consummationis, donec intret in eam plenitudo gentium, cujus participatio est in ipsum. Quicumque [Col. XXIID] enim se a coetu Sanctorum et ab Ecclesiae corpore separant, participationem sanctae istius domus non habebunt. Quia participatio civitatis hujus in ipsum est: omnes enim, qui uno animo sunt, in ea erunt:

Ascenderunt tribus tribus Domini. Sunt enim qui non sunt Domini, quibus dictum est: Vos estis filii Diaboli. Tribus ergo, quae sunt Domini, ascendent, id est qui secundum testimonium Dei intrant in sanctam civitatem.

Ad confitendum, inquit, nomini ejus. Sed confessio ista judicium est. Judicatur enim per eos, quibus dictum est: sedebitis super duodecim tribunalia, judicantes duodecim tribus Israel. Non solum hi judicabunt, sed et Regina Austri et ipsa judicabit, et Ninivitae condemnabunt; quia hi poenitentiam praedicante Jona propheta egerunt, et Regina Austri ex ultimis terrae partibus veniens sapientiam Solomonis [Col. XXIIIA] audivit: in qua regina Ecclesiae figura est, quae peregrina et incognita poenitentiae credidit, et sapientiam desideravit audire.

Quia illic sederunt sedes in judicium, sedes super domum David. Sicut enim in caeteris locis nomen Dei ex corpore est; nunc quoque Scriptura ipsum Deum David nuncupat, nomen ei ex parente carnis assumens.

Rogate quae ad pacem sunt Hierusalem. Rogate non orandi, sed interrogandi sermo est: pacem discere in voluntate est audientium. Cum enim de pace ejus interrogaverint, tunc laetabuntur, tunc confidenter dicere poterunt: in domum Dei ibimus. Dehinc sequitur: pax in virtute tua, et abundantia in turribus tuis. Pax atque virtus domus hujus in vicem connexa sunt sibi. Sed in omni genere civitatis nihil neque firmius, neque utilius, neque excelsius turribus est. Nam cum de pace virtutis memoria esset, abundantiam beatitudinis perfectae civitatis hujus principibus populorum, tamquam firmissimis et gravissimis [Col. XXIIIB] deputavit, dicens:

Et abundantia in turribus tuis: Per quod intelligitur, abundantiam hanc non promiscuam omnibus esse; sed Fidelium tantum, et Sanctorum virorum, qui caeteris velut turribus aedificiorum emineant; id est Patriarchae, Prophetae, Apostoli, Martyres; de quibus Dominus in Evangelio ait: Pater, pro his te rogo, ut omnes unum simus (Jo. XVII, 21): hic est Dominus noster Jesus Christus, qui est benedictus in secula.



INCIPIT PSALMUS CXXIV. FELICITER CANTICUM GRADUUM.

Qui confidunt in Domino, sicut mons Sion non commovetur in aeternum; qui habitat in Hierusalem, montes in circuitu ejus, et Dominus in circuitu populi sui.

Est enim mons Sion civitati Hierusalem imminens: est autem eadem civitas ita posita, ut circa [Col. XXIIIC] ipsam plures sint montes. Qui ergo confidit in Domino, illum profectum habebit, ut sit sicut mons Sion. Non enim Hierusalem ipsa sanctificationem habitantibus afferebat, ut habitatio ejus firmata esset aeterna: cum exinde sacrilegia, caedes prophetarum, judicium mortis in Deum, fuga Apostolorum, Crucis scandalum sit. Habitantes autem in eam quoties captivi? quoties perempti? ad ultimum civitas eadem funditus diruta est. Hierusalem itaque eversa populi ejus exstincti sunt: hodie in ea non Sacerdos, non Propheta, non princeps. Et quomodo habitatio ejus non commovebitur in aeternum? et Dominus in circuitu populi ejus? sed quia in hoc monte fructus Prophetiae nullus est, quid in monte intelligi oporteat Esaias docet, montem Domini excelsum significans ad quem gentes venturae essent. Ecce mitto in fundamenta Sion lapidem praeclarum, electum, angularem, pretiosum; et qui credit in eum non confundetur (Es. XXVIII, 16). Hoc in loco fundamentum Christum significat; per quem beata illa Ecclesia [Col. XXIIID] intelligi videtur, quam Apostolus alio nomine Hierusalem nuncupat dicens: Quae nunc est Hierusalem serviens cum filiis suis (Gal. IV, 25): ea autem quae sursum est Hierusalem, libera est, quae est mater nostra. Habemus ergo montem Sion Domini, habemus et civitatem Dei Hierusalem: et nomen montis interpretatio est speculatio. Sequamur ergo Apostolum, sequamur Evangelium, sequamur Prophetas. Confidamus in Domino, qui mons dictus est: habitemus nunc in Ecclesia Hierusalem, quae non move tur in aeternum.

[Col. XXIVA] Et Dominus in circuitu populi sui ex hoc et usque in seculum. Hoc in loco in circuitu populi Evangelium significat. Namque cum ad Moysem Dominus dixisset: Ecce angelus meus antecedet te; ille respondit: Nisi tu mecum ambules, ne me expellas hinc (Ex. XXXII; 34. XXXIII, 15). Bonum quidem praesidium Angeli, sed melius Domini: multis enim anima nostra laqueis appetitur, multis adversus nos armis dimicatur. Sciens ergo Dominus non adversus carnem et sanguinem nobis pugnam esse, sed adversus mundi hujus potestatem, ait Evangelia consummans: Ecce ego vobiscum sum omnibus diebus usque in consummationem saeculi (Matth. XXVIII, 20).

Qui non relinquit virgam peccatorum super sortem justorum; ut non extendant justi in iniquitate manus suas.

In virga potestatem intelligi convenit. Virgam accepit Moyses, qua posset facere signa: fuit et virga Aaron, fuit et virga Pharao, fuit et virga Nabuchodonosor. Ergo in circuitu nos Deus custodit; [Col. XXIVB] ne super sortem nostram peccatorum virga derelinquatur. Veniunt quidem tribulationes, sed non permanent: veniunt persecutiones, sed non persistunt. Non enim super sortem nostram peccatoris virga derelinquitur; Dominus namque in circuitu populi sui est in aeternum. Quam autem retributionem a Deo mereatur is, qui ab omni iniquitate manus suas abstineat, insequitur dicens:

Benefac, Domine, bonis et rectis corde.

Nam retributio ut bonis, ita et malis non deest; sicut subsequitur:

Declinantes autem ad obligationes adducet Dominus cum operantibus iniquitatem. Qui enim operatur iniquitatem, legis alienus est: qui autem declinat ex lege, transgressor est legis. Ab his ergo mens nostra alienanda est, ne adducatur homo cum operantibus iniquitatem. Qui enim ista universa observaverit homo pacificus, non derelinquit super se virgam peccatoris; sed fide perfecta permanet in aeternum: [Col. XXIVC] et audiet pro meritis sibi dici: Pax super Israel. Ille est enim pax nostra, qui fecit utraque unum, Dominus noster Jesus Christus, qui est benedictus in secula.



INCIPIT PSALMUS CXXXII.

Ecce quam bonum est et jucundum habitare fratres in unum.

Bonum et jucundum est in unum habitare fratres. Cum in unum habitant, conventu Ecclesiae congregantur: cum fratres nuncupantur unicae voluntatis charitate concordes sunt. Ad primam enim Apostolorum praedicationem hoc magnum praeceptum fuisse legimus quod dicitur: Erat enim omnium credentium cor, et anima una (Act. IV, 32). Hoc itaque populo Dei congruit, sub uno Patre fratres esse, sub uno Spiritu unum esse, sub una domo unanimes incedere, sub uno corpore unius corporis membra esse. Jucundum et bonum est habitare fratres in unum. Comparationem [Col. XXIVD] vero hujus boni jucundique Propheta constituit, dicens:

Sicut unguentum de capite, quod descendit in barbam, Aaron, quod descendit in oram vestimenti ejus. Aaron unguentum, compositio fuit ex odoribus, unde unguitur in sacerdotem. Hanc consecrationem primum Sacerdoti suo Deo esse complacuit. Dominum quoque nostrum invisibiliter unctum esse a consortibus suis. Unctio ista terrena non est: non cornu, ut reges unguebantur, sed oleo laetitiae unctus est. Denique post hanc unctionem Aaron . . . . .




[Col. 0009]
EPISTOLA NUNCUPATORIA EDITIONIS BENEDICTINAE EMINENTISSIMI D. D. CAESARI ESTRAEO S. R. E. CARDINALI.

[Col. 0009A] Inter praecipuos studiorum nostrorum, immo et totius Congregationis nostrae patronos ac fautores, cum te jam dudum in primis suspiciamus, EMINENTISSIME DOMINE; nemini mirum videri debet, quod S. Hilarii Opera, quae novis recognita curis, et pro modulo a nobis illustrata in lucem denuo prodeunt, Eminentiae tuae nuncupemus et offeramus. Nam post tot honorifica testimonia, quibus non modo universum coetum nostrum, verum etiam quorumdam e sodalibus nostris, tum in sanctorum Patrum scriptis recensendis, tum in eruendis venerandae antiquitatis monumentis labores summis Pontificibus, sacro Collegio, totique Romanae curiae approbare dignatus es; sane committendum non erat, ut tam propensa in nos benevolentia et humanitas debita grati animi testificatione [Col. 0009B] fraudaretur. Quod repugnante aequitate ne eveniret, nihil opportunius aptiusque nobis succurrere poterat, quam nova haec magni Hilarii Operum editio, quae, si quidem praesentium ac futurorum hominum oculis indigna non erit, beneficentiam istam reddet immortalem.

Neque vero tam bonum et idoneum pro nobis vadem, uti speramus, recusare volueris, EMINENTISSIME DOMINE, utpote qui et solvendo non impar sit, et futurus debitor minime morosus et ingratus, qualem certe vel optare potuisses. Si enim generis claritatem quaeris, eximius ipse inclytae gentis Estraeae splendor: fuit ille, quod ex Fortunato discimus, inter Gallicanas familias lampade nobilitatis non obscurus (Fortunat. lib. I Vit. S. Hilarii; Hier. praef. in lib. II Comm. [Col. 0009C] ad Gal.). Si candorem, si generosum pectus, quae sunt animi tui dotes, amas: idem erat gratia generositatis et nitore pectoris ornatus. At fortasse eloquentiam, vir ipse eloquentissimus, ulterius cupis: Rhodanum eloquentiae eum vocat Hieronymus. Placet libertas dicendi, qualem in Romanis illis comitiis saepius exhibuisti? Nemo Hilario in dicendo liberior aut constantior, vel Constantio Augusto teste. Denique si fidei catholicae amorem ardentissimum probas, ut certe probare te demonstrant, quae ad detegendam et in ipsomet ortu suo configendam nefariam haeresim cum Eminentissimis collegis tuis nuper praestitisti: fuit Hilarius religionis columna quae nutantem fulsit Ecclesiam, ejusdemque beneficio Gallia monstra non habuit, haeresis periculo ab ipso liberata: qui permensus [Col. 0009D] est orbem terrarum malo perfidiae infectum, ut cunctos ad emendationem et poenitentiam revocaret. Unde ab eo quaesitum in concilio Seleuciensi, quae esset Gallorum fides, ibique in spectaculum mundi productus est: Tu vero in Europae theatrum identidem productus, Gallicanae Ecclesiae fidem ac Regni jura, primum quidem [Col. 0010A] in prolusionibus istis publicis, quibus ad lauream doctoralem te disponebas, quam edito singulari eruditionis specimine, anno aetatis vigesimo primo nondum absoluto, summo omnium plausu assecutus es; deinde in variis actionibus tanto studio, tanta felicitate ac dexteritate asseruisti, ut nulla vel repentina occasio te umquam imparatum invenerit, nulla, quantumvis difficilis et ardua, turbatum te et anxium effecerit.

Jam vero quanta reverentia Magnum Gallicanae ecclesiae Praesulem, pervigilem atque indefessum domus Dei speculatorem suspicies, cum tu ipse ecclesiae Laudunensi, meritorum magis quam aetatis habita ratione, nominante rege praefectus, assiduus in lustrationibus parochiarum, sedulus in celebrandis ordinationibus, [Col. 0010B] frequens in administrando populis tuis confirmationis sacramento, quorum numerum pene incredibilem sacra unctione tinxisti, quibus senectus et invaletudo decessoris tui hoc beneficium negaverant; imperatis per universam dioecesim de rerum ecclesiasticarum usu atque doctrina certo tempore recurrentibus colloquiis, clero ad exactiorem disciplinam revocando, erecto a fundamentis seminario, fundato in commodum egenorum utriusque sexus, puerorum, senum, invalidorum, tam urbis, quam universae dioecesis xenodochio, monitis, adhortationibus, edictis abunde ostenderis, quid deceat ministros Christi, et dispensatores mysteriorum Dei, quos Spiritus sanctus posuit episcopos regere Ecclesiam Dei? Cum autem Romam evocatus, ac sacro Cardinalium coetui adscriptus, [Col. 0010C] Ecclesiae et regni negotia per plures annos sustineres; ne tot recte instituta in dioecesi Laudunensi longiori absentia detererentur, annuente rege, ex tua gente tibi successorem delegisti, qui quae a te optime praestita ac stabilita fuerant, non modo servare, sed et consummare posset, consiliorum tuorum non solum particeps, sed aemulus, qua in re nequaquam te divina bonitas destituit, aut fefellit eventus. Ad haec cum jam plurimas Galliarum dioeceses exortae dissensiones invasissent, et ipsimet episcopi in adversas partes distrahendi viderentur; a studio partium alienus, veritatis et subjectionis amans, ea aequitate, ea prudentia ecclesiae Laudunensi prospexisti, ut pacata semper et ab his procellis libera tutaque exstiterit. Nec privatae tantum ecclesiae tuae tranquillitati studuisti, [Col. 0010D] verum dum de componendo tanto negotio, sedandisque contentionibus, quae in apertam discordiam erumpere potuissent, ageretur; accersitus a rege, Pontifici gratus, nemini suspectus, quis nescit quam egregie, quam feliciter laborasti in restituenda Ecclesiae Gallicanae pace, quae viget adhuc, et tam altas [Col. 0011A] radices egit, ut victuram semper, duraturamque speremus?

Et quid mirum, si tanta facilitate res maximas fidei tuae commissas geris, qui ab illustrissimo parente, in Romana legatione res Gallicas fortiter agente, fueris ad difficiliora negotia sermonibus et exemplis pene adhuc puer informatus! Scilicet, quod ex summo genere, pacis bellique muneribus clarissimo, ortus es, et quod in urbe Roma educatus, haec te et ad purpuram, et ad magna quaeque gerenda natum portendebant.

Quam non vanum omen fuerit, testantur variae, quas in Germania, Lusitania atque Italia, praesertim vero in ipsa urbe Roma gessisti legationes, quibus tanta diligentia perfunctus es solus, ut nulli umquam [Col. 0011B] negotio defueris; tanta religione ac charitate cum aliis ut laudis aemulatione ne latum quidem unguem ab officii sedulitate deflexeris. Sed, quod in ecclesiastico viro summopere laudandum est, gravissimis licet immersus negotiis, amorem quem in litteras et in litteratos juvenis conceperas, aetate progrediente non minore studio retinuisti; et sicut illas neglexisti numquam, ita hos singulari semper benevolentia es complexus.

Quid dicam regias affinitates, quas dum regni commodis inservis, Estraeae genti tot olim titulis decoratae adjunxisti? Verum ad laudum tuarum cumulum sufficit regis omnium maximi tam benigne, tam strenue, tam constanter impensum pro obtinenda tibi purpura patrocinium: cujus adeo excelsum et honorificum [Col. 0011C] de te judicium, purpurae ipsi non impar, insigni fidei et subjectionis exemplo confirmasti, cum oblatam didignitatem ea conditione quae mandatis regiis minus consona videbatur, pari constantia recusasti. Non [Col. 0012A] ignota loquimur. Vivunt adhuc tam splendidi facinoris praeclari testes, ejusque memoria vigebit semper apud posteros. Non miramur itaque si te factorum gloria ubique sequitur, quae utinam sic ad posteros pertingat, ut inscribatur aeternae illi memoriae, cui nihil perit: quemadmodum Hilarii fama, non contenta Galliae terminis, exteras etiam nationes, immo et caelos ipsos implevit, meritorum gratia percurrente, idque efficiente, ut in utroque orbe sanctissimi Pontificis gloria militaret.

Dum in haec vota desinimus, modestiae consulimus tuae, EMINENTISSIME ECCLESIAE PRINCEPS, quae nec se immodicis patitur onerari praeconiis, nec eum Magno Hilario conferri. In eo siquidem multa suspicis imitatione, immo et admiratione digna, zelum pro catholica [Col. 0012B] veritate et pro justitia intrepidum, fortes pro religione apologias, diuturnum exilium, aliaque praeclara facta, quae gloriosum Christi Confessoris titulum ipsi compararunt: quod unum sane quibusvis elogiis illustrius merito existimas.

Tanti Doctoris ac Pontificis Opera tuis auspiciis, VIR EMINENTISSIME, dum committimus, non Hilario ipsi, sed nobis, studiisque nostris patrocinium ex te conquirimus: quod cum antehac immeritis praestiteris, in posterum, uti ex tua benignitate sperare licet, Hilario suffragante non denegabis. Nos vero gratias tibi habebimus immortales, quod tam facile te exorari patiaris; gratiam singularem Hilario, cujus beneficio effectum est, ne simus ingrati: eritque haec ejus Operum editio perenne observantiae in te nostrae, [Col. 0012C] adeoque grati animi monumentum. Ita vovent

Eminentiae tuae
   Addictissimi et obsequentissimi
Monachi Benedictini Congregat. S. Mauri.




[Col. 0011]
PRAEFATIO GENERALIS.

[Col. 0011C] Ecclesiam sincere diligere, et inclytum illius defensorem Hilarium summa observantia non colere difficillimum est. Dum viveret, nescio quas gravitatis simul et benignitatis notas prae se ferebat, ut cum catholicorum dux, haereticorumque terror esset, utrorumque [Col. 0011D] tamen non admirationem solum, sed et reverentiam sibi conciliarit. Eum quidem nonnulli per fraudem oppugnare, at coram illi resistere nemo umquam ausus est. Illorum dolis ab Occidente divulsus, non tam huic parti ereptus visus est, quam Orienti datus, ut nulla pars orbis illius lumine non frueretur. Tum enim Occidentis ecclesiae consilia ipsius exquirere non desierunt, ut eorum sapientia regerentur, et ipsi morem gerere Orientis episcopi paulatim assueverunt. Quocirca tenebricosa haeresis, quae in iis regionibus principatum tenebat, tanti sideris accessum sustinere diutius non valens, sibique aut cedendum, aut Hilarium e finibus illis exturbandum esse [Col. 0012C] prospiciens, cum nova splendore Galliis reddidit, cujus lucem extinguere se posse arbitrabatur. Inculpatum virum, in quem adversarii, calumniandi arte pollentes, non potuerunt tunc quidquam excogitare criminis, quo ipsum perderent! Felix culpa unica ei [Col. 0012D] objecta, quod haeresis eo praesente nulla pace frui nihilque moliri sineretur! Et vero reditu ipsius in nihilum cessit, quidquid ante in Italia, Illyrico, Gallia tentaverat: et apud omnes constitit, unius Hilarii beneficio nostras (nominatim) Gallias a piaculo haeresis liberatas. (Sulp. Sev. lib. II Hist. sac.)

2. Haec et alia fortissimi confessoris gesta qui probe consideraverit, facile assentietur eum Ecclesiae datum, ne portae inferni adversus illam praevalerent: neque inficias ibit, summa cum veneratione a catholicis excipiendam esse doctrinam ejus, qui haereticis adeo reformidandus fuerit. Jam vero ut in eam quisque commodius utiliusque incumberet, opellam nostram, [Col. 0013A] quam in aliorum Patrum editione nonnulli favore assensuque suo sese approbare testati sunt, ad scripta ipsius recognoscenda non recusavimus. Et certe hoc ei officium plurimis nos titulis debere confitemur. Cum enim eum cum omnibus Ecclesiae alumnis veneremur ut patrem ac magistrum, et nominatim cum Gallis ut Galliarum nostrarum decus et ornamentum amplexemur; eo tamen nomine nobis singulariter carus esse debet, quod prima in Galliis jecerit monasteriorum fundamenta. Demum si non quod nostra, sed quod Ecclesiae refert, respiciamus; quis neget tanto pluris ejus interesse, ut pura ac sincera habeat Hilarii scripta, quanto majoris sunt ad fidem illius adstruendam auctoritatis? Nam cum Ecclesia fidem suam a Christo et Apostolis teneat, illi [Col. 0013B] eo graviores sunt testes, quo apostolicis temporibus viciniores. Neque multos e latinis Patribus recensere est, qui aetate Hilarium praecedant. Nam post Tertullianum, Lactantium atque Cyprianum, vix unum reperias alicujus nominis eo antiquiorem. Ille vero tot fere praecones habet, quot nobis post ipsum praestitit Deus fidei Doctores.

3. Primum a toto Concilio Parisiensi fidelis Dominici nominis praedicator cognominatus, subinde ab Augustino audiit Ecclesiae catholicae adversus haereticos acerrimus defensor: catholicus et insignis Ecclesiae catholicae doctor, et non mediocris auctoritatis in tractatione Scripturarum et in asseriione fidei vir. (August. lib. I cont. Julian. cap. 3; lib. II, c. 7; et lib. VI, de Trin., c. 10). Tum a Cassiano (lib: VII de [Col. 0013C] Inc. c. 2; lib. X, c. 5; lib. I, c. 4) laudatus est ut Magister Ecclesiarum, et a Facundo Hermian. nunc ut Arianorum potentissimus atque acerrimus expugnator, nunc ut doctissimus antistes et fortissimus confessor. Sed elogia caetera superat illud, quo eum Facundus (Lib. contra Mocianum) idem vocat prudentem ac moderatum Ecclesiae gubernatorem: quasi qui non unius, sed totius Ecclesiae suscepisset prudenterque moderatus esset gubernaculum. Apud Hieronymum autem, ut caeteros interim sileamus, quantae auctoritatis fuit? Ille se satis purgatum putat, ubi ostenderit sibi praeluxisse Hilarii exemplum: Sic hoc crimen est, inquit epist. 75, arguatur et confessor Hilarius: et epist. 62: Hoc non solus ego feci, sed et confessor Hilarius; ac [Col. 0013D] demum epist. 101, cum ipsi suppeteret unde se multorum exemplo tueretur, unum hoc protulit: Sufficit in praesenti nominasse Hilarium confessorem.

4. Ipsi etiam Graeci, in laudandis Latinis quamvis parcissimi, ab illius tamen laude minime abstinuerunt. Eum cum ob sanctitatem vitae, tum ob doctrinae atque eloquentiae praestantiam egregie commendant Socrates lib. III, c. 10; Sozomenus lib. III, c. 14 et 15, necnon lib. V, c. 13. Nicephorus Callixti lib. X, cap. 17. Ipsius etiam testimoniis dicta sua firmant Theodoretus Dial. 2; Ephrem. Theopolit. apud Photium page 807, ubi Gabalitarum episcopus falso nuncupatur. Quin et Chalcedonense concilium non modo act. I, pag. 310, et act. II, pag. 340, inter eos illum [Col. 0014A] recenset, ex quorum doctrina exponendum esset fidei de Incarnationis mysterio decretum: sed et Act. II, p. 357, primo loco ponit quae ex scriptis illius excerpta sunt. Nunc quid in illorum variis editionibus praestitum sit videamus.



I. De variis Operum S. Hilarii editionibus.

5. Ex Roberti Fortunati Macloviensis ad Badii editionem praefatione accipimus, libros de Trinitate, ad Constantium, contra Constantium, contra Auxentium et de Synodis, primum Georgii Cribelli presbyteri opera in lucem prodiisse; tum Commentarios in Psalmorum explanationem a Johanne Solido Cracovio, adhortante Jacobo Fabro Stapulensi, e situ et squallore fuisse redemptos; ac tandem anno 1510 Badium [Col. 0014B] Ascensium, cum a Guillelmo Parvo regiae confessionis auditore Tractatus in Matthaeum una cum epistola ad Apram e sancti Benigni Divionensis coenobio erutos accepisset, eosdem cum praedictis Hilarii Operibus praelo suo Parisiis subjecisse ac divulgasse. Optandum fuerat, ut quemadmodum a supposititiis pura, ita et a mendis innumeris castigata prodiisset haec editio.

6. Tredecim post annis Erasmus ad libros potissimum de Trinitate castigandos animum appulit: Tractatus alios ut plurimum aut neglexit prorsus, aut propter veterum codicum penuriam emendare non valuit; laudem tamen suo ex labore relaturus, si se a declamatoria praefatione abstinuisset, quae et sacrae inquisitioni Romanae, et Parisiensi [(1) 1Kb] Theologiae [Col. 0014C] Facultati censuris digna merito visa est. In hac quippe, ut Gillotii verbis utamur, vanissimis contumeliosisque digressionibus, quas gratiosis excusationibus involvit, plurima Hilarii dicta gestaque sinistram in partem sic interpretatur, ut videatur ex liberiori quadam carpendi sanctum virum licentia gloriam sibi facere voluisse. Modo enim Arianos excusat, quo pium Praesulem acrius mordeat modo quae virtutem in eo spirant, vitio tribuit. Ubi ille summae moderationis suae fidem hinc facere conatur, quod per totum exsilii tempus nihil contra Arianas partes famosum aut scripserit aut dixerit; eam etiam fingit Erasmus tam diuturni silentii causam, quod in tanto mundi dissidio nonnihil ambigeret illius animus quae vera fides esset (Lib. VI de Trin., n. 21). Quasi [Col. 0014D] vero de fide vel minimum dubitasse credendus sit, qui se pro ipsa tuenda commori posse, nec ab ea posse ulla ratione divelli et dixit et vere se dixisse tam longo tamque diuturno exsilio ac multis aliis praeclare gestis evidentissime comprobavit. Quid illud, quod cum sola Christi causa, ut silentium rumperet, permotum se testatur Hilarius (In Constant., n. 2 et 3), Erasmus vult hoc factum esse exsilii impatientia? His aliisque indicavit, numquam sibi satis notum fuisse fortissimi confessoris animum, seque illius Opera, in quibus intrepidam fidei suae constantiam ubique graphice consignavit, [Col. 0015A] festinanti animo attigisse. Hinc non satis accuratus lectionum delectus, saepe etiam neglectus. Hinc praepropera illius de doctoris nostri scriptis, doctrina, gestis, moribus, et plerumque falsa judicia. Hominis multis occupati lubenter excusamus lapsus, ultro etiam silentio premeremus, nisi natae inde quaedam opiniones Hilario contumeliosae plurimorum animis altius insedissent. Quamquam nemo eum facile excusatum habeat, quod in dicenda de rebus gravissimis sententia tam facilis tamque praeceps fuerit. Quis enim eum non damnet, quod quidquid Hieronymus contra Hilarium diaconum Luciferianum scribit, ad Hilarium Pictavensem episcopum referat, licet postmodum fateatur se incertum esse, an adversus ipsum Hieronymi dicta intelligenda sint? Ut enim mittamus [Col. 0015B] quod non admodum abstrusa erat hujus rei perceptio, certe ab incerto in catholicum Ecclesiae doctorem ac defensorem praefractae haeresis suspicio nullo pacto injicienda erat. Hanc Erasmi editionem anno 1523 Basileae typis suis adornavit Frobenius: apud quem, adjecto de Patris et Filii unitate pseudo-Tractatu, anno 1535 recusa est.

7. Erasmi tamen laborem plurimum laudavit Ludovicus Miraeus, ipse diligentia vicit. Nam scriptis exemplaribus accurate collatis, quidquid in eis a Frobeniana editione diversum nactus est, non minore cura notavit. Plurimos codices mirae antiquitatis se contulisse testatur, unos nominat Victorinos, qui certe antiquitatis titulo a multis longe superantur. Ex eadem S. Victoris bibliotheca eruit librum de essentia [Col. 0015C] Patris et Filii, duas ad Augustinum epistolas, ac Metrum in Genesim: quae cum genuinis Hilarii Operibus anno 1544 Parisiis apud viduam Carolam Guillar excudi curavit.

8. Haec Miraei editio omnium, quae ante et post prodiere, licet nostro judicio castigatior, ita tamen rara est, ut lustratis pluribus Parisinis bibliothecis, eam detegere nos posse jam desperaremus, cum in magno Carmelitarum Conventu offendimus. Et ea quidem neglecta, immo nec memorata, Hilarii lucubrationes, quales ab Erasmo prodierant, tertio Basileae apud Frobenium anno 1550, vulgatae sunt vigilantissime et ad plura exemplaria per D. Martinum Lypsium collata et recognita. Neque neganda est in mendis typicis emaculandis. Lypsii vigilantia: sed in [Col. 0015D] conquirendis ac recensendis mss. curam posuisse videtur longe minorem, quam in excogitandis conjecturis, in quibus non semper, immo raro felix fuit.

9. Nemini hactenus venerat in mentem, ut vitam Hilarii Operibus ipsius praemitteret. Primus hoc opus suscepit Johannes Jac. Grinaeus, quod anno 1570 Eusebio Episcopo Basileae in fronte lucubrationum sancti Doctoris edendum tradidit. At quam jejuna, arida, imperfecta ac falsa est illius narratio! Tempora vix usquam recte assignat, plurima omittit Hilarii gesta, falsa aliunde adsciscit, et in nascentis haereseos gratiam aliquot adjungit fabellas valde pueriles. Haec porro vita ex iis potissimum conflata est, [Col. 0016A] quae adversus Hilarium diaconum baptisma haereticorum non recipientem Hieronymus dialogo contra Lucifer, scripsit. Animadvertit quidem Grinaeus objectari sibi posse, eum ibi ab Hieronymo Hilarium notari, qui in diaconi munere defunctus ad episcopatum numquam pervenerit: sed brevis ei succurrit expeditaque responsio, mendum in Hieronymi libros irrepsisse. Non levioris momenti est, quod in eadem vita asserit, quosdam ex D. Hilarii collegio sodales, sive Canonicos quos vocant, extitisse qui dicerent, licere ipsis honorabile conjugium contrahere ex instituto Hilarii, qui legem de caelibatu suis minime scripsisset, tam gravis assertionis audi lepidam probationem, ut mihi narravit vir clarissimus Gasparus Hervagius J. U. consultissimus et amicus meus. Quibus [Col. 0016B] ineptiis confutandis, aliisque referendis supersedemus.

10. Ut primum hujusmodi vitam, eique adhaerentem Erasmi praefationem perlegit Gillotius, utrumque opus, ut sanctissimo praesuli contumeliosum, ac pietati catholicae valde noxium, a christianis lectoribus abjiciendum judicavit. Ipse melioris voti compos commentationem eis substituit, in qua primum veniunt quae ad Hilarii historiam spectant, ex illius aliorumque veterum scriptis collecta; tum de ipsius stylo et scriptis disserit; ac postremo locos suspectos notat, et quantum potest benigne interpretatur: opus pro illa aetate exquisitum et laude dignum, quamvis permulta in eo reperire sit, quae historiae jam limatiori atque. accuratiori assuefactos nonnihil offendant. [Col. 0016C] Commentationi huic Hilarii aliquot elogia, ac vitam per Hieronymum ex lib. de Script. eccl. per Fortunatum et Gregorium Turon. necnon Petri Damiani de translatione S. Hilarii Sermonem adjecit: libros autem de essentia, ac de unitate Patris et Filii, centonibus dumtaxat ex quibus constant notatis, suppressit. Ac demum in indicandis plerisque Scripturarum locis suam probavit diligentiam: at illibatum prorsus reliquit Hilarii textum in quem etiam incuria Nivellii, qui hanc editionem an. 1572 typis elegantibus sed manu minus accurata adornavit, menda irrepserunt non pauca.

11. Tandem ut puriora et limpidiora Rhodani hujus latinae eloquentiae fluenta laberentur, anno 1605, animum adjecere typographi Parisienses; a quibus [Col. 0016D] quid eo in negotio praestitum sit, nunc audiamus.

Primum, inquiunt, ab eo qui praelegere preloque adornare libros excudendos solet, Hilarii Opera curavimus cum optimis quibusque mss. codicibus conferri: quos benigne nobis ac liberaliter locupletissimis suis bibliothecis viri clarissimi atque eruditissimi suppeditarunt, ad libros de Trinitate Nicolaus Faber, ad Tractatus in Psalmos Jacobus Bongarsius, ad Commentarios in Matthaeum recensendos Paulus Petaveus Senator Parisiensis. Deinde vero cum adscriptis ad oram marginis variis lectionibus suam nobis operam vir quidam doctissimus non denegasset, ut earum delectu habito, quae jam receptis praeferendae viderentur, reliquas expungeret; visum est etiam ab altero impetrandum, ut [Col. 0017A] eas, quae in superioribus editionibus toleratae fuerant, sub libri calcem colligeret: ne forte a te illae quoque desiderarentur, sive quod earum verbis alibi citata testimonia quaedam possent occurrere, sive quod utrum his novis posthabendae fuerint, judicio tuo velles expendi. Adjecimus praeterea Fragmenta ex opere historico, quae an. 1598 (apud Ambrosium Drouar Nicolai Fabri opera) v. c. P. Pitheus publici juris fecit, et exscriptos ex iisdem mss. libris Tractatus in Psalmos 13, 14, 149 et 150.

12. Post tot tamque variorum hominum in hac editione impensos labores, non multo tamen puriora prodierunt disertissimi Doctoris scripta. Qui enim variis lectionibus seligendis operam suam commodavit, sive judicii fuerit non admodum exquisiti, sive, [Col. 0017B] ut saepe fit in iis quae alieno nomine laborantur, hoc perfunctorie obierit, saepe numero mutavit quae retinenda fuerant, et contra quae fuissent mutanda retinuit. Hinc qui in editione anni 1631 variantes lectiones, quae primum ad calcem conjectae fuerant, propriis locis aptavit atque ad marginem adscripsit, eas revocavit non semel, quae in prioribus editionibus obtinuerant. Sed et Parisienses typographi, qui quod artis suae non erat aliunde mendicarunt, ita neglexerunt quod erat industriae suae, ut eorum editioni, prae multitudine mendorum, facile anteferendae videantur Basileenses. Illa Coloniae Agrippinae an. 1617, ac rursum Parisiis an. 1631 et 1652, recusa est.

13. Vel ex hac simplici expositione liquet, nihil umquam in edendis Hilarii scriptis praestitum fuisse, [Col. 0017C] quod omnibus numeris suis absolutum esset. Badii namque editio mendis scatet innumeris. Erasmus praeter libros de Trinitate vix alios ad mss. fidem recognovit, et eos quidem non magno examine adhibito correxit. Eo diligentior Miraeus nec magnam mss. copiam nec in omnes Hilarii Tractatus habuit, et plusculum credidit praecessoris sui ingenio et conjecturis. Novas deinde dum ex proprio excogitat Martinus Lypsius, singulos Hilarii libros pluribus in locis contaminat, quam castigat. Hunc tamen maxime secuti sunt, qui Parisiensibus typographis operam suam contulerunt: post quos easdem lucubrationes nemo amplius limandas suscepit.



II. De codicibus mss.

[Col. 0017D] 14. Non ab eo solum tempore, ex quo excogitata est ars typographica, sed et superioribus saeculis identidem extiterunt, qui in recognoscendis Hilarii Operibus industriam suam probarent. Ob reconditiores autem illius sensus effectum est, ut interdum viri illi substituerent proprios, verbis obscuris, quae non satis assequebantur, alia superaddentes planiora, quae deinde in exemplis recentioribus sola obtinere consueverunt. Hujus rei exemplum suppeditat codex olim Floriacensis, nunc Colbertinae bibliothecae not. 1194, ex antiquissimo Carnutensis ecclesiae ms. ab annis circiter 700 descriptus, in quo eae tantum visuntur lectiones, quae in Carnutensi secundis curis adtextae sunt, quamvis primae ut plurimum sint meliores. [Col. 0018A] Studiosorum opera magis comparet in exemplari olim Aquisgranensis, post Corbeiensis, nunc Germanensis bibliothecae: ex quo cum plura postmodum descripta sint exempla, priores lectiones ubique posthabitae sunt. immo locum cesserunt secundis. Quocirca non ex uno alterove codice, si praesertim recentiores fuerint, sincera exprimi potuerunt Hilarii scripta

15. Nullus desiderari posse videtur antiquior, quam qui in archivo Vaticanae ecclesiae asservatur. Nam ut Mabillonii nostri lib. de re Diplomatica tab. 6, verba hic adscribamus: »Scriptus est codex, si priora folia recentioris scripturae excipias, sub finem saeculi quarti, aut ineunte quinto, ut intelligitur ex adjuncta (ad calcem libri in Constantium) inscriptione cujusdam [Col. 0018B] studiosi, quam sic reddo: Contuli in nomine Domini Jesu Christi aput Kasulis constitutus anno quarto-decimo Trasamundi regis. Qui catalogum archivi praedicti ordinavit, pro aput Kasulis, legit Putzalis: quod est in Africa, inquit, in regione Numidiae seu Barbariae. Vulgo appellatur Putrazzio, situm inter Tunetum et arcem Goletae. Si recte apices codicis assequor, non dubito esse legendum, apud Kasulis, quae urbs erat provinciae Bisacenae, Antonio Casula dicta: cujus Episcopus Quintianus legitur in Notitia Africae, Quintianus Casulis-carianensis. Facilis quippe est d in t permutatio, qualis est in vocibus haut, set, aliisque similibus, quae in mss. codicibus non raro occurrit. Holstenius ad oram hujusce adnotationis manu sua scripsit, annum quartum-decimum Trasamundi regis [Col. 0018C] convenire anno Christi DX.« Hactenus Mabillonius. Sed in antiquo codice non negandum est menda esse antiqua, quae quod Hieronymus epist. 28 ad Lucinium monet, in mentem revocant: Opuscula mea ad describendum hominibus tuis dedi, et descripta vidi in chartaceis codicibus, ac frequenter monui ut conferrent diligentius et emendarent. Ego enim tanta volumina prae frequentia commeantium et peregrinorum turbis relegere non potui. Unde si paragrammata repereris, vel minus aliqua descripta sunt, quae sensum legentis impediant; non mihi debes imputare, sed tuis, et imperitiae notariorum, librariorumque incuriae: qui scribunt non quod inveniunt, sed quod intelligunt; et dum alienos errores emendare nituntur, ostendunt suos. Eam ob rem codicis hujus antiquitati nihil inconsulte tribuimus, [Col. 0018D] ea tantum ei concessa veneratione, ut lectiones prope omnes, in quibus a caeteris discrepet, diligenter annotaremus. Has a Johanne Baptista Bendinio Vaticanae basilicae Canonico, cum novam Hilarii editionem pararet, collectas, nobis descripserunt Fratres nostri qui Romae versantur, et nonnulla Opera per se accurate recognoscentes laudati Canonici diligentiam probaverunt.

16. Post codicem sancti Petri antiquitate secundus est, sed propter sinceritatem facile primus, olim abbatiae sancti Dionysii juxta Parisios, nunc Colbertinae bibliothecae ms. 825 quem cum aliis bene multis humanissime nobis suppeditavit numquam satis pro sua comitate laudandus Stephanus Baluzius eidem bibliothecae [Col. 0019A] praefectus. Porro quamvis non careat hic codex mendis, quae imperitis exscriptoribus non raro accidunt; nullum tamen habet, quod a sciolis immissum suspiceris. Hoc in eo ms. notatu dignum, quod cum ad calcem cujusque libri subjiciatur Hilarii nomen, nusquam occurrat nisi nudum et honorifico quolibet titulo destitutum, v. g. Explicit Hilari liber primus, Explicit Hilari liber secundus, nusquam sancti: quo tamen titulo cum ab Hieronymo, Augustino et aliis, tum in laudato Vaticanae basilicae exemplari, insignitur. Quod argumento est, eum vel ex ipso Hilarii autographo, vel ex alio exemplari, quod Hilario adhuc superstite scriptum fuerit, summa fide fuisse exscriptum.

17. Longum esset, forsitan et supervacaneum, de [Col. 0019B] caeteris mss. singillatim disserere. Hoc certe asserere liceat, nihil nos non egisse, quo plures ac praestantiores compararemus, neque etiam labori pepercisse vel tempori, ut quid in iis, quid in vulgatis praeponderaret, dijudicaremus. Et ad libros quidem de Trinitate nihil nobis amplius desiderandum videri, confirmavit codex insignis ecclesiae S. Martini Turonensis ab annis circiter mille descriptus: ex quo cum variae lectiones, libris illis jam paratis et castigatis sed nondum prelo subjectis, missae essent, ne una quidem inventa est prius vulgatis praeferenda, quam non jam ex aliis revocassemus.

18. Quanto autem studio mss. copiam ubique conquisierimus, testes sunt Germani, Britanni, atque Itali, quorum opera exterarum illarum regionum bibliothecas [Col. 0019C] lustravimus. Quod nobis censuimus praestandum, non tantum ut edita Hilarii scripta pristinae integritati suae restituere, sed et e latebris eruere nondum edita valeremus. Latere enim multa certissimum est. Et psalmos quidem si non omnes, certe multo plures, quam quorum Tractatus exstant, enarratos ab eo fuisse speciali in eosdem Tractatus praefatione evincetur. Cassianus praeterea et Alcuinus prooemium ipsius laudant in Matthaei Commentarium. Et ab Hieronymo in serie Operum Hilarii recensentur liber ad praefectum Salustium sive contra Dioscorum, liber hymnorum, et mysteriorum alius, liber adversus Ursacium et Valentem, Tractatus in Job, quos de graeco Origenis ad sensum transtulit, epistolae ad diversos, et, ut a nonnullis audierat, in Cantica Canticorum, [Col. 0019D] Libri adversus Ursacium et Valentem supersunt tantum fragmento: caeterorum nihil, aut prope nihil. Sed de singulis nonnulla observare juverit, quo valeat quisque vel oblata dignoscere, vel respuere falso Hilarii nomine personata.



III. De Hilarii Operibus quae exciderunt.

19. Qualis Hilarii ad Salustium liber, cujusve conditionis Dioscorus fuerit, Hieronymus epist. 84, ad Magnum, explicat his verbis: Brevi libello, quem scripsit contra Dioscorum medicum, quid in litteris posset ostendit. Quibus si addideris quod de Salustio narrat Theodoretus lib. III Hist. Eccl. c. 11, eum, ethnicum licet, Julianum tamen a cruciandis Christianis [Col. 0020A] quantum in se erat deterruisse, ac tandem hoc ei arte et industria persuasisse, quod primum verbis non valuerat; facile assentieris, hunc librum minime inscribendum esse adversus Salustium; ut in vulgatis Hieronymi obtinet, sed, ut in exemplari Corbeiensi litteris Merovingicis scripto, ad Salustium; ad quem ut natura mitem et humanum confugerit Hilarius adversus nequitiam Dioscori, qui forsitan crudelier Juliani jussa propensius exsequeretur. Hinc quoque conficitur, eumdem libellum Juliano rerum potiente scriptum esse.

20. Illius autem Hymni qua de re tractaverint, breviter perstringit Concilium Toletanum IV, can. 13, ubi ait: Nonnulli hymni humano studio in laudem Dei, atque Apostolorum et Martyrum triumphos compositi [Col. 0020B] esse noscuntur, sicut hi quos beatissimi doctores Hilarius atque Ambrosius ediderunt. De iisdem Hieronymus praefat. in lib. II, Comm. ad Gal. hoc unum indicat, quod Hilarius latinae eloquentiae Rhodanus, Gallus ipse, et Pictavis genitus, in hymnorum carmine Gallos indociles vocet. Sed cum Isidorus Hispal. lib. I Off. eccl. c. 6, hoc ei laudis tribuit, quod hymnorum carmine claruit primus, in unos Latinos respexisse intelligendus est. Nam et in hoc genere longe ante Hilarium claruerunt Ascetae illi, de quibus Eusebius lib. II Hist. cap. 17, haec ex Philone describit: Non solum contemplationi vacant; sed etiam cantica hymnosque ad laudem Dei componunt omni metrorum ac modulationum genere. Arianis quoque ab ipso ortu suo solemnem fuisse hymnorum cantum [Col. 0020C] testis est percelebris illa Arii Thalia, in qua Athanasius Or. I cont. Arian., pag. 310, Arium perversa sua commenta inseruisse memorat. Magistrum imitati discipuli hymnos apte ad suam haeresim compositos alternatim cecinerunt. Quod cum Arcadio imperatore, Gainae potentia freti, publice ac summa cum licentia praestarent; veritus Chrysostomus, ne quis ex simplicioribus, hujusmodi canticis, ab Ecclesia abstraheretur, quosdam ex catholica plebe eis opposuit, qui majore cum pompa et apparatu hymnos decantando Arianorum studium superarent. Socratis ac Sozomeni, a quibus haec accepimus (Socrat. lib. VI, c. 8, et Sozom. lib. VIII, cap. 8), si expendantur verba, publicarum supplicationum seu processionum consuetudo, in festis ac Dominicis diebus usitata, hinc [Col. 0020D] nata esse facile existimabitur. Quamquam hujusmodi ritum jam veterem appellat Ambrosius epist. nunc 40, ad Theodos., no 16, ubi Monachis a Valentinianis prohibitum esse memorat iter, quo psalmos canentes ex consuetudine usque veteri pergebant ad celebritatem Machabaeorum Martyrum. His obiter observatis, ut ad Hilarium revertamur, forte etiam ipse inter Arianos relegatus, cum hymnorum usum, quo illi ad haeresim suam insinuandam abutebantur, ad veram fidem ac pietatem animis fidelium injiciendam et fovendam commodissimum judicaret, ad hymnos scribendos animum adjecit.

21. Eorum saltem nonnullos in ecclesiastica officia susceptos esse valde probabile est. Erasmus hymnos [Col. 0021A] de S. Johanne Baptista et de Cruce Hilarii esse conjectat: sed hujus conjecturae suae nullam affert probationem, et hymnos de Cruce nominatim constat esse Fortunati. Hymnum Gloria in excelsis ab illo auctum et consummatum esse tradunt Alcuinus vulgatus lib. de div. Off. c. 40, Remigius Autiss. lib. 1, de celebr. Missae, Hugo Vict. lib. II de Sacram. p. 9, c. 9, et Honorius Augustodun. lib. 1, de gemma animae, c. 87, idque a pluribus ita existimari fatetur Innocentius, III lib. II myst. Missae c. 20, quamvis ipse Telesphoro hanc gloriam tribuat. Et quidem ut hymnus angelicus in missa caneretur, a Telesphoro Papa institutum esse scripserunt Anastasius Biblioth. in ejus vita, Valafridus Strabo de Rebus eccl. c. 22, Amalarius Fortunatus, lib. III de Off. eccl., c. 8, [Col. 0021B] et vulgatus Alcuinus de div. Off. c. 39. Sed cum praecedentibus absque negotio ea ratione conciliari queunt, ut Telesphorus quidem verba Angelorum in missa cani instituerit; quomodo re vera in Liturgia S. Jacobi ter dicuntur; sed reliqua auctorem habuerint Hilarium. Neque contra priorem opinionem quidquam conficitur, ut ex libro Athanasii de Virginitate, in quo hymnus hic integer memoratur, aut ex lib. VII Constit. Apost. c. 47, ubi exstat ex solido descriptus. Hunc enim constat pluribus postmodum auctum esse, illum autem Athanasii esse minime liquet. Sed neque adest auctoritas satis antiqua, qua Hilario eum hymnum adscribamus, quem concilium Toletanum IV, can. 13, indefinite tradit ab ecclesiasticis auctoribus esse compositum. Ejusdem hymni, non autem [Col. 0021C] auctoris, mentio habetur in Regula S. Caesarii Arelat. c. 21.

22. De auctore hymni Te Deum non minus diversae sunt sententiae. Qui illum ab aliquo S. P. N. Benedicti discipulo compositum existimavit, quia in illius Regula c. 9, praeceptum est ut singulis Dominicis cantetur, refutatur ex Caesarii Benedicto aequalis, immo etiam paulo superioris, Regula, in qua idem hymnus cap. 21, memoratur. Quae autem Ambrosium et Augustinum auctores illius facit vulgi opinio, solo nititur pseudo-Dacii Chronico lib. I, c. 10. Eumdem in ms. ante annos 400, exarato vidimus uni Ambrosio adscriptum, Smaragdo in Regulam Bened. c. 11 suffragante, ubi hymnum eum vocat Ambrosianum. At Abbo Floriacensis epistola in ms. Pithaeano relicta, [Col. 0021D] in qua nonnullas explicat grammaticae regulas, rem veluti notam et constantem ponit illius parentem esse Hilarium nostrum. In Dei palinodia, inquit, quam composuit Hilarius Pictavensis episcopus, non juxta quorumdam imperitorum errorem SUSCEPISTI, sed potius SUSCEPTURUS legendum; TU AD LIBERANDUM SUSCEPTURUS HOMINEM, etc.

23. Ex libro Mysteriorum nihil nobis superest nisi titulus ab Hieronymo indicatus. Quamquam quod de hymnis diximus, id de hoc libro aeque conjectare licet, eum Officiis ecclesiasticis immixtum esse. Usu enim venit, ut cum in dies augeantur ecclesiasticorum officiorum solemnia, illius nomen diu retinere nequeant, a quo ordinata sint; sed Ecclesiae, quae [Col. 0022A] pro temporibus ac locis per suos singula disponit, temperat, perficit, propria evadant. Hujus rei celebre exemplum praestat Gregorii Sacramentarium, quod in usus suos ita accommodarunt singulae ecclesiae, ut vix unum reperias exemplar, quod Gregorio adscribere ex solido valeas.

24. Epistolas Hilarii in unum quoddam volumen collectas fuisse sonant verba Sulpicii Severi, dum lib. II Osium centenario majorem lapsum esse testatus, subjicit, ut sanctus Hilarius in epistolis refert. Nonnulla adhuc in Operibus illius remanent vestigia, ex quibus deprehendere est quando, ad quos, quibus de rebus scripserit. Qui illum decreti anno 355 edit auctorem esse concesserit, quo se cum Gallicanis episcopis a Saturnini, Ursacii et Valentis communione [Col. 0022B] separavit, uti lib. in Constantium no 2 declarat, non inficias ierit eumdem statim sancti confessoribus hoc suum decretum significasse, quod eorum auctoritate confirmandum dereliquerat. Apertius lib. de Synodis no 4 memorat, se ex eo tempore, quo in exilium pulsus est, de diversis Romanorum provinciarum urbibus plures misisse litteras, quibus Occidentales de Orientalium ecclesiarum statu, et de progressu Arianae haereseos certiores faciebat. Eisdem, uti concilium Parisiense Fragm. II, no 4, testatur, anno 360 ineunte nuntiavit, qui Orientales cum legatis Arimino Constantinopolim reversis se gessissent. Ex qua qualicumque notitia concludi merito potest, eum toties catholicis scripsisse, quoties aliquid accidit, quod ut Ecclesiae notum esset, interesse [Col. 0022C] judicarit. Catholicae sunt enim et catholicis ac totis Ecclesiis, non privatis personis inscriptae pleraeque Hilarii epistolae. Libros quidem appellare placuit illius cum de Synodis ac fide Orientalium, tum contra Constantium, nec non contra Auxentium Opera; sed proprie tamen epistolae sunt ad Ecclesias missae. Ita et cum diversas de diversis provinciarum Romanarum partibus se scripsisse dicat; nullius tamen audis nomen episcopi, ad quem privatim litteras suas miserit. Totum quoque concilium Parisiense, non singularis episcopus, sibi ab illo nuntiatum e se rescribit, quid cum Orientalibus ageretur. Non est tamen negandum quod superius ab Hieronymo audiimus, eum etiam ad diversos scripsisse. Et certe libri de Synodis Apologiam, e mss. nunc primum [Col. 0022D] erutam, non sine epistola ad Luciferum Calaritanum missam esse probabile est. Nisi forte in ea figuratus sit sermo semel atque iterum ad Luciferum conversus.

25. His omnibus operibus celebriores sunt tractatus in Job, Augustini et Hieronymi testimoniis toties commendati. Illos desiderio conquisivimus eo majori, quo facilius est eorum veritatem vel ex Augustini loco lib. II contra Julian. c. 8 dijudicare. Ex hac una nota reprobatur eorum opinio, quos Possevinus in Apparatu sacro ad verbum Hilarius observat dubitasse, num illius sint tres libri in Job apud Origenem vulgati cum praefatione cujus initium Peritorum mos est medicorum. Quamvis enim in ms. monasterii [Col. 0023A] Padolironensis inscribantur libri quos de graeco in latinum Hilarius episcopus vertit; in eis tamen non occurrunt verba ab Augustino ex Hilarii in Job Tractatibus allata. Sed neque ii libri, ut Mabillonius in Itin. Ital. p. 208 admonuit, tanti doctoris venam aut genium sapiunt. Longe minus consentiunt cum illius fide. Eorum enim auctorem Ario adhaesisse, vir illustris. Daniel Huetius in Append. lib. III Origenian. n. 2 hinc probat, quod in eis homousion rejiciatur, ac laudibus celebretur Lucinianus, cujus se discipulos esse primi Ariani gloriabantur. Unde Arius ipse apud Theodoretum lib. I Hist. eccl. c. 5 ad Eusebium Nicomediensem scribens, Collucianistam eum vocat. Forte etiam Licinianus (qui Carthaginis Spatariae episcopus ab Isidoro de Script. eccl. appellatur), falsa [Col. 0023B] inscriptione deceptus fuerat, cum ad Gregorium Papam scribit (Spicileg. VII, p. 369): Habemus sane libellos sex sancti Hilarii episcopi Pictavensis, quos de graeco Origenis in latinum vertit. Sed non omnia secundum ordinem libri sancti Job exposuit. Siquidem Hieronymus nusquam Hilarii in Job libellos commemorat, sed lib. de Script. eccl. Tractatus in Job, Apologia autem adversus Rufinum, epist. 101 ad Pammachium, et alibi homilias in Job; quo etiam nomine citantur ab Augustino contra Julianum. Alia sese offert de sinceritate libellorum eorum, quos Licinianus habuit, dubitandi ratio: sed eam infra commodius expendemus. Hoc Hilarii opus ad exsilium ipsius referre licet. Exsuli enim convenientissima erat libri hujus tractatio, in quo nobis rarissimum patientiae [Col. 0023C] exemplum Deus exposuit.

26. Aliud Hilarii opus notatur in vulgata Hieronymi epist. 50 ad Pammachium, ubi, recensitis Patribus qui de numero impari tractaverunt, subjicitur: Quorum Hilarius de Septenario, id est, impari numero disserens, quae et quanta dixerit, ad Fortunatum liber illius testimonio est. Cypriani ad Fortunatum de exhortatione martyrii librum cap. 11 hoc loco ab Hieronymo indicari non dubium est: quem propterea Marianus Hilario adjudicandum omnino arbitratur, sed frustra. Nam non modo libri illius stilus Cypriani genio longe magis consentaneus est quam Hilarii; sed et pluribus optimae notae mss. ad praedictum Hieronymi locum exactis, ne in uno quidem occurrit quorum Hilarius, sed in omnibus magno consensu [Col. 0023D] quorum Cyprianus. Quod vero Marianus asserit, Hilario amicum fuisse Fortunatum, haud facile approbaret: sed si approbaret, quid quaeso inde conficeretur?

27. Probabilior esset ambigendi ratio, an Hilarius in epistolas Pauli scripserit. Nam concilium Hispalense II, can. 12, illius ex epistolae ad Timotheum explicatione verba sic laudat: Sanctus ergo Hilarius in explicatione epistolae ad Timotheum sic loquitur: Nam et cum dicit Scriptura, etc. Nostrum porro Hilarium omnino sapit fragmentum illud, quod cum aliis ad calcem operum illius edendum curabimus. Alium quoque sancti Hilarii nomine locum Augustinus lib. IV contra duas epist. Pelag. c. 4 affert, quo [Col. 0024A] Pauli verba Rom. V, 12 explicantur: Sic sanctus Hilarius intellexit: In quo omnes peccaverunt. Ait enim: In quo, id est, in Adam omnes peccaverunt. Quae verba quia occurrunt in Commentariis Ambrosii nomine vulgatis, qui ab Hilarii nostri stilo longe abhorrent; multi existimant Augustinum Hilarii nomine deceptum, eosque Commentarios Hilario diacono Luciferani schismatis fautori esse adscribendos. Sed hi non facile se expediunt, cum eorum auctorem Romano Pontifici communione conjunctum esse, et errores refutasse rebaptizantium, Hilarium vero diaconum, Hieronymi dial. contra Lucif. testimonio, in errore et schismate perseverasse objicitur. Sed deceptus sit Augustinus, necne; neque ex ipsius, neque ex Hispalensis concilii testimonio necessario concluditur, [Col. 0024B] Hilarium in Pauli epistolas edidisse Commentarios; sed tantum in Operibus, quorum jacturam novimus ac dolemus, quosdam ex eis locos exposuisse. Quamquam Hispalensis concilii verba aliud quid sonare fatendum est.

28. Haec de perditis Hilarii operibus duximus praeloquenda, tum ut ad ea quaeritanda quisque excitetur, tum ut discat non omni titulo credere. Exstat in ms. Colbertino 5079 sermo inscriptus, S. Hilarii Pictavensis de arbore in qua erat notitia sciendi boni et mali. Hilarianum nihil habens praeter nomen titulo praenotatum. Neque magis cum illius locutione consentit homilia in initium Matthaei ipsi in Vaticano ms. 1267 adscripta cum hoc initio: Satis anxie, satisque trepidanter, cur sanctissimus Matthaeus tali usus [Col. 0024C] sit principio, exponere aggredior; quaeque clauditur his verbis: Quatenus autem excitata sit haec generatio per Apostolos, satis ut opinor in quaestione generationum discussum est et ostensum. Non repetimus quod de libris in Job eidem perperam inscriptis observatum est.

29. Qui tot tanti viri Opera perierint, si quis miretur; praeter communem temporis omnia conterentis atque consumentis rationem, in mentem veniunt et aliae duae prima quidem, quod Origenis, cujus odiosum nomen fuit ac doctrina damnata, et imitator audierit et interpres. Neque alia videtur causa, cur plures Psalmorum Tractatus interciderint, caeterorum rara inveniantur exemplaria, et homiliarum in Job nulla. Certe cum hoc ipsius Opus apud se esse [Col. 0024D] existimaret Licinianus, quam non magni, et cur non magni penderet, declarat his verbis: Satis miror hominem doctissimum et sanctum, ut de stellis Origenis naenias transferret. Nimirum non attenderunt boni illi viri, quod de Hilarii in Origene imitando religione Hieronymus passim, sed conceptis verbis epist. 62 ad Theophilum ait, Noxia quaeque detruncans, utilia transtulit. Quocirca quod de Hieronymo ipso Rufinus in libros Periarchon asserit: Cum aliquanta offendicula inveniantur in graeco (Origenis), ita elimavit omnia atque purgavit, ut nihil in illis, quod a fide nostra discrepet, latinus lector inveniat; id ipsum commode dixeris de Hilario: praesertim cum Hieronymus in hac interpretandi ratione illius se imitatorem ubique [Col. 0025A] profiteatur: Hoc non solus ego feci, inquit epist. 62, sed et confessor Hilarius fecit. Ita autem persuasum ei erat, illius scripta ab Origenis erratis esse pura, ut cum epist. 7, ad Laetam sanctos Patres a filia ipsius sic legi jubeat, ut magis judicet quam sequatur; excipiat tamen Hilarii libros, quos inoffenso decurrat pede. Eos vero potissimum ab iis quae de stellis somniaverat Origenes, purgatos esse plane conficitur ex epistola Hieronymi 75 in qua ubi defendit se, ad imitationem eorum quae Hilarius homiliis in Job gesserat, transtulisse quae bona sunt, et mala vel amputasse vel correxisse vel tacuisse; Vigilantio statim exprobrat, quod Origenis in Job Tractatus descriptos habeat, in quibus contra diabolum et de stellis coeloque disputans, quaedam locutus est quae Ecclesia non recipit. [Col. 0025B] Hinc non frustra monuimus num. 25 maxime ambiguum esse, an Licinianus in genuinum Hilarii in Job Opus inciderit. Quatenus autem Origenis imitator fuerit, commodius in fronte Tractatuum ipsius in Psalmos exponemus.

30. Altera ratio, cur non eo quo meruerant studio excepta conservataque sint Hilarii scripta, ex eorum obscuritate peti potest, quae nonnullam incautis aliquando prae se ferat erroris speciem. Profecto si multos offendissent Johannis cujusdam similes, nihil eorum ad nos pervenisset, nisi nudi tituli, aut certe fragmenta, quae Hieronymi, Augustini, Leones, Theodoreti, concilia Calchedonense, Hispalense, etc., nobis transmiserunt. Johannis hujus apud Philippum bonae Spei Ordinis Praemonstratensis Abbatem, [Col. 0025C] pag. 94, de libris Hilarii de Trinitate verba ea sunt: Etsi in multis bene sentit de consubstantialitate et personarum discretione; quoniam nulla falsa est doctrina, quae non aliqua vera intermisceat: tamen in pluribus scrupulosissime disputat, in quibusdam etiam errorem pertinaciter praedicat; ut merito propter hoc ab his qui ruminant prorsus respuendus sit. Tum pag. 95 illius in Matthaeum Commentarios non minori contemptu respuit. Abundant enim, inquit, simplices libri; ut jure scrupulosi propter offensam debeant evitari. Quod si valeret, de magna sacrarum litterarum parte prorsus actum esset.

31. Neque vera hominis quamvis amici iniquam adeo sententiam probare umquam potuit Abbas aequior longe atque sapientior. Numquid, ait epist. 6, [Col. 0025D] etiam debent, quae scrupulosa et subtilia sunt evitari; vel forte lecta, et non intellecta, inconsulto judicio reprobari, eisque pro vitio ipsa scrupulositas et subtilitas imputari; et non inde multo potius multoque reverentius honorari? Ipse epist. 5, ingenue confessus sese in iis libris quamplura invenisse, quae non caperet vel ob obscuritatem sermonis, vel ob mendositatem codicis; ac rursum in alia incidisse, quae propter sui aliquantulam novitatem non satis placuerunt: primum a sententia ferenda sese sustinuit, ne, inquit, temere damnans ea in quibus caecitas mea offendit, jure perdam caetera quae meus intellectus utcumque comprehendit: tum quae percipere primum non valuerat, attentiori lectione se assecutum esse declarat in hunc modum: [Col. 0026A] Ea ipsa igitur diligentius relegens, tandem mihi visus sum invenire, cujusmodi sensum videretur illorum obscuritas operire. Si eo animo, quo laudatus ille Philippus, Hilarium legissent Centuriatores, Erasmus, Scultetus, eorumque similes; eadem ratione dubio procul evanuissent errores ac naevi, quos in illo deprehendisse sibi videbantur. Nos vero quam circumspecte singula omnia illius dicta expenderimus, quidve praestiterimus lectoris sublevandi gratia, nunc est aperiendum, post quam de obscuritatis illius causis nonnihil disseruerimus.



IV. Unde obscurus sit Hilarii sermo. Quid in hac editione praestitum.

32. Hilariani sermonis obscuritas non uno ex capite [Col. 0026B] ortum habet. Eam Hieronymus Gallicano genio videtur asdcribere. Quamvis enim epist. 4, ad Rusticum, Gallorum sermoni ubertatem tribuat ac nitorem: de eorum tamen, ac nominatim Hilarii stilo scribit epist. 13 ad Paulinum: Sanctus Hilarius Gallicano attollitur cothurno: et cum Graeciae floribus adornetur, longis interdum periodis involvitur, et a lectione simpliciorum fratrum procul est. Et si periodi longae, densae tamen sunt sententiae, frequentes eclipses, et ubi vox aliqua duabus phrasibus repetenda esset, ea inter utramque ita collocatur, ut respondeat utrique. Sic ingenium facile ac fecundum festinat parere, quod ubertim animo concepit. Lectori etiam interdum incommodae sunt nonnullae verborum metatheses, dum quae ex natura sermonis cohaerere proximis verbis [Col. 0026C] deberent, ad ea quae longius distant, saepe sint referenda. Rarius, sed tamen nonnumquam negliguntur grammaticae leges.

33. Obscuritatem quoque parit rerum, de quibus Hilarius disserit, sublimitas. Fere enim totus est aut in reconditioribus Scripturarum sensibus eruendis, aut in asserenda Patris et Filii tum consubstantialitate, tum discretione: quo nihil abstrusius, sublimius nihil cogitari potest.

34. His accedit quod in iis, quae tractat, Latinorum nemo quem imitaretur, ei praeiverit. Ex omnium quippe consensu gladium adversus Arianos strinxit Latinorum primus, immo bellum eis primus indixit: ut merito Hieronymus adversus Rufin. lib. II, eum appellarit contra Arianos latini sermonis tubam. Primum [Col. 0026D] etiam ex Latinis hymnorum scriptorem eum fuisse, supra ex Isidoro probatum est. Eos quoque Scripturae libros, quos exponendos suscepit, a nullo ante ipsum Latino, saltem quod sciret, explanatos esse hoc indicio est, quod Matthaeum explicans, Orationem Dominicam quia a Tertulliano et Cypriano expositam rescisset, consulto praeterierit. Demum sub finem libri de Synodis non sine modesta quadam praefatione fatetur, se in eo opere locutum esse de rebus absconditis et usque ad hanc aetatem suam intentatis et tacitis. Jam vero cum ad res divinas, de quibus loquendum ei erat, nondum satis accommodatae essent latinae voces, in idoneis quaeritandis tanto magis laboravit, quanto latina lingua angustior et minus copiosa [Col. 0027A] erat quam graeca. Hinc enim frequentem tunc temporis fuisse jurgiorum causam Gregorius Naz. Or. 21, n. 46, tradit .

35. Gregorius idem Or. 26, n. 2, notat triplex imminere de Deo loquentibus periculum, in mente scilicet, in sermone, in auditu: Nam et res divinas, inquit, mente consequi arduum, et verbis explicare perdifficile, et purgatas aures nancisci majoris laboris et difficultatis. Triplex illud periculum sensit ac timuit Hilarius. Unde lib. II, n. 2, vicem suam dolet, quod haereticorum blasphemantium vitio illicita agere, ardua scandere, ineffabilia eloqui, inconcessa praesumere compellatur: ut quae contineri religione mentium oportuissent, in periculum humani eloquii proferantur. Tum [Col. 0027B] vero num. 5, animi sensa propria explicare non valentis aestum et anxietatem declarat his verbis: Mihi certe his respondenti in curis aestus est,in sensu labes est, in intelligentia stupor est; in sermone autem non jam infirmitatem, sed silentium confitebor: cum, inquit, lib. de Synod. n. 5: difficillimum sit, sensum ipsum propriae meae fidei secundum intelligentiae interioris affectum loquendo proferre. Demum ab auditu sibi timet, dum libri ejusdem num. 65, ait: Mementote, non sensum mihi deesse, sed verba. Arguam forte in eo naturam meam, non tamen arguam voluntatem; et ignosco naturae, si loqui de quod vult non potest. Conscius enim sibi, quod in rebus divinis verborum adhuc significatio angustior quam intelligentia sit, tanto magis formidabat ne aures offenderet, quanto [Col. 0027C] minus tum de vi cujusque vocis inter homines convenerat; cum plerumque, ut loquitur ipse lib. de Synod. n. 8, ignorata verborum opinione plurimum inter se digladiarentur. Quippe, inquit Gregorius Naz. Or. 21, n. 97, cum exigua res quotidie accederet, quae molestiam afferret; eo tandem res adducta est, ut periculum esset ne orbis terrarum fines una cum syllabis abrumperentur.

36. Quocirca verba de Deo facturus, ut sibi recte sentiendi ac loquendi difficultas complanaretur, ipsius opem supplex implorabat. Exposui, Carissimi, inquit lib. de Synod. n. 65, quantum humani sermonis consuetudo patiebatur, et Dominus mihi semper ut ipse scit a me oratus indulsit, communis fidei conscientiam. Ita etiam quo facilius cogitata ipsius ab aliis perciperentur, [Col. 0027D] ea variis modis explanabat: ut si cui una ratione obscura essent, ea altera fierent apertiora. Quam ob rem eloquentiae suae vires exserens, de Deo quam alte sentiret, insignibus speciminibus saepe numero comprobavit. Non enim, inquit ibid. n. 62, infinitus et immensus Deus brevibus humani sermonis eloquiis intelligi potuit, vel defendi: fallit enim plerumque audientes et docentes brevitas sermonum. Cum igitur Hilarius, veritus ne falleret brevitate, sermonis copiam sectatus esset; lectorem jure ac merito admonet lib. de Synod. n. 6, ne de se ante sermonis consummationem per litterarum exordia existimet judicandum.

37. Quam precem cum num. 66 repetat, rursumque inculcet Fragm. I, num. 7, nemo negaverit ei concedendum, [Col. 0028A] quod in aliorum Patrum lectione etiam observandum Eulogius Alexandrinus apud Photium cod. 215, praecipit: Oportet igitur sanctorum, qui certis temporibus Ecclesiae doctores exstiterunt, doctrinam integre perlegere, et non ex parte illorum proferre sententias, indeque de tota eorum mente non sine periculo conjecturam facere . . . . quando quidem ex uno aliquo dicto, sive epistola, sive lucubratione, tota scriptoris pietas ostendi non potest. Praeterea verba illius non semper ad nostros loquendi modos sunt exigenda. Eorum enim plurimi, quos postea, Augustino praesertim doctore, invexit usus aut comprobavit; Hilarii aevo aut inauditi erant, aut nondum satis recepti: ut merito dixerit cum Ambrosio epist. 48, ad Sabin. num. 4: Verbum si offendero, virtutem professionis interrogato. [Col. 0028B] Si, inquit idem num. 6, verba movent, non praejudicant fidei. Etenim sermonem mens non dubia obumbrat, et defendit a lapsu. Ita fiet, ut neminem offendat personae vox eo sensu accepta, quo nunc naturae vocabulum; aut cum uti Deo pro frui Deo occurret; et alia hujusmodi quae recensere longum esset. Postremo quia in Latinis non habuit quos in rebus a se tractandis imitaretur; ad mentem Graecorum, quorum ei lectio familiaris erat, multa eum expressisse advertendum est. Ex qua, sicut et ex superiori observatione conficitur, illius sermonem cum Graecis, aut certe Latinis Patribus qui eum praecesserunt, non cum iis qui eum secuti sunt, esse comparandum. Quod si praestitissent, qui plures in eo opiniones ac dicendi modos singulares notarunt, in [Col. 0028C] nullo fere eum singulariter aut sensisse aut locutum esse deprehendissent.

38. Quanto difficiliora hactenus judicata sunt Hilarii scripta, tanto operosius enitendum duximus, ut ea difficultas sublevaretur. Hujus rei gratia singulas singulis operibus praemisimus admonitiones aut praefationes, in quibus quidquid ad operis occasionem, tempus, scopum, veritatem et alia id genus spectat, pro nostra virili parte explicuimus. His interdum subnexa est totius operis synopsis: quod praesertim ad libros de Trinitate visum est quodam modo necessarium. Tum ut lector in assequendis Hilarii sensis minus laboraret; praecipua ipsius argumenta, quantum per oram libri licuit, brevibus summariis comprehendere curavimus. Ut autem haberet, ubi periodorum [Col. 0028D] longitudine fatigatus requiesceret, tractatus singuli varios in numeros sunt distincti. Ea quoque ratione citationum commoditati consultum est, ne paucos versus recognoscere volentibus toti libri essent pervolvendi.

39. Sed in redintegrando textu, ex cujus depravatione obscuritas ut plurimum creabatur, nostra potissimum cura ac studium fuit. Et si autem quam plurima, nihil tamen nisi praevia diligenti ac morosa consideratione immutatum. Qua in re maxime spectavimus scriptorum codicum in unam lectionem conspirantium antiquitatem, sinceritatem, multitudinem, si praesertim alias in mendosis locis dissiderent. Nam conciliare solet veritas, quos falsitas dissidentes facit. [Col. 0029A] Sicut autem mss. antiquitatem ex scriptura et charactere perspeximus, ita ex constantia quadam in retinendis iis loquendi modis, qui in aliis exemplaribus ob singularitatem saepe mutati sunt, eorum probavimus sinceritatem. Ad horum veritatem ita scrupulose expressimus omnia, ut ex iis etiam verborum ordinem revocaverimus. Si quid vero castigalum quod non oportebat, nihil tamen ereptum lectori: qui ad oram libri, quidquid in prioribus editionibus, quidquid in mss. occurrit, quod alicujus momenti sit, pro libito seligendum inveniet.

40. Importunae quidem sunt, et ab auctore intentionem lectoris nonnihil abducunt notulae frequentes. Sed plerique rescire cupiunt, quo jure quave auctoritate mutatum sit, quod prius obtinebat: et nullus [Col. 0029B] est, cui si placeant sola auctoris verba, notas seorsim ab iis positas non sit liberum praeterire. Ita etiam ubi quaedam notata sunt, quae minoris momenti videbuntur; hoc paucis praestitum est, et in eorum gratiam, qui in doctore Ecclesiae antiquo ac difficili, et de re in qua ex verbis inordinate prolatis saepe incurritur haeresis tractanti, nihil negligendum ducunt. In aliis majoris momenti locis mutationes factas non sola mss. auctoritate, sed et quam paucioribus verbis licuit, ratione est demonstratum. Quod faciendum praesertim censuimus, quoties qui Hilarium antea recognoverunt, a vero illius sensu aberantes, falsas substituerunt lectiones, quae quamdam veritatis speciem prae se ferrent. Iisdem notis illustrantur et explicantur locutiones inusitatae; implexae [Col. 0029C] phrases, sententiae singulares. Hilarii enim scripta non tantum a mendis pura et integra, sed et lectu faciliora exhibere fuit animus: et locorum nonnullorum sensum non sine labore assecuti, nostri officii existimavimus esse; ut aliis hic labor levaretur. Eamdem ob causam ex eruditorum operibus eligere non gravati sumus, si quid ad gestorum, quae Hilarius attingit, notitiam faciliorem conduceret. Denique quae in eo pugnantia; quae suspecta videbantur, componere et ab omni errore vindicare studuimus, non vanis aut aliunde accersitis rationibus, sed ex ipsiusmet verbis. Illos enim locos, aut ex adjunctis expendentes, aut comparantes cum clarioribus, deprehendimus quam jure Hilarius, de locutione non ita, ut de fide sua securus, monuerit atque enixe rogaverit, ne [Col. 0029D] de ipso ante absolutum sermonem judicaretur. Quosdam ex illis celebriores atque difficiliores ab ipso exordio tractare juverit: quo cum commodius quam in oram conferre liceat, quidquid in unam eamdemque rem diversis locis dixerit; ex mutua plurium locorum collatione vera illius sententia manifestius apparebit. Et certe visum est expedire, ut tanti viri scripta non prius offerrentur, quam praecipuae suspicionum nebulae prorsus fuissent dissipatae. In his disputationibus aliorum etiam Patrum dicta interdum adteximus; quo Hilarius non modo secum, sed et cum veteribus consentire demonstretur. A mysteriis Christi exordium fiat, quorum primum sese offert ipsius de sacra Virgine conceptio, de qua nonnulla [Col. 0030A] receptae Ecclesiae fidei adversa scripsisse arguitur.



§I.---DE CONCEPTIONE CHRISTI SANA SANCTI HILARII FIDES DEMONSTRATUR.

41. Praepositus Johannes apud Philippum Bonae Spei abbatem repetitis epistolis contendit, Hilarium in lib. X de Trinit. asserere Dominum nostrum corporis initium non accepisse ex Maria, sed quasi ex Spiritu sancto: cum e contra, inquit, Ecclesia catholica teneat, quia in illa conceptione Domini Jesu Spiritus sanctus non fuerit causa materialis, sed efficiens; caro autem sacrae Virginis fuerit causa materialis. Quocirca, si non fallitur Johannes, duplex Hilarii in explicanda Christi conceptione error fuit: unus, quod Mariam carnis illius causam materialem negaverit [Col. 0030B] exstitisse; alter quod Christum ex Spiritus sancti substantia carnem suam sumpsisse crediderit. Ex quo sequitur, ut in absurdam illam opinionem abierit, quae aliquandiu inter Corinthios pervagata, Athanasii ad Epictetum epistola acriter exagitata est, qua nimirum carnem Christi divinae naturae consubstantialem esse disputabant.

42. Levioris forte momenti videretur illa Johannis censura, utpote hominis multis occupati, et cui cum vix spatium cogilandi, nedum scribendi suppeteret, deerat unde sententiam satis gravem dixisse judicaretur. Verum hanc falsam aut temerariam quis sibi persuadeat, cum in Erasmi praefatione legerit: Libro tertio, sed magis libro decimo, sic loquitur de corpore Christi, ut sentire videatur: Mariam virginem, praeter [Col. 0030C] concipiendi, gestandi et pariendi ministerium, nihil addidisse de suo; praesertim suffragante Sculteto ac dicente, Sentire videtur, Christum non accepisse carnem a beata Virgine: non enim hic Hilarii scripta aut ex parte aut celeriter percurrisse existimatur.

43. Audiet igitur catholicus Praesul impietatis ejus auctor, quam ubi ab Eutychete praedicari resciit S. Leo, ut veritatis omnium nostrorum mysteriorum peremptricem exhorruit. Si enim sensit Hilarius, Christum non accepisse carnem a beata Virgine; nihil novi docuit Eutyches cum dixit: Corpus Domini, quod ex Maria factum est, non esse nostrae substantiae, neque humanae conspersionis; sed humanum quidem illud vocari, non tamen nobis consubstantiale, neque genetricis ejus secundum carnem. Hanc tamen doctrinam [Col. 0030D] Flavianus apud Leonem editionis novae p. 474, veluti novam et impiam denuntiat. Leo ipse ad Julianum Coensem epist. alias 11, nunc 25, non modo significat, Eutychen Unigenitum Dei filium sic de utero B. Virginis praedicare natum, ut humani quidem corporis speciem gesserit, sed humanae carnis veritas Verbo unita non fuerit; sed et hanc sententiam prodigium appellat falsitatis, unde innumera opinionum monstra nascantur, ac restaurentur errores Valentini, Manichaei, Apollinaris, quorum nullus in Christo humanae carnis credidit veritatem. Qua utique non recepta, fides nostra de unigeniti Dei passione, morte, resurrectione, etc., abnuitur. Non immerito, itaque eidem papae absurda adeo visa est haec opinio, ut [Col. 0031A] epist. alias 13, nunc 27, ad Pulcheriam c. 4 scribat, eam nonnisi imperitiae partum esse potuisse, longeque ab eo Eutychen futurum fuisse alienum: Si Symboli plenitudinem puro et simplici voluisset corde concipere. Non enim, inquit paulo superius, de portiuncula fidei nostrae, quae minus lucide declarata sit, quaeritur: sed hoc stultissima resultatio audet incessere, quod Dominus noster in Ecclesia neminem sexus utriusque voluit ignorare.

44. Ex his aliisque Leonis verbis, quibus Eutychianae impietatis stoliditatem frequens arguit, satis apparet temeritas eorum, qui doctrinae tam insulsae suspicionem in sanctissimum et non imperitum Ecclesiae doctorem injicere non timuerunt. Huic in Hilarium contumeliae locum nullum permiserat Chalcedonense [Col. 0031B] Concilium, cum act. 1 illum cum paucis aliis Patribus recensuit, ex quorum doctrina condendum esset fidei adversus Eutychen de Incarnationis mysterio decretum. Sed et postea Philippus Bonae Spei Ordinis Praemonstratensis abbas sancto confessori ab amico illatam injuriam tribus epistolis ita propulsavit, ut ille confiteri tandem sit coactus, haec Hilarii lib. X de Trin., n. 17, Hominem enim dicens (Apostolus) nativitatem ex Virgine docuit, quae officio usa materno, sexus sui naturam in conceptu et partu hominis exsecuta est, in eum, qui Christum ex Maria corporis initium accepisse negaret, minime quadrare. Ea tamen est vis praejudicatae opinionis, ea hominum philautia, ut Johannes Hilarium pugnantia, quam se temeraria locutum, respondere maluerit.

[Col. 0031C] 45. Itaque cum apud aequiores uno alterove testimonio, quo Hilarius Christum ex Mariae Virginis carne suam sumpsisse dilucide planeque doceat, in promptu esset fidem illius ab omni suspicione vindicare: pluribus tamen hoc praestandum duximus, tum ut magis perspicuum sit quam constans fuerit illius doctrina; tum ut ab hoc initio intelligat quisque, quanti faciendum sit eorum judicium, qui in Hilario naevos numerant potius, quam probant. Neque satis erit ipsius de conceptione Christi fidem sanam et orthodoxam demonstrare: insuper et unde Johanni ex Spiritu sancto velut ex causa materiali carnem Christi conceptam opinari, et unde eam ex Mariae carne assumptam negare cum eidem Johanni, tum Erasmo et Sculteto visus sit, aperiendum erit et explanandum.
[Col. 0031D]


I. Carnem Christi ex Mariae carne susceptam passim Hilarius docuit.

46. Haereticos, qui carnem Christi ex Maria conceptam negarunt, simul omnes repellit uno Tractatu Psal. CXXXVIII, cum non tantum ait num. 2: Quaecumque homini illi, quem ex utero sanctae Virginis assumpsit, et in quo se nasci hominem qui Deus erat voluit, apta et congrua esse videbuntur, cum debita coelesti hoc est divinae naturae suae dignitate tractentur: sed et addit num. 3: Non alienae aut simulatae naturae hominem assumpsit. Illi quippe aut Christum carnis speciem, non veritatem gestasse, aut corpus ipsius de [Col. 0032A] coelo esse advectum, aut certe illud per Mariam potius transisse, quam ex ea acceptum esse volunt. At vero primae sententiae repugnat, quod caro Christi non simulatae naturae; alteri, quod non alienae; postremae, quod in utero et ex utero sanctae Virginis assumpta affirmatur.

47. Sed ex libro X de Trinitate, unde praesertim ortae dicuntur suspiciones, eas amovere juverit. Quid autem sibi vult illud num. 17: Quae (B. Virgo) officio usa materno sexus sui naturam in conceptu et partu hominis exsecuta est, nisi beatam Virginem in conceptu corporis Christi de carne sua suppeditasse, quod suppeditare solent aliae matres? Hoc ipsum num. 15 disertius eloquitur, ubi in conceptu Christi Verbum quidem, quod Spiritus vocabulo intelligendum [Col. 0032B] mox ostendemus, per virtutem suam supplevisse officium viri, sed Virginem nihilo minus matris munus implevisse declarat his verbis: Virgo enim non nisi ex suo sancto Spiritu genuit quod genuit: et quamvis tantum ad nativitatem carnis ex se daret, quantum ex se feminae edendorum corporum susceptis originibus impenderent, non tamen Jesus Christus per humanae conceptionis coaluit naturam. Quid est ex se daret, nisi ex sua carne? Hinc et mox subjicit, Tenuit in hominis nativitate quod matris est; et paulo ante legere est, Quod si assumpta per se sibi ex Virgine carne, etc., necnon cap. XVI in Matth., num. 8: Humanae salutis causa Christus in corpore est quod assumpsit ex homine.

48. Eam ob causam Christi corpus modo assumptam [Col. 0032C] ex Virgine carnem, modo nostrae carnis aut nostri corporis carnem nuncupare solet: ut cum in Psalm. 65, n. 12, ait: In aeternam gloriam ejus assumptae ex Virgine carnis natura transfertur; et lib. I de Trin., n. 11: Ac ne Verbum caro factum aut aliud esset quam Deus Verbum, aut non nostri corporis caro esset, habitavit in nobis (quasi in nostris): ut dum habitat, non aliud quam Deus maneret; dum autem habitat in nobis, non aliud quam nostrae carnis Deus caro factus esset: quia inquit lib. II, n. 16, per id quod in nobis habitat Verbum caro factum, Deus est in nostri corporis veritate.

49. Qui plura volet, audiat lib. IX, num. 7, dicentem: Corporis nostri natus homo, secundum consuetudinem naturae nostrae locutus est; et in Psalm. CXVIII, [Col. 0032D] lit. 14, n. 8: Unigenitus igitur Dei filius naturae nostrae sibi ex Virgine corpus assumens, etc. Cumque rursum in Psal. LXVIII, n. 13, legerit, Christum in sanguine corporis nostri omnia reconciliasse; fateatur necesse est, Hilarium vix potuisse planius se ab iis alienum ostendere, qui Christum ex Maria nihil accepisse sentirent.

50. Neque vero tantum ex Maria, sed ex Mariae parentibus carnem Christi procreatam asseruit: adeo ut Christus in Psal. LXVII, n. 28, de Judae frutice futurus, et in Psal. LXVIII, n. 19, ex utero David praedicetur. Unde in Psal. CXVIII, lit. 5, n. 5, David commendat, uti dignum cujus filius Jesus Christus esset. Et cum in Psal. CXXXI, n. 2, ut et alibi, Christum se [Col. 0033A] nomine David saepe significare doceat, hanc unam reddit causam, quod ex ipsius genere natus sit: Qui, inquit, nomen parentis secundum originem carnis accepit, nomen sumens ejus cujus ex genere sumebat et corpus. Immo scribit ex ipsa gente Moab per Ruth Salvatoris nostri carnem acceptam; ideoque cruditatem atque impuritatem illius, prius quam assumeretur, per varias generationes, veluti per ollam, decoctam fuisse atque mundatam. Quia, inquit in Psal. LIX, n. 11, non solum ex hac generatione sanctorum, sed etiam ex peccatorum origine huic Dei Sancto carnis nostrae ineunda esset susceptio, quia in similitudinem carnis peccati Deus Filium suum misit, idcirco Moab olla spei ejus est. Tum memorata gentis Moab maledictione, ejusque per varias generationes purgatione, [Col. 0033B] subjicit: Sanctusque hic ex Juda et Moab originem sumens, decocta tamquam per ollam carnis cruditate, in speciem cibi significatur aeterni, cum caro ejus vere cibus vitae sit. Qui autem Sanctus Dei Dominus noster ex Juda et Moab sumit originem, si ex Maria nihil acceperit? Altius etiam in Psal. LXVIII. Christi ortum ducit Hilarius. Nam et num. 23, naturam corporis primi Adam ab eo assumptam affirmat; et num. 10, homines vocat ipsius secundum carnem consanguineos.

51. Adeo sensit Hilarius carnem Christi ex Adam ac posteris peccatoribus propagatam, ut eam et carnem peccati, et peccatum vocitare non dubitet. Carnem enim peccati, inquit lib. I de Trin. n. 13, recepit, ut assumptione carnis nostrae delicta donaret, dum ejus fit particeps assumptione, non crimine. Et alii quidem [Col. 0033C] Patres Christum peccatum factum esse sic interpretantur, quod factus sit hostia pro peccato. At ille Christi corpus peccati nostri corpus et peccatum non tam inde dici intellexit, quod immolatum sit pro peccato, quam quia ex peccatoribus est procreatum. Eam ob causam lib. IX de Trin. n. 13 in illud Pauli: Quod enim mortuus est peccato, subjicit, mortem peccato, id est, corpori nostro adscribens: et paulo post, Qui peccati nostri corpus assumens, totus jam Deo vivit. Eodem respectu dixit Tertullianus: Defendimus autem non carnem peccati evacuatam esse in Christo, sed peccatum carnis; non materiam, sed naturam; non substantiam, sed culpam. Sic et Gregorius Naz. Or. 51, n. 18, auctor est, quod a Christo assumpta sit caro damnata. Nec secum pugnat Hilarius, cum de eadem [Col. 0033D] Christi carne lib. X de Trin. n. 25 dicit: Neque caro illa caro peccati, sed similitudo carnis peccati: quam enim hic carnem peccati negat, ut ostendat a dominantibus carnis nostrae vitiis immunem, illic sane et recte affirmat, ut carnis ab hominibus acceptae probet veritatem.

52. Si ad argumenta veniamus, quibus sancti Patres carnis nostrae veritatem in Christo exstitisse approbarunt, eadem ab Hilario non minus dilucide illustrata fuisse convincemur. Eo praesertim adversus haereticos nititur Irenaeus lib. III, c. 32, quod Christus vere cognominari filius hominis non potuerit, nisi ab homine vere acceperit substantiam corporis: Si, inquit, non accepit ab homine substantiam carnis, neque [Col. 0034A] homo factus est, neque Filius hominis. Idem argumentum adversus Eutychen urget Ferrandus diaconus epist. ad Anatolium. At vero Hilarius nihil frequentius inculcat, quam ut Christum et filium Dei et filium hominis esse meminerimus. Unum e sexcentis locum seligimus de libro decimo petitum, qui unus idoneus erat omnes suspicionum nebulas eo ex libro conceptas dimovere. Sic porro habet num. 15: Quomodo filius Dei hominis filius erit natus, vel manens in Dei forma formam servi acceperit, si non potente Verbo Deo ex se et carnem intra virginem assumere, et carni animam tribuere, homo Christus Jesus ad redemptionem animae nostrae et corporis nostri perfectus est natus; et corpus quidem ita assumserit, ut id ex Virgine conceptum formam eum servi esse effecerit, etc. Hoc quippe [Col. 0034B] loco contendit, Christum falso filium hominis nuncupandum iri, primo nisi homo perfectus sit, ex anima scilicet et corpore nostro; deinde nisi hoc non ex quavis assumptione, sed ex nativitate obtineat ut perfectus homo natus sit; ac demum quasi hoc dixisse non sufficeret, vult corpus ita ab eo assumptum esse, ut id ex Virgine conceptum sit.

53. Praeterea cum Christum asserens perfectum hominem natum esse, adjicit ad redemptionem animae nostrae et corporis nostri, alteram attingit rationem, ut vulgo utuntur Patres adversus haereticos, qui Christo negarunt humanae naturae integritatem. Nam, ut ait Gregorius Naz. Or. 51, n. 13, quod assumptum non est, curationis est expers: quod autem Deo unitum est, hoc quoque salutem consequitur. Si dimidia tantum [Col. 0034C] ex parte Adamus lapsus sit, dimidiatum quoque sit quod assumptum est et salutem consequitur. Sic Fulgentius lib. I ad Trasimundum c. 13: Quod si totus (homo) tenebatur captivitatis vinculo, totus eguit Liberatoris auxilio. Si autem totum debuit liberare pietas, totum debuit suscipere majestas. Neque, puto, sine causa rursum Hilarius in Matth. cap. X, n. 18, Christum non simpliciter hominis redemptorem nuncupat, sed corporis et animae redemptorem.

54. Haud absimili ratione adversus Apellem, qui corpus Domini ex siderea materia, non ex materna substantia constare contendebat, Tertullianus de resurrect. carnis n. 2 concludit, vanam esse spem resurrectionis, si Dominus matris substantiam non accepit: Sequitur enim, inquit, ut salutem ejus substantiae [Col. 0034D] excludant, cujus Christum consortem negant. Quo spectat illud Irenaei lib. V, c. 1: Vani igitur, qui a Valentino sunt hoc dogmatizantes (Christum nihil ex Maria accepissse) uti excludant salutem carnis. At vero Hilarius, ob illud Christi nobiscum consortium, nobis resurrectionem non tantum sperandam, sed jam aliqua ratione indultam esse confirmat; ut carnem nostram jam in eo excitatam contemplemur, in quo, inquit in Psal. CXXIV, n. 4, nosmetipsos per assumptionem carnis nostrae corporisque speculamur. In eo enim sumus resurrectionem nostram resurrectione nostri in eo corporis speculantes.

55. Redire placet ad epistolam 25 Leonis jam superius laudatam? Illic porro Eutyches Christum mediatorem [Col. 0035A] negare sic arguitur, quasi hoc ei auferat nomen, quisquis ipsi matris substantiam denegat. Ita et Fulgentius lib. I ad Trasim. c. 15 docet Christum Dei hominumque mediatorem in cassum cognominari, nisi in se ut totum verumque Deum de Deo natum, ita totum verumque de homine natum hominem contineat. Eamdem quoque Christi nuncupationem cum saepius explicet Hilarius, numquam aliter explicat, quam quod et ex nobis carnem, et ex Deo habens divinitatem, Deum hominemque in se uno conjungat. Unde in Psal. LXVII, n. 37, intuens in illud Christi mediatoris officium, nos in unitatem Paternae majestatis assumendos praedicat, dum nimirum et in eo per naturam Pater est, et ille rursum per societatem carnis in nobis est.

[Col. 0035B] 56. Multa alia argumenta suppeditat liber de Trinitate decimus, in quo cum Hilarius a num. 16, ac deinceps data opera refellat haereticos, qui aut humanam Christi naturam ante quam assumeretur praeexstitisse, aut corpus ejus de coelis advectum esse asserebant, ad verba symboli, Qui conceptus est de Spiritu Sancto et natus ex Maria virgine, fidem suam constanter exigit. Juxta quae totam disputationem concludit in hunc modum: Genuit etenim (Virgo) EX SE corpus; sed quod conceptum esset ex SPIRITU; habens, quidem in se sui corporis veritatem, sed non habens naturae infirmitatem. Quae cum ita sint, nemo non mirabitur, qui nonnullis visus sit sentire, Christum non accepisse carnem a beata Virgine. Unde hoc illis in mentem venerit, nunc expendendum.



II. Spiritus sancti vocabulo quid dixerit Hilarius a censoribus suis non intellectus est.
[Col. 0035C]

57. Hinc profecto Johanni errandi nata est occasio, quod cum lib. X de Trin. aliisque locis corpus Christi a Spiritu sancto non modo formatum, sed etiam assumptum legeret; Spiritus sancti nomine, more nostro tertiam sanctissime Trinitatis personam significari existimarit, cum intelligeret Hilarius secundam. Certe his lib. II, n. 27, verbis, Spiritus sanctus de super veniens . . . naturae se humanae carnis immiscuit, non sentit, ut Johannes animo sibi finxit, Spiritum sanctum carnis a Verbo assumptae fuisse causam materialem, sed Verbum ipsum sibi naturam humanam intime conjunxisse. Haec enim Angeli ad [Col. 0035D] B. Virginem verba, Spiritus sanctus superveniet in te perinde ei sunt ac, Verbum et Sapientia Patris descendet in te, et ex te corpus sibi coaptabit.

58. Neque inaudita aut ei singularis videri debet haec interpretatio. Eadem quippe Angeli verba non alio modo interpretatur Tertullianus contra Praxeam n. 26. Nec alio spectat illud ejusdem lib. de Carne Christi, n. 18: Sic denique homo cum Deo, dum caro hominis cum Spiritu Dei. Ea ipsa loquendi ratione Lactantius, lib. IV, c. 12, Verbi in uterum Virginis descensum enuntiat, cum ait: Descendens itaque de caelo sanctus ille Spiritus, sanctam Virginem, cujus utero se insinuaret, elegit. His adjungere licet Pastorem lib. III Similit. 5, ubi haec de corpore Christi habet: [Col. 0036A] Hoc ergo corpus, in quod inductus est Spiritus Sanctus: maxime cum ibidem paulo ante praemiserit, Filius autem Spiritus Sanctus est. Neque aliter intelligendum videbitur illud Irenaei lib. V, c. 1, Spiritus Sanctus advenit in Mariam, ibi expensum fuerit quod proxime subjicit, Verbum Patris et Spiritus Dei adunitus antiquae substantiae plasmationis Adae viventem et perfectum effecit hominem. Apertior est Justini sententia Apolog. 2, ubi primum Filium vim ac virtutem Dei esse declarat his verbis: Prima autem vis ac virtus secundum Deum omnium paretem ac Dominum Filius etiam Verbum est, quod quodam modo caro factum homo factus est: quibus post pauca subnectit, Dei vis ad Virginem adveniens, ei obumbravit, fecitque ut Virgo gravida esset: demum utramque propositionem [Col. 0036B] conjungens concludit, Spiritum ergo vimque Dei nefas est aliud intelligi (Luca, I, 36) nisi Verbum, quod etiam primigenium est, sicuti Moyses propheta quem diximus indicavit: atque hic suo ad Virginem adventu et adumbratione, non concubitu, sed vi eam gravidam effecit.

59. Quid de Cypriano sentiemus? Modo quidem lib. de Idol. vanit. legere est, Hic in Virginem illabitur, carnem Spiritu sancto cooperante induitur: sed horum loco antiquus optime notae codex Germanensis prae se fert, Hic in Virgine labitur, carne Spiritus sanctus induitur, eamque lectionem se in quatuor ms. nactum esse Pamelius testatur. Quae sane corruptionis eo minus suspecta est, quo magis ab usitato nostro loquendi more aliena. Cypriani verbis ita emendatis [Col. 0036C] suffragatur antiquus auctor, quem ab Augustino epist. 148, n. 10, Gregorii sancti episcopi Orientalis nomine laudari valde probabile est. Hic porro apud Ambrosium in append. tom. II, novae edit. p. 354 habet: Cum illapsus est in Mariam, cum Virginis uterum opplevit, aliud utique ex illa, quam quod venerat, natum est. Planius autem, pag. 356,: Spiritus Dei veniet in te, et virtus Altissimi obumbrabit te. Propterea quod nascetur ex te sanctum, vocabitur filius Dei. Vides ergo ipsum Spiritum, id est Filium Dei, venisse ad Virginem, et inde Dei et hominis filium processisse.

60. Si Athanasium in eadem verba evangelica eodem sensu accepta respexisse intelligas, haud difficulter assequaris cur lib. de incarn. p. 72 dicat: Ideoque cum primum ad nos accederet, ex Virgine sibi ipsi corpus [Col. 0036D] formavit: ut nobis non tenue argumentum suae divinitatis exhiberet, eum, qui hoc sibi corpus formaverat, aliorum quoque conditorem et formatorem esse. Nam cum Patres a nobis praenominati verbis Angeli ad Virginem declarari existiment primum filii Dei ad nos adventum, ut in Virgine et ex Virgine corpus sibi formaret; hinc recte colligitur, eum corporum nostrorum conditorem ac proinde Deum esse, quem Evangelia nobis significant proprii corporis sui formatorem. Sin alio respexit; unde quaeso ei constitit, filium Dei, cum ad nos primum accessit, corpus sibi formasse; ut exinde eum caetera corpora pariter condidisse ac Deum esse conficeret? Certe Athanasius Verbum aliquando in Scripturis Spiritus sancti [Col. 0037A] vocabulo significari non dubitavit: cum epist. 4 ad Serap. t. I, p. 970, blasphemiam in Spiritum Sanctum eam esse interpretetur, quae Christi neget divinitatem.

61. His accedit Rufinus in expositione Symboli: qui licet priora haec verba, Spiritus Sanctus superveniet in te, de tertia sanctae Trinitatis persona dicta esse nostro more intelligat, subsequentibus tamen Filium indicari arbitratur: Quae est autem, inquit, Virtus Altissimi, nisi ipse Christus, qui est Dei virtus et Dei sapientia? Maximinus quoque teste Augustino, quamvis dissentiente, priora illa verba ad Spiritum sanctum, ad Verbum autem postrema referebat. Asserere, ait Augustinus lib. II contra eumdem Maximinum c. 17, n. 2, conabaris, Spiritum Sanctum praecessisse, ut mandaret et sanctificaret virginem Mariam, [Col. 0037B] ac deinde veniret Virtus Altissimi, hoc est Sapientia Dei, quod est Christus; et ipsa, sicut scriptum est, aedificaret sibi domum, hoc est, ipsa sibi crearet carnem, non Spiritus Sanctus.

62. Si quaeras unde Hilarius cum antiquis Patribus in eum intelligendi modum conspirarit; non deerit responsio. Ac primo quidem nemo in veterum lectione versatus inficias ierit, Spiritus, aut Spiritus Sancti, vocabulum apud eos non singulare esse unius personae nomen, sed commune totius naturae divinae, quod Patri, Filio ac Spiritui sancto indifferenter ab illis attribuatur? Hujus rei passim occurrunt exempla in epistola Barnabae, c. 9; apud Pastorem, lib. III Simil, 5; apud Ireneum, lib. V, c. 1. Hanc vocem Theophilus Antioch. ad Autolic. veluti Filii propriam recenset [Col. 0037C] in hunc modum: Verbum operum suorum administrum (Pater) adhibuit, ac per ipsum universa molitus est. Hoc appellatur principium, quoniam principatum ac dominationem habet in omnia quae per ipsum fabricata sunt. Hoc igitur cum sit Spiritus Dei, et principium, et sapientia, et virtus Altissimi, labebatur in prophetas. Vox eadem naturam divinam sonat in his Athenagorae pag. 10: Cum Pater et Filius unum sint, ita ut Filius sit in Patre, et Pater in Filio unitate et potentia spiritus: vel cum Tertullianus contra Praxeam n. 27, ait: Dicentes Filium carnem esse, id est hominem, id est Jesum; patrem autem spiritum, id est Deum. Eodem intellectu loquitur Clemens epist. 2, c. 9: Jesus Christus Dominus noster, qui nos servavit, cum primum esset Spiritus, caro factus est. Quo spectat illud [Col. 0037D] Augustini epist. 140, ad Honoratum, n. 11: Verbum caro factum est, et habitavit in nobis: reddite vicem, et efficimini spiritus, et habitate in illo.

63. Longe magis ad rem nostram facit haec Athanasii regula (Epist. ad Serap. p. 980): In evangelico sermone, ut saepe memini, cum diceret (Christus) se filium hominis esse, eo ipso humanitatem suam prae se fert; quemadmodum ubi de Spiritu mentionem facit, suum ille Spiritum sanctum esse declarat in quo omnia faciebat. Spiritus enim est, inquit lib. de Incarn. Christi, Verbum Deus. Sic qui apud eumdem auctor est lib. de communi essentia Patris et Filii et Spiritus sancti: Deitatem ergo Verbi ipse Christus Spiritum sanctum appellat, et vicissim humanitatem suam filium [Col. 0038A] hominis appellavit. Hinc Gregorius Nazianz. Or. 42, n. 19: Christum exsistere docet unum ex duobus contrariis, carne nimirum et Spiritu, quorum alterum deitatem dedit, alterum accepit. Habes et in Commentario olim Ambrosio adscripto in Rom. I, 3: Eum, qui erat Dei filius secundum Spiritum sanctum, id est secundum Deum, quia Deus spiritus est, et sine dubio sanctus est, factum dicit juxta carnem Dei Filium ex semine David, et in Tractatu de fide orthodoxa apud eumdem Ambrosium, Cum hominem induere dignatus est Christus, non labem aeternitati intulit, ut Spiritum in carnem mutaret. Ad Hilarium nostrum ut redeamus, mittimus quod cum nos in Christo Deum et hominem, ille Spiritum et hominem distinguere soleat: ut manens, inquit lib. IX de Trin. n. 14, Spiritus Christus, [Col. 0038B] idem Christus homo esset. Sed tacendum non est, quod ipse data opera lib. VIII; n. 25, exemplis e Scriptura adductis demonstrat, Spiritus vocem Patri, Filio et Spiritui sancto esse communem. Unde apparet, cur illa tam ipsi quam caeteris Patribus ad divinitatem significandam familiaris fuerit.

64. Quod cum ita esset, cui ex tribus personis aptius congrueret illud Angeli, Spiritus Sanctus superveniet in te, ex adjunctis dijudicandum fuit. Subjunxit vero Angelus, Et virtus Altissimi obumbravit tibi: unde facile oborta est cogitatio, totum illius de Dei Filio esse sermonem. Nam et Filium Dei virtutem Apostolus I Cor. I, 24, cognominat, et ei Altissimi virtutem esse proprium videtur, per quem Pater, qui Altissimus est, universa condidit.

[Col. 0038C] 65. Intellectum hunc non mediocriter confirmabat prophetia Salomonis, Prov. IX, 1: Sapientia aedificavit sibi domum: quam cum de Verbi corporatione vulgo interpretentur Patres; unum illud proferre satis erit e celebri Leonis ad Flavianum epistola: Aedificante sibi Sapientia domum Verbum caro factum est, et habitavit in nobis, hoc est in ea carne quam assumpsit in homine. Hilarius vero prophetiae hujus auctoritate convictus adeo fuit; Filium ipsum sibi corpus formasse atque coaptasse; ut propter eam ambigere se dicat an Christus secuudum formam servi formatus a Patre dici possit: Et nescio; an quod formatus in forma servi est, referri possit ad Patrem, ut formatus ab ipso sit: Sapientia enim ipsa aedificavit sibi domum, ut habitaret in nobis. Non sic tamen intelligenda est [Col. 0038D] haec illius dubitatio, quasi Christi corpus Patris ac Spiritus sancti opus esse non sentiat; sed quod illud a Filio propria quadam ratione; quae in Patrem aut Spiritum Sanctum non conveniat, conditum ac formatum esse opinetur: eum omnino ad modum, quo Sapientiae cognomen uni Filio attribuimus, licet unam esse credamus Patris; Filii et Spiritus Sancti sapientiam. Alias enim omne Filii opus; opus Patris esse tanto fidei studio propugnat, ut eum inseparabilia Trinitatis opera credidisse nullum dubium sit.

66. At quovis loco permotus sit Hilarius, ut Spiritum in Virginem supervenientem Filium intelligeret; constat certe, ei conceptionem Christi ex Virgine tractanti synonymas fuisse Spiritus ac Verbi voces. [Col. 0039A] Quod si quis per se experiri volet, conferat vicinos unius ejusdemque libri X locos: et ubi num. 15 legerit, Christo omnis causa nascendi invecta per Spiritum; quid hoc sibi velit declarabit illud num. 16: Caro non aliunde originem sumpserat quam ex verbo. Rursum si moveatur quod ibid. habet: Virgo enim non nisi ex suo Sancto Spiritu genuit quod genuit, et quod num. 17, asserat filii hominis originem ex supervenientis in Virginem Sancti Spiritus aditu; scrupulum levabit num. 18, ubi de Christo affirmat, Ipse enim corporis sui origo est, utpote, inquit, in formam corporis nostri virtutis suae potestate subsistens; vel cum post pauca praedicat, nostris eum carere vitiis, per virtutem profectae ex se originis.

67. Neque hic silendum est Philippi ad Johannem [Col. 0039B] responsum. Cum enim in illis Hilarii lib. II de Trin., Spiritus Sanctus . . . . . naturae se humanae naturae se humanae carnis immiscuit, hic blasphemiam cogitaret; prudenter epist. 5 respondit Abbas longe sapientior: Cum ergo dicitur vel Virgo de Spiritu concepisse, vel Christus carnis originem accepisse, non intelligitur quod divina substantia in carnem transierit, vel conceptionis hujus causa materialis exstiterit; sed adventus ejus in Virginem et mira operatio designatur, per quam Virgo generat, et Christus generatur. Recte quidem ille, si tamen in his, adventus ejus in Virginem, Verbi, et non Spiritus Sancti adventum intellexit.

68. In enucleanda Spiritus sancti voce forte jam longius oratio processit. Sed cum heterodoxus nostra aetate celebratissimus, primos Ecclesiae Patres in [Col. 0039C] multis errasse, ac nominatim Filium et Spiritum Sanctum solere confundere asseruerit; nostris observationibus nonnihil necessario adjiciendum est, ne quis iis confirmari putet tam imprudentem illius assertionem. Aliud certe est primos Patres ad enuntiandam secundam ac tertiam Trinitatis personam eo vocabulo indifferenter uti, quod temporis processu tertiae proprium factum est: aliud, eos personales utriusque proprietates confundere. Decursis quidem aliquot saeculis tertiae personae proprium habitum est Spiritus sancti vocabulum, quod primis audierat toti Trinitati commune: at nusquam apud Patres reperire est confusas et non distinctas Filii et Spiritus Sancti personas; ut, verbi gratia, illud Evangelii, in nomine Patris et Filii et Spiritus Sancti interpretantes, Filium et Spiritum [Col. 0039D] Sanctum confuderint, nec subsistendi ratione distinxerint. Quod autem haec Spiritus Sanctus superveniet in te, et alia hujusmodi, quae nunc ad Spiritum Sanctum referuntur, retulerint ad Filium; citra errorem et absque ullo fidei periculo factum est. Iis enim verbis aut persona quae corpus a Verbo assumtum condidit, aut quae illud assumsit significatur: si quae condidit, integra erit fides ad quamlibet referantur; sin autem quae assumpsit, ad Hilarii aliorumque Patrum interpretationem erit redeundum. Itaque absque ulla divinarum personarum confusione dixit Hilarius, Dei Spiritum Dei virtutem, Dei sapientiam, Dei Filium et unigenitum Deum, ad remissionem peccati condemnationemque peccati legis, hominem natum esse: cum variis [Col. 0040A] illis cognominibus unicum Dei Filium intellexerit. Submoto igitur hoc scrupulo, qui Johanni scandalo maximo fuerat, quid alios etiam moverit, ut Hilarium sensisse dicerent, Christum ex Maria nihil accepisse, paucis expediamus.



III. Aliquot loci, in quibus Hilarius Christi carnem ex matre sumptam negare visus est, explanantur.

69. Cum nulla esset de Christi ex carne Virginis generatione controversia, non multum laboravit Hilarius, ut eam comprobaret. Immo cum hanc ultro concederent adversarii, atque ex ejus humilitate Christi divinitatem extenuare et infirmare contenderent; hoc ei maxime enitendum erat, ut in Christo, praeter humanam naturam, etiam divinam esse demonstraret; [Col. 0040B] argumentumque dilueret, quod ex humili illius de Maria generatione conficiebatur. Quod ut praestet, ostendit Mariam virginem nequaquam virtute naturali, sed praeter legem communem, Christum peperisse; sanctum vero Spiritum, hoc est ipsummet Dei Filium, in eam supervenientem, divina virtute sua corpus suum ex virginis carne efformasse atque assumsisse.

70. Qui haec observaverit, illud libri X, n. 16, quod Johannem tantopere commovit: Non enim (Erasmus obnitentibus mss. addidit ex se) corpori Maria originem dedit, nullo negotio percipiet ita dictum, quod videlicet Maria corpori Christi originem atque principium naturali sua virtute non dederit: ut quia, inquit Leo laudata ad Flavianum epistola c. 2, conceptus [Col. 0040C] Virginis divini fuerit operis, non de natura concipientis fuerit caro concepti. Nec cum Johanne Hilarium secum pugnantem censebit, sed in conceptione Christi quid Dei, quid matris sit accurate distinguentem suspiciet, cum post allata verba: Non enim Maria corpori originem dedit, continuo legerit, licet ad incrementa partumque corporis omne quod sexus sui est, praestiterit. Aut si haec pugnant, pugnet et illud Leonis mox memorato loco, ubi ipsam Hilarii sententiam aliis dumtaxat verbis videtur exprimere: Fecunditatem enim Virgini Spiritus sanctus dedit, veritas autem corporis sumpta de corpore est; pugnet et quod Gregorius Naz. Or. 36, n. 93, scribit, Mariam esse Christi matrem juxta legem et non juxta legem generationis, vel quod epist. 1, ad Cledonium, defendit, [Col. 0040D] Christum scilicet in Maria divino modo, quia absque viri opera, et humano, quia procreationis lege, formatum esse; secum denique pugnet haec de mirabili ejusdem Virginis conceptione Tertulliani sententia, Peperit, et non peperit: peperit enim, quae ex sua carne; et non peperit, quae non ex viri semine, sed ex Verbi virtute. Certe cum in Virgine numquam conceptum fuisset Christi corpus, nisi superveniens in eam Spiritus fecunditatem ei praestitisset; non ipsa Virgo, sed Spiritus dicendus est corpori Christi originem praebuisse. Recte igitur dixit Hilarius num. 16: Non enim corpori Maria originem praebuit: nec minus vere num. 18 subjecit, Ipse enim corporis sui origo est.

71. Ut probet Scultetus, videri Hilarium Christi ex [Col. 0041A] Maria carnem negasse, hunc unum ex lib. X, allegat locum, Hominis habitus est, origo non hominis: quem in toto libro frustra quaesivimus. Verba tamen modo explicata num. 16: Non enim Maria corpori originem dedit, eum indicare voluisse suspicamur: quibus connexuerit haec num. 25: Non fuit habitus ille tamquam hominis, sed ut hominis . . . dum et habitus carnis in nativitatis est veritate. Ut igitur nihil novi affert, ita nihil novi hinc a nobis desideratur. Tantum notanda hominis in verbis Patrum referendis fides, et quaedam ad labefactandam eorum fidei famam propensio. Nam in solo numero 25 unde assuit verba: Hominis habitus est, Hilarius Christum ob veram ex homine nativitatem verum hominem esse ter diversis modis repetit: et hoc ipsum in numero subsequenti non semel inculcat. [Col. 0041B] At vero nativitatem eam veram non esse, quae propriam ejus ex quo ortum habet, substantiam non acceperit, quanto studio ubique defendit?

72. Ab illo autem divino Spiritu, cujus virtute Virgo concepit, Hilarius, lib. X, n. 35, conceptionem Christi spiritalem cognominat: Dum et corpus illud corporis veritas est, quod generatur ex Virgine; et extra corporis nostri infirmitatem est quod spiritalis conceptionis sumpsit exordium. Eamdem ob causam caro Christi a Tertulliano (l. de carne Christi, n. 19), spiritalis nuncupatur: et ipsismet conceptionis spiritalis vocabulis Leo papa, Serm. 5 de Nat. Dom. c. 5, utitur.

73. Idem Christi corpus coeleste vocant alii propter coelestem unionem, commixtis videlicet ut naturis, ita etiam nominibus, atque ob arctissimam conjunctionem [Col. 0041C] inter se vicissim commeantibus, ut loquitur Gregorius Naz., Or. 51, n. 12, concinente Augustino (lib. contra Serm. Arianorum, c. 8), cujus verba sic describit S. Leo epist. ad Flavian., c. 5: Propter hanc unitatem personae in utraque natura intelligendam, et Filius hominis legitur descendisse de coelo, cum Filius Dei carnem de ea Virgine de qua est natus, assumpserit. At Hilarius denominationis hujus rationem ex eo maxime explicat, quod sacrum illud corpus Verbi opus sit de coelo descendentis. Caro illa, inquit, lib. X, n. 23, id est panis ille de coelis est, et num. 18, ut per hoc, quod descendens de coelis panis est, non ex humana conceptione (sed de Spiritu e coelis superveniente), origo esse corporis existimaretur; dum coeleste esse corpus ostenditur. Quanquam cum inter conditionem corporis, et [Col. 0041D] ejus assumptionem nullum intervallum constituat, sed unum et idem esse innuat momentum quo Spiritus sanctus desuper veniens Virginis interiora sanctificavit et quo naturae se humanae carnis admiscuit, et id quod alienum a se erat, vi sua ac potestate praesumpsit (lib II, de Trin., n. 26), ipsius interpretatio non multum abest ab explicatione caeterorum: insuper et confirmat, quod communi fide receptum, Leo in eadem epistola Augustinum ex eodem loco rursum imitatus sic enuntiat: Natura nostra non sic assumptu est, ut prius creata, post assumeretur, sed ut ipsa assumptione crearetur.

74. Erasmum praeterea movit illud libro III, n. 19: Et certe non suscepit (Maria) quod edidit, sed caro carnem sine elementorum nostrorum pudore provexit. Nullus [Col. 0042A] enim in toto libro tertius alius locus est, qui suspicioni ipsius faveat. At vero si obscura sunt postrema verba, lucem praeferunt prima. Si enim Maria aliunde non suscepit quod edidit, necesse est ut propriam ipsa substantiam subministraverit. Quid est igitur elementorum nostrorum pudor, sine quo carnem Christi provexit? Hoc ipsum, quod Gregorius Naz., Or. 35, n. 26, in communi hominum generatione dictu pudendum significat, cum ait: Haud magna esset haec generatio (Verbi), si a te percipi posset; quippe qui nec tuam quidem noris, aut certe exigua quadam ex parte perceperis, quantumque te dicere pudeat. Nec aliud sibi vult apud Hilarium, carnem Christi sine elementorum nostrorum pudore provectam esse, quam quod apud Leonem, Serm. 5 de Nat. Dom., c. 4, conceptui [Col. 0042B] spiritali nulla fuisse terreni seminis mixta contagia. Mentem ipse suam absque ulla ambiguitate aperit lib. XII de Trin., n. 50, ubi quaestione instituta cur Christum factum ex muliere Apostolus dixerit, acute respondet, eum non extra rationem factum de muliere locutum esse, quem natum sciebat, frequenterque dixisset ut et nativitas veritatem generationis ostenderet, et factura unius ex uno nativitatem protestaretur; quia humanae permixtionis conceptum facturae nomen excluderet, cum factus esse ex Virgine disceretur, qui natus magis esse non ambigebatur. Qua, quaeso, ratione planius potuit Christi ex Virgine singularis conceptionis modus ita explicari, ut et ipsius ex vera matre vera nativitas assereretur? Cui non perspicuum est, Hilarium, dum libro III elementorum nostrorum [Col. 0042C] pudorem a conceptione Christi removet, non maternae carnis substantiam, sed tantum humanae permixtionis conceptum negare, et adstruere unius ex uno nativitatem.

75. Igitur id ei omnino sunt elementa nostra, quod initia nostra: neque his verbis tam rei conceptae substantiam, quam modum quo concipitur explicat. Quod illustrat numerus 35, lib. VI de Trin. ubi ineffabilem aeternae generationis modum non ad nostram nascendi rationem cogitandum esse sic admonemur: Non enim per consuetudinem humani partus Deus ex Deo nascitur, neque per elementa originis nostrae ut homo ex homine propellitur. Hinc et id diluitur, quod Joannes, ut ex epistola Hunaldi apud laudatum Philippum, pag. 97, apparet. ex lib. X de Trin., n. 35 objiciebat: [Col. 0042D] Quia quamvis forma nostri corporis esset in Domino, non tamen in vitiosae infirmitatis nostrae esset corpore, qui non esset in origine, quod ex conceptu Spiritus sancti Virgo progenuit: quod licet sexus sui officio genuerit, tamen non terrenae conceptionis genuit elementis. Genuit etenim ex se corpus; sed quod conceptum esset ex Spiritu; habens quidem in se sui corporis veritatem, sed non habens naturae infirmitatem: dum et corpus illud corporis veritas est, quod generatur ex Virgine; et extra corporis nostri infirmitatem est, quod spiritalis conceptionis sumpsit exordium. Nemo forte non mirabitur imprudentiam, ne iniquitatem dicam, censorum Hilarii; qui ne unum quidem locum reprehendere valuerunt, in quo non disertis verbis assereret [Col. 0043A] aliud, quam quod eum opinari voluerunt. Quid enim magis iniquum, ut altius dicta non repetamus, quam carpere quod postremo loco dicitur: Non terrenae conceptionis genuit elementis; nec curare, aut non attendere quae proxime praecedunt; quod sexus sui officio genuerit, aut quae statim subjunguntur: Genuit etenim ex se corpus? At eamdem iniquitatem longe antea passus est Cyrillus. Quippe epist. ad Joannem pag. 106, tom. V queritur, se ab adversariis insimulatum, quasi sanctum Christi corpus non ex sancta Virgine sumptum diceret: Cum, inquit, intelligere oportuisset, universum fere certamen pro fide a nobis esse susceptum, quod sanctam Virginem Dei genitricem esse constanter affirmamus. At si sanctum corpus nostri omnium Salvatoris Christi non ex Virgine natum, sed [Col. 0043B] e coelo allatum asserimus; quomodo illam Dei genitricem esse intelligemus?



§II.---DE NATURALI HOMINUM UNITATE CUM CHRISTO, EOQUE MEDIANTE CUM PATRE: UBI ET VERA HILARII DE EUCHARISTIAE SACRAMENTO FIDES A FALSIS SCULTETI INTERPRETATIONIBUS VINDICATUR.

76. Inter sententias Hilarii sibi suspectas Erasmus in praefatione sua recenset, quod cum alias, tum in libro de Trinitate octavo, magna contentione defendit, nos quoque cum Patre et Filio unum esse natura, non adoptione, neque consensu. Qua in censura dupliciter potissimum peccat, primo quod non attendens quid Hilarius natura unum definiat, de his vocabulis ex nostro usu dijudicet: deinde quod qua ratione cum [Col. 0043C] Patre, qua cum Filio nos natura unum senserit, non distinguat. Sed cum Hilarius nos cum Filio natura unum eo maxime probet, quod ipsammet carnis nostrae naturam assumpserit; qui haec illius sententia Erasmo perspecta esse potuit, cui visus est carnis nostrae substantiam Christo denegare? Hinc nemo non videt, quam cum superiore connexa sit haec disputatio. Quam autem sit necessaria, hinc probatur, quod qui ignoraverit Hilarii ea de re sententiam, toto lib. VIII de Trinit. aliisque passim locis plurimum laboret necesse est. Hunc autem laborem nonnullis levare non illibenter suscipimus.

77. Primum igitur observare juverit Hilarium non una ratione nos cum Patre et Filio, sed proxime cum Filio, eoque tantum mediante cum Patre natura [Col. 0043D] unum dicere, quod ex sequentibus perspicuum fiet. Deinde cum ex hominum arbitrio pendeant nominum definitiones, qui unum natura definiat attendendum est. Haec autem vocabula latius apud eum quam apud nos patere hinc manifestum est, quod lib. VIII, n. 9, generatim dicat: Qui per rem eamdem unum sunt, natura unum sunt, non tantum voluntate. Ex quo concludit num. 7, fideles, qui per fidem quae una est unum sunt, non solo consensu unum esse. Si ergo, inquit, per fidem, id est, per fidei unius naturam unum omnes erant; quomodo non naturalem in his intelligis unitatem, qui per naturam unius fidei unum sunt? Rursum naturalem eorumdem unitatem num. 8 confirmat, quod his unum Christum indutis baptisma [Col. 0044A] sit unum. Quod unum sunt in tanta gentium, conditionum, sexuum diversitate, numquid ex assensu voluntatis est, aut ex sacramenti unitate; quia his et baptisma sit unum, et unum Christum induti omnes sunt? Sic num. 9, et rigantem et plantantem ex eo unum esse concludit, quia ipsi in uno baptismo renati, una unius regenerantis baptismi dispensatio sint; et paulo post, quia et ipsa res eadem effecti sunt, ut ejusdem rei et efficientiae sint ministri; quasi diceret: Ideo unum sunt qui rigat et qui plantat, quia ad unum effectum, ad unum scilicet baptisma conferendum, unum instrumentum sunt. Demum num. 12 natura eos unum esse innuit, qui honore uno potiuntur, quia honor naturae aut species sit aut dignitas. Sed in quo nos cum Christo natura unum voluerit, propius [Col. 0044B] dispiciamus.

78. Vir non minus ob acumen ingenii quam ob pietatem suspiciendus, nexum illum naturalem, quo nos Hilarius cum Christo devinciri vult, intelligendum putat Spiritum Dei, qui Christianarum animarum velut anima sit, vitam eis tribuens ac motum; ut fideles omnes a beato Petro unanimes non immerito sint appellati. Hinc quippe fit, ut quemadmodum singula cujusque hominis membra cum anima ad conficiendum unum corpus, ita singuli fideles cum Spiritu Christi ad componendum unum Christi corpus, quod est Ecclesia, naturali nexu devinciantur. Cui interpretationi favet, quod proxime ex lib. VIII de Trin. relatum est, omnes in quantalibet diversitate natura unum esse, quia unum Christum induti [Col. 0044C] omnes sunt. Neque alio sensu Gregorius Naz. Or. 26, n. 17, cum praemisisset, alios in Ecclesia esse qui dominentur et praesint, alios qui pareant ac regantur; subjicit, Fiunt tamen utrique unum in unum Christum ab eodem Spiritu constricti et compacti, . Quo spectat illud Augustini serm. 268, n. 2: Quod est spiritus noster, id est anima nostra, ad membra nostra, hoc Spiritus sanctus ad membra Christi, ad corpus Christi, quod est Ecclesia, et Serm. 267, n. 4: Hoc agit Spiritus sanctus in tota Ecclesia, quod agit anima in omnibus membris unius corporis.

79. Minus tamen ad Spiritum, quam ad corpus Christi rationem habet Hilarius, cum naturalem illam [Col. 0044D] hominum cum Christo unitatem considerat. Ac sicut triplex quodam modo Christi corpus est, naturale videlicet, quod sumpsit ex Virgine; sacramentale, quod nobis in Eucharistia reliquit; et gloriosum, quod in coelum revexit: ita ex triplici illo capite nos cum Christo natura unum esse ostendit, dum et ille naturam nostram assumit in Incarnatione, et nos veram illius carnem recipimus in sacramento Eucharistiae, ac demum eamdem, quam a Patre accepit, gloriam nobis retribuit in corporum reparatione. De triplici illa unitate singillatim agendum.



I Unitas hominum cum Christo ob naturam illorum ab eo assumptam.

80. Philosophi veteres, Tullio teste lib. I, Quaest. [Col. 0045A] Acad., hominem esse censebant, quasi partem quamdam civitatis et universi generis humani, eumque esse conjunctum cum hominibus humana quadam societate. Haud procul ab hac eorum sententia abest Hilarius: cum in Psal. LIV, n. 9, de Christi corporatione ait Universitatis nostrae caro est factus; et in Psal. LI, n. 16: Ut et Filius hominis esset Filius Dei, naturam in se universae carnis assumpsit, per quam effectus vera vitis, genus in se universae propaginis tenet; et num. 17: Verbum caro factum est, et habitavit in nobis, naturam scilicet in se totius humani generis assumens. Pluribus aliis locis idipsum significat; sed luculentum est illud cap. 4 in Matt. num. 12, ubi civitatem supra montem positam, carnem a Filio Dei assumptam interpretatur in hunc modum: Civitatem [Col. 0045B] carnem quam assumpserat nuncupat; quia ut civitas ex varietate ac multitudine consistit habitantium; ita in eo, per naturam suscepti corporis, quaedam universi generis humani congregatio continetur. Atque ita et ille ex nostra in se congregatione fit civitas, et nos per consortium carnis suae sumus civitatis habitatio. Haud absimili ratione Gregorius Nyss. initio tom. II in I Cor. XV, 8, de Christo loquitur: Corpus ejus omnis est natura humana, cui est admixtus. Ita et Cyprianus in Dominic. Orat. de eodem Domino nostro dicit: Ipse in uno omnes portavit: secum, inquit Augustinus in Ps. LXXXV. n. 1, Nos faciens unum hominem, caput et corpus. Quibus plane consentit Athanasius, Or. 4 cont. Ar., ubi haec Christi verba: Ut omnes unum sint, sicut tu, Pater, in me et ego in te, sic interpretatur: Uti tanquam [Col. 0045C] omnes a me gestati, omnes unum sint corpus, et unus spiritus, et in virum perfectum occurrant. Quid aliud sibi vult quod ait Cyrillus Alexand. Dial. 1, p. 407: Nos quotquot homines sumus, naturali vinculo in identitatem esse constrictos. Leonem quoque, Ambrosium ac vulgatum Titum Bostrensem eadem loquendi ratione usos esse ostendemus lib. II de Trin., p. 800, n. g.

81. Ob has locutiones videri possent sancti illi Patres existimasse, non singularem, sed universam generis humani naturam a Christo fuisse assumptam. Hoc tamen potius senserint, eum naturae unius ac singularis susceptione universam in ea tenuisse. Non obscura est ea de re Hilarii sententia, cum lib. II de Trin. n. 25, ait: Nos eguimus ut Deo caro fieret, id [Col. 0045D] est, assumptione, carnis unius interna universae carnis incoleret. Neque vero hoc uni Christo privilegium tribuit, ut in eo omnes existant. Idipsum et de Adam et de Abraham affirmat: de Adam quidem cap. 8 in Matth. n. 5: In Adam uno peccata universis gentibus remittuntur; de Abraham vero cap. 18, n. 6: In uno enim Abraham omnes sumus, et per nos, qui unum omnes sumus, coelestis gloriae numerus explendus est. Ex quo perspicuum est, eos omnes, qui naturae humanae consortes sunt, Hilarii aliorumque Patrum sententia, naturali unitate esse conjunctos. Et uniuntur, quidem in illa massa, ex qua omnes omnino originem habent, et ex qua Christus ipse carnis suae substantiam sumere non recusavit.

[Col. 0046A] 82. Non aliud sibi vult Praesul noster, cum l. VIII, ad haereticos, qui nullam nobis cum Christo nisi consensus unitatem recipiebant, sermonem sic convertit n. 13: Interrogo utrumne per naturae veritatem hodie Christus in nobis sit: ac deinde prosequitur, Si enim vere Verbum caro factum est . . . quomodo non naturaliter manere in nobis credendus est, qui et naturam carnis nostrae jam inseparabilem sibi homo natus assumpsit? Juxta haec Ambrosius lib. IV de Fide, c. 10: Sicut unitatem fateor esse vitae coelestis in Patre et Filio per divinae unitatem substantiae: ita vel divinae naturae, vel Dominicae Incarnationis excepto privilegio, societatem nobiscum vitae spiritalis in Filio esse profiteor per humanae unitatem naturae: Qualis enim coelestis, tales et coelestes. Denique sicut in illo sedemus ad [Col. 0046B] dexteram patris, non quia cum ipso sedemus, sed quia sedemus in Christi corpore; sicut, inquam, sedemus, in Christo per corporis unitatem, ita et in Christo vivimus per corporis unitatem. Vide ejusdem epistolam 76 ad Iraeneum, n. 8.

83. Ob naturalem illam humani generis cum carne a Christo assumpta unitatem Hilarius in Psal. LI, num. 16 et 17 docet, toti humanae naturae factum esse jus ad regnum Dei; a quo nemo cadat, nisi aut per infidelitatem aut per sterilitatem a Christo, in quo jam velut insitus est, eradicetur, non prohibitus unquam inesse, quia per naturae assumptionem incola sit receptus, sed ob infidelitatis crimen naturae consortio indignus existens. Sic et in Psal. CXLIII, n. 18, salutem carnis suae in contemplatione resurrectionis [Col. 0046C] Christi gentes jam intueri scribit. In eo enim, inquit in Psal. CXXIV, num. 4, sumus, resurrectionem nostram resurrectione nostri in eo corporis speculantes. Ex quibus confirmatur, quod superiori disputatione satis superque demonstratum putamus, quam non negarit Hilarius Christum ex Mariae substantia carnem assumpsisse cum homines Christo natura unitos ideo affirmarit, quod eam ipsam susceperit carnis naturam atque substantiam qua constamus. Cum autem naturalis hujus unitatis gloriam nulli homini neget; patet quod diximus minus eum ad spiritum Christi, quo soli fideles ac boni cum Deo uniuntur, quam ad corpus illius respexisse.



II. Hominum cum Christo unitas ob carnem illius in Eucharistia perceptam.

[Col. 0046D] 84. Alter ejusdem unitatis explicandae modus petitur ex communione carnis Christi, quam in Eucharistiae sacramento percipimus. Neque hoc alterum argumentum a priore separat Hilarius; sed utroque in unum composito, nostram cum Christo naturalem unitatem sic declarat (lib. VIII, n. 13): Si enim vere Verbum caro factum est, et nos vere Verbum carnem cibo Dominico sumimus, quo modo non naturaliter manere in nobis existimandus est qui et naturam carnis nostrae jam inseparabilem sibi homo natus assumpsit, et naturam carnis suae ad naturam aeternitatis, sub sacramento communicandae carnis, admiscuit?

85. Mirum quantum se torqueat Scultetus in analysi hujus loci, ut propositi argumenti vim elidat. Nam [Col. 0047A] quae de communicatione carnis Christi in Eucharistiae sacramento perspicua sunt, dum detorquere conatur ad gloriae ipsius consortium, ita intricatus est illius sermo, ut vel ex perplexa illa dicendi ratione appareat interpretationis falsitas: sic enim verba allata explicat: Natura humana in Christo divinitati juncta est hac ratione summe mystica, ut ipsa Christi caro nobis quoque communicetur, id est, ut natura unum simus cum illa, participes immortalitatis et gloriae resurrectionis qua illa fruitur. Hoc sibi volunt verba Hilarii: cum ait: Naturam carnis ad naturam aeternitatis admiscuit; addit, sub sacramento nobis communicatae carnis, ubi non de symbolo coenae loquitur; aliter enim vocabulo sacramenti utitur Hilarius: sed docet humilitate Filii Dei assumentis carnem nostram commendari [Col. 0047B] nobis sacramentum, id est, arcanum illud, quod et naturam suam nobis communicarit, ut immortales etiam nos efficiamur.

86. Plura adversus tortuosam hanc, infidelem et ineptam interpretationem retorquere in promptu est. Ac primo quidem nullum in exposito loco de Filii humilitate verbum reperit. Deinde verbum communicatae loco communicandae substituit contra fidem omnium codicum sive scriptorum, sive excussorum. Sed et qua fronte negat Hilarium de Eucharistia locutum esse, quia ille sacramenti voce, non id quod vulgo solet, sed arcanum quid significet? Nonne initio lib. II baptismus sacramentum salutis humanae appellatur? An in hoc ipso lib. VIII sacramenti vox aliud sonat quam apud nos, ubi ait: Quod unum sunt in tanta [Col. 0047C] gentium, sexum diversitate, numquid ex assensu voluntatis est, aut ex sacramenti unitate, quia his et baptisma sit unum? Quid vero secundum Scultetum, sibi volet illud n. 15 Christum, cum ipsius sanguinem bibimus et manducavimus carnem, in nobis per sacramentorum inesse mysterium, nisi Christum in nobis inesse per mysteriorum mysterium? Ac ne plura huc congeramus, consulat Scultetus Tract. Psal. CXXXI, n. 23, audiatque ibi coelestem Jerusalem definiri concordem fidelium coetum, et sanctificatas sacramentis Ecclesiae animas.

87. Praeterea ludit et illudit Scultetus in verbo aeternitatis. Nam cum aeternitatem natura divina sola proprio sibi jure vindicet, uti cap. 23 in Matth. n. 5, docetur, hanc ab Hilario aeternam vel aeternitatem simpliciter [Col. 0047D] appellari aut non advertit, aut dissimulavit. Certe cum adversus haereticos, qui moestitudinem in Deum propter se cadere posse asserebant, cap. 31 in Matth. n. 2, ait: Ac si aeternitas naturam fragilitatis acceperit, et postea, ac si aeternitas demutata in metum, etc., an aliud sonat aeternitas, quam quod divinitas? Quis etiam neget, his Fragmenti II, n. 32, verbis: Idcirco immutabilis et inconvertibilis filius Dei, ut in assumptione hominis corruptioni potius gloriam intulerit, quam labem aeternitati; divinitatem aeternitatis vocabulo enuntiatam esse? nihil enim his fere aliud significatur, quam quod illis lib. 9. de Trin. num. 4: Contumeliae suae voluntas, nostra provectio est, dum nec amittit ille quod Deus est, et homini acquirit ut [Col. 0048A] Deus sit, Verbo scilicet assumptione carnis nostrae nihil periisse, nobis autem plurimum gloriae accessisse. Quod illustrant haec antiqui auctoris verba lib. de fide orthodoxa apud Ambrosium in Append. tom. II, c. 8: Cum hominem induere dignatus est, non labem aeternitati intulit, ut Spiritum in carnem mutaret, etc. Cum igitur Hilarius divinam naturam verbo aeternitatis significare soleat; dum loco laudato, lib. VIII, ait: Naturam carnis suae ad naturam aeternitatis admiscuit, simplex ac germanus sensus est: Non nudam et a Verbo absolutam carnis suae naturam sub sacramento Eucharistiae reliquit, sed divinitati suae admixtam atque conjunctam, ut communicando carnem, divinitatis suae consortes nos efficeret.

88. His verbis ita intellectis, plana est Hilarii demonstratio. [Col. 0048B] Si enim vere nobis praestatur natura carnis Christi, substantialiter unita Verbo, quod cum Patre natura unum est, sequitur ut nos cum Christo, eoque mediante cum Patre naturaliter unum simus: quod probandum susceperat. Unde duae illae superius allatae propositiones: Si vere nos Verbum carnem cibo dominico sumimus; et: Si naturam carnis suae ad naturam aeternitatis sub sacramento communicandae carnis admiscuit, hoc tantum differunt, quod prima sacramenti Eucharistici naturam simul et perceptionem sonet, altera vero naturam duntaxat et institutionem. Intellectum eumdem confirmat quod conclusionis in modum subjicit: Si vere igitur carnem corporis nostri Christus assumpsit, et vere homo ille, qui ex Maria natus fuit, Christus (hoc est, Deus) est, nosque [Col. 0048C] vere sub mysterio carnem corporis sui sumimus (et per hoc unum erimus, quia Pater in eo est et ille in nobis): quomodo voluntatis unitas asseritur; cum naturalis per sacramentum proprietas, perfectae sacramentum sit unitatis? Quid enim hoc sibi vult, nisi quod cum illius, qui vere Deus est, veram carnem sumimus, habemus unde cum Patre copulemur: quia per veram Christi carnem nobis impertitam in eo sumus, qui per naturam divinitatis in Deo Patre sit. Sicque naturalis per sacramentum proprietas perfectae sacramentum est unitatis: hoc est, propria carnis Christi natura, per sacramentum Eucharistiae nobis praestita, vinculum est perfectae inter nos, Christum ac Patrem unitatis.

89. Frustra igitur tergiversatus est Scultetus: frustra [Col. 0048D] eum sermonem, in quo se Hilarius de nostra cum Deo per Eucharistiam communione loqui, tot tamque diversis modis declarat, non de symbolo coenae, sed de quodam gloriae consortio dictum esse contendit. Neque vero in coacta illa interpretatione constare ipse sibi potuit. Ubi enim locum attigit proxime allatum, nosque vere sub mysterio carnem corporis sui sumimus; concedit tandem etiam superiorem, vere nos verbum carnem cibo dominico sumimus. dictum esse de sacramento coenae. In hoc enim altero se habere putat unde fucum ac fumum faciat, quia in eo adjectum reperit sub mysterio. Quasi vero nudam et crudam Christi carnem, et non sub mysticis speciebus velatam in hoc sacramento nos accipere Ecclesia [Col. 0049A] unquam docuerit aut crediderit. Sed si placet in uno loco sub mysterio; placeat in utroque vere carnem sumimus: placeat in primo vere Verbum carnem sumimus, hoc est eam ipsam carnem, quam Verbum ex Maria jam sibi inseparabilem assumpsit. Certe qui totum Hilarii locum expendet, illum credidisse non inficias ierit, nos in Eucharistiae perceptione Christi carnem tam vere sumere quam vere in temporaria generatione sua assumpsit ille nostram, et quam vere in aeterna accepit substantiam Patris.

90. Immo cum hoc postremum, de quo litigabant Ariani, persuadere conetur ex ea ratione, qua carnem Christi in hoc sacramento accipimus, apud illos in confesso fuerit necesse est, nos in Eucharistia percipienda veram carnis Christi naturam percipere. [Col. 0049B] Quippe ex evangelicis hisce verbis, sicut misit me vivens Pater, et ego vivo per Patrem; et qui manducaverit carnem meam et ipse vivet per me, concludit, vivit ergo per Patrem; et quo modo per Patrem vivit, eodem modo nos per carnem ejus vivimus. Postea instat: Si ergo nos naturaliter secundum carnem per eum vivimus, id est naturam carnis suae adepti; quomodo non naturaliter secundum Spiritum (id est, secundum divinitatem) in se Patrem habeat, cum vivat ipse per Patrem. Tum prosequitur: Per Patrem autem vivit, dum nativitas non alienam ei intulit diversamque naturam, etc. Quod ex instituta comparatione nequaquam conficeretur, si carnis Christi solam figuram, vel etiam diversam et alienam substantiam acciperemus. Sed de nostro cur hic quidquam adjiciamus; [Col. 0049C] cum quid Hilarius intelligat, naturaliter secundum carnem per eum vivimus, continuo interpretetur, id est, naturam carnis suae adepti? An ullus hic figurae intelligendae locus? Quae porro figurae carnis cum carnis natura consensio?

91. At si cui necdum satis probata perspectaque fuerit Hilarii sententia, expendat et illud ejusdem loci, haec ergo vitae nostrae causa est, quod in nobis carnalibus manentem per carnem Christum habemus: victuris nobis per eum ea conditione, qua vivit ille per Patrem. Quae est enim ea conditio, qua Filius per Patrem vivat? Nulla profecto alia, nisi quod veram et non figuratam accipiat ipsius substantiam. Aut igitur vera Christi caro in Eucharistiae sacramento accepta nobis per eum vivendi causa futura est, aut [Col. 0049D] non victuri sumus ea conditione, qua vivit ille per Patrem. Deinde spiritalem dumtaxat manducationem quis hic cogitet, ubi in nobis carnalibus manentem per carnem Christum habemus? Quid est per carnem, nisi non modo secundum spiritum, sed et secundum ipsammet carnis substantiam, seu non spiritaliter tantum, sed et carnaliter? Neque vero hoc ipsum vocabulum praetermisit. Nam haereticos, qui nullam nobis cum Patre et Filio naturalem unitatem concedebant, cum sugillasset his verbis, quasi nulla per sacramentum carnis et sanguinis naturalis communionis proprietas indulgeretur, confirmat subinde, veram ac naturalem unitatem permanentem in nobis carnaliter Filium in hoc sacramento indulgeri.

[Col. 0050A] 92. Hanc autem carnalem, ut ita dicam, Christi praesentiam non in nobis tantum, seu non in solo usu ponit Hilarius: si quidem absolute et ante omnem usum carnis et sanguinis veritatem sic asserit; de veritate carnis et sanguinis non relictus est ambigendi locus; nunc enim et Domini professione, et fide nostra vere caro est, et vere sanguis: ac deinde sacramenti hujus usum et effectum declarat his verbis, et haec hausta atque accepta id efficiunt, ut et nos in Christo, et Christus in nobis sit. Praeterea non esse ambigendum dicit de veritate carnis et sanguinis, postquam Christus professione sua hoc testatum fecit: atqui ante usum Christus professus est: Hoc est corpus meum, hic est sanguis meus. Quid? cum superius me norat a Christo naturam carnis suae ad naturam divinitatis, [Col. 0050B] sub sacramento communicandae carnis admixtam; nonne satis indicat et carnis et divinitatis, etiam ante quam communicatur caro, et dum adhuc est communicanda, adesse praesentiam? Legit quidem ibi Scultetus sub sacramento communicatae carnis, sed mala fide, uti jam monuimus. Denique hoc ipsum confirmari potest ex verbis lib. in Constant. n. 11, ubi deplorans Hilarius quae ab impiis Constantii satellitibus Tolosae gesta fuerant, ait: Diacones plumbo elisi, et in ipsum, ut sanctissimi mecum intelligunt in ipsum Christum manus missae. Ut enim his verbis, in ipsum Christum, Eucharistiam intelligamus, facit intercedens admonitiuncula, ut sanctissimi mecum intelligunt: quae quidem hic perinde est, atque alii Patribus, quoties de hoc sacramento ad cautelam [Col. 0050C] paulo obscurius loquuntur, usitata formula norunt fideles Eucharistia igitur ipse est Christus: Christus autem ita, ut impiorum manus in eum potuerint mitti, ac missae re ipsa fuerint. Porro non missae fuerunt in Sacramenti usu: relinquitur itaque ut etiam ante usum Christus in illo fuerit.

93. Vidit quidem Hilarius, huic nostrae de veritate carnis Christi in Eucharistia fidei sensus humanamque sapientiam repugnare. Verum iis quantumvis obstrepentibus sapienter occurrit ac silentium prorsus indicit his verbis: Non est humano aut saeculi sensu in Dei rebus loquendum: neque per violentam atque imprudentem praedicationem, coelestium dictorum sanitati extorquenda perversitas est. Quae scripta sunt legamus, etc. Legimus autem Christum nobis corpus [Col. 0050D] suum tradidisse. Non est igitur audiendum quidquid reclamet infirma hominum ratio. Nunc enim ipsius Domini professione et fide nostra vere caro est, et vere sanguis est. At quomodo unum et idem corpus potest esse simul in tot tamque dissitis locis? respondet tibi Hilarius: Quod Christus affirmavit, anne hoc veritas non est? Contingat plane his verum non esse, qui Christum Jesum verum esse Deum denegant, hoc est qui Christum negant esse omnipotentem, aut praestare posse, quod praestare se dicit. Hoc tutum est ipsius in rebus creditu difficilibus confugium. Quamvis non assequatur quomodo filius ex Patris substantia genitus sit, qui januis clausis ad discipulos ingressus sit Christus, aut qua ratione veram nobis carnem [Col. 0051A] suam sub mysticis speciebus porrigat nunquam tamen vel minimum de dictis Domini dubitat quem certo scit plura posse, quam valeat humana ratio comprehendere. Hujus fidei suae exemplum denuo praebet, cum alium a duobus praecedentibus explicat nostrae unitatis modum: qui nunc paucis est perstringendus. Ante tamen non videtur silendum, etiam Cyrillum Alexandr., dial. 1, p. 407, exemplo Eucharistiae uti; ut eos refellat qui non aliam inter nos putant nisi voluntatis consensionem. Concorporei enim, inquit, facti sumus in Christo, una carne pasti, et uno Spiritu obsignati: et cum Christus sit indivisibilis (neutiquam enim divisus est), unum omnes sumus in ipso. Ideoque ad Patrem dicebat, ut unum sint, sicut et nos unum sumus. Vide enim ut in Christo et sancto [Col. 0051B] Spiritu omnes unum sumus tum secundum corpus, tum secundum spiritum.



III. Unitas Christi et hominum. Qui Christus nos cum Patre unum esse efficiat.

94. Tertius unitatis modus, quem Hilarius primum tractat, futuram spectat vitam. Quam enim unitatem suis precatur Christus his verbis, Ut sint unum, sicut nos unum sumus, intelligendam putat ex his subsequentibus, Et ego honorem, quem dedisti mihi, do eis: ut tum futuri sint unum, cum gloriae illius, quam a Patre accepit, participes efficientur. Omnes, inquit lib. VIII, n. 12, qui credituri in eum sunt, unum cum Patre et Filio erunt. Et quomodo erunt, mox docemur: Et ego honorem, quem dedisti mihi, dedi eis. Et nunc interrogo, utrum id ipsum sit honor, quod voluntas; [Col. 0051C] cum voluntas motus mentis sit, at vero honor naturae aut species aut dignitas. Ex quo postea concludit: Jam igitur unum sunt omnes (Pater, Filius, fideles) in honore: quia non alius quam qui (a Patre) acceptus est, honor datus est (a Filio fidelibus); neque ob aliud datus est, quam ut unum omnes essent. Unde fit ut credentes omnes honor Filii ad unitatem Paterni honoris assumat. Quamvis autem de hac unitate sibi a Christo promissa certum se dicat per fidem; ipsius tamen rationem nondum se probe scire fatetur ibidem subjiciens, Fidem teneo, atque causam unitatis accipio: sed nondum apprehendo rationem, quomodo datus honor unum omnes esse perficiat.

95. Triplicem illum unitatis modum paucis complectitur num. 16, ubi et causam exponit, ob quam [Col. 0051D] ea de re disputarit. Haec autem idcirco a nobis commemorata sunt: quia voluntatis tantum inter Patrem et Filium unitatem mentientes, unitatis nostrae ad Deum utebantur exemplo (en causa:) tanquam nobis ad Filium, et per Filium ad Patrem, obsequio tantum ac voluntate religionis unitis, nulla per sacramentum carnis et sanguinis naturalis communionis proprietas indulgeretur; cum et per honorem nobis datum Filii (hic est primus gradus unitionis cum Christo, gloria communis), et permanentem in nobis carnaliter Filium (secundus, caro illius nobis in Eucharistia data), et in eo nobis corporaliter et inseparabiliter unitis (tertius, caro nostra ab eo assumpta et nunquam dimissa), mysterium verae ac naturalis unitatis [Col. 0052A] sit praedicandum. Hac nostra cum Christo naturae unitate ita explicata, non erat unde Erasmo oboriretur ulla errati suspicio.

96. Sed neque magis suspectum est, quod nos etiam cum Patre natura unum asserit. Non enim hoc probat, nisi Christo intercedente ac fungente mediatoris officio. Nam cum carnis Christi et nostrae sit una substantia, Verbi autem carnem nostram habentis et Patris una natura, fit ut conjuncti naturaliter cum Christo, cum Patre pariter conjungamur, cum quo ille naturaliter conjunctus est. Ita enim, inquit num. 13, omnes unum sumus, quia et in Christo Pater, et Christus in nobis. Luculentius autem num. 15, sententiam suam sic explicat: Si voluntatis tantum unitatem intelligi vellet, cur gradum quemdam atque ordinem [Col. 0052B] consummandae unitatis exposuit (Joan. XIV, 19) nisi ut cum ille in Patre per naturam divinitatis esset; nos contra in eo per corporalem ejus nativitatem, et ille rursum in nobis per sacramentorum inesse mysterium crederetur: ac sic perfecta per Mediatorem unitas doceretur, cum nobis in se manentibus ipse maneret in Patre, et in Patre manens maneret in nobis; et ita ad unitatem Patris proficeremus, cum qui in eo naturaliter secundum nativitatem inest, nos quoque in eo naturaliter inessemus, ipso in nobis naturaliter permanente?

97. In hac hominum cum Deo unitate commendanda cum Hilario consentiunt et alii Patres, Gregorius Nyss. de verbis I Cor. XV, 8, tom. II, ubi dicit: Ex omni autem humana natura, cui admixta fuit divinitas, veluti primitiae conspersionis is qui in Christo est [Col. 0052C] homo constitit, per quem divinitati universa adnata et admixta sunt: tum mediatoris officium ea ratione a Christo impleri docet, quod omnes sibi univerit. Praeclara sunt haec Paulini Nolani epist. alias 33 verba: Per Christum Deo juncti et insiti sumus, ut Dei arrhabonem teneamus in terra nostra Spiritum sanctum quem dedit nobis, et nostri pignus habeamus in Deo carnem Christi: quia intervallum istud immensum, quo a divinis mortalia disparantur, medio et inter utraque communi interventu suo, velut quodam ut sic dixerim ponte, continuat; ut cujus tramite terrena coelestibus conferantur. Quaerit Cyrillus Alexandrinus, dial. de Trinit., An eam solam ob causam unigenitus mediator esse censebitur, quod peccatum, quod nos a Dei charitate et consortio arcebat, procul repulit; respondetque, [Col. 0052D] aliam praeterea ei rationem arcanam et mysticam ad meditationis nomen et rem suppetere. Quod mysterium sic postea exponit: Mediator igitur hoc pacto etiam censetur esse, ea, quae natura multum dissita et immenso disjunguntur intervallo, deitatem nimirum et humanitatem, conjuncta et unita ostendens in seipso, et nos per seipsum Deo et Patri conjungens. Ejusdem enim est cum Deo naturae; quia ex ipso est et in ipso: et ejusdem quoque nobiscum est naturae; nam ex nobis etiam est et in nobis.



§ III.---AN HILARIUS CHRISTUM ESURIENDI, TIMENDI, DOLENDI, ALIISQUE HUMANIS AFFECTIBUS OBNOXIUM NEGARIT.

98. Quid Hilarius de Christi passione senserit, celebris [Col. 0053A] adeo in dies evadit controversia, ut hanc nobis illibatam praeterire nullo pacto liceat. In hac porro causa nec illi defuere olim, neque etiamnum desunt et accusatores, et patroni: quorum alii eum affirmant sensisse Christum omnino tristitiae, metus, doloris, aliarumque hujusmodi affectionum expertem, alii negant.



I. Praecipui Hilarii in hac causa reprehensores, ac defensores.

99. Primus inter veteres Claudianus Mamertus lib. II de statu animae, c. 9, in Hilarii scriptis duo ut veris adversa animadvertit: unum, quod nihil incorporeum creatum dixit: aliud, quod nihil doloris Christum in passione sensisse (supple dixit) additque: Cujus si vera passio non fuit, redemptio quoque nostra vera [Col. 0053B] esse non potuit. Reprehensionis hujus primae parti suus infra erit locus: postremam expendere nunc sufficiat.

100. Multis post saeculis Berengarius, veritus haud dubie ne suum ipsius de Eucharistia commentum Hilarianae auctoritatis pondere opprimeretur, eam ut declinaret, tanti viri famam labefactare conatus est, ac nequiter, Lanfranco teste epist. 50 divulgare, quod in tractatu fidei perversa senserit, et in libro de divina Trinitate improbabiles sententias de Domino Jesu Christo protulerit. Non ita multo post idem ille Johannes, qui Hilarium de conceptione Christi male sensisse pertinaciter voluit, epistolis iisdem non minus praefracte contendit, ipsius de passione Christi opinionem a recta fide abhorrere. Ea quoque in re Baronius ad annum 563, n. 4, minus circumspecte, quam [Col. 0053C] solet, de Hilario loquitur, cum scribit eum ab Aphthardocitis instauratum esse errorem qui in Hilario jam damnatus fuerat; ac praeter Claudiani Mamerti judicium, nullam affert damnationis hujus auctoritatem. Neque illi in hac causa parcunt Erasmus atque Scultetus. Plures alii etsi non aperte sanctum Praesulem damnant, eum tamen aut frigide defendunt, aut in eorum propendent sententiam, qui illum errasse opinantur. Mediam nonnulli sententiam ineunt qui cum confiteantur eum libris de Trinitate prava et a recta fide aliena docuisse, hoc erratum posterioribus scriptis ab ipso castigatum ac retractatum esse existimant.

101. Non minus celebres fuere, qui venerandi doctoris fidem adversus reprehensores vindicarunt. [Col. 0053D] Ac primo quidem uni Claudiano Mamerto opponere licet quotquot Ecclesiae patres Hilarium laudarunt. Hoc jam eleganter praestitit Lanfrancus epist. 50, ubi Berengarii censuram eo maxime argumento repellit, quod quisquis Hilario alicujus haereseos notam imponit, multos orthodoxos principes, qui magnis eum laudibus extulerunt, ejusdem erroris macula involvit. Ut enim postea subjicit, Gelasius Papa in decretis suis libros ejus inter catholicas scripturas enumerat . . . ejus auctoritas in sacris canonibus (puta in concil. Chalcedon. act. II; Tolet. IV, c. 10; Hispal. II, c. 12, etc.) decentissime memoratur, recipitur, et laudatur: sanctus Augustinus in libro VI de Trinitate, cap. 10, excellenti eum laude extollit . . . B. Hieronymus (Vid. Epist. 7, [Col. 0054A] ad Laetam) quantis eum omnesque libros ejus in quibusdam suis praeconiis effert, epistolari brevitate comprehendi non potest: caeteri sacrae religionis doctores, quicumque de eo aliquid locuti sunt, ab horum sententia in hac parte non dissenserunt. Tum iis qui in lectione sanctorum Patrum sententias difficiles offensuri essent, egregiam hanc regulam proponit: Tutius igitur est lectori in difficillimis sanctorum Patrum sententiis quas ingenii sui imbecillitas capere non potest, interrogato quod nescit, dicere se nescire, quam pertinaci arrogantia, et arroganti pertinacia, non sine sua et aliorum pernicie fidei contraria definire; praesertim si talis persona sit, quae vel scientia litterarum, vel probitate morum, vel potius utraque parte, auctoritatis pondus prae se genere videatur.

[Col. 0054B] 102. Similem superius a Philippo abbate audivimus: quam ipse secutus non eam esse Hilarii doctrinam, quam illi affingebat praepositus Johannes, tribus epistolis constanter propugnavit. Sed cum praepositus pertinaciter repugnaret, motae litis arbiter quaesitus est Hunaldus: qui quidem utrumque ita conatus est conciliare, ut Hilarii fidem suspectam haberi nullo pacto permiserit. Haec Hunaldi sententia cum tribus Joannis epistolis exstat ad calcem epistolarum Philippi abbatis.

103. Non longe postea sancti Thomas III p., q. 15, a. 5 et 6, ac Bonaventura 3 Sent. dist. 16, Magistrum imitati, pariter operam navarunt, ut catholici praesulis dicta catholice intelligerentur; diluerunt objecta, et quae nonnullam erroris speciem prae se ferre videbantur, [Col. 0054C] sanae fidei reddiderunt. Prolixitatis vitandae gratia referre supersedemus, quae in hac causa eruditi illi viri Lanfrancus, Philippus Lombardus, Thomas, Bonaventura aliique plurimi adversariis responderint, ut ex ipsis Hilarii dictis genuinos illius sensus exploremus. Quod sane nec paucis expediri poterit: quamvis praeconcepta multorum opinio everti aut saltem debilitari valeat, ubi eis demonstratum fuerit quod sequenti propositione aggredimur.



II. Quam multa Hilarius docuerit objecto sibi errori adversa.

104. Hoc in eum querelarum caput est, quod timorem, tristitiam aliasque ejusmodi affectiones, ac praesertim dolorem in Christum nequaquam cecidisse [Col. 0054D] existimarit. Quid autem errori huic tam adversum tamque contrarium, quam ut omnes nostrae affectiones atque infirmitates a Christo susceptae praedicentur? Atqui in Psal. LIII, n. 4, docet Christum ita orationem temperasse, ut qui omnia secundum hominem passus est, omnia secundum hominem et loquatur; et quorum infirmitates portavit, eorum ad Deum deprecetur eloquio. Quid est omnia secundum hominem passus est, nisi omnia quae homines pati solent? Saepe enim apud eum particulae secundum ea vis est, ut idem sonet quod more; nec dubium sit, quin hic secundum hominem perinde accipiendum sit, ac more caeterorum hominum. Dictus ipse suum num. 7, sic enucleatius exponit: Ut absolutissimum nobis humanae [Col. 0055A] humilitatis esset exemplum, omnia quae hominum sunt et oravit, et passus est. Et ex communi nostra infirmitate salutem sibi est deprecatus a Patre; ut nativitatem (id est naturam) nostram cum ipsis infirmitatis nostrae iniisse intelligeretur officiis. Hinc illud est, quod esurivit, sitivit, dormivit, lassatus fuit, impiorum coetus fugit, moestus fuit, et flevit, et passus, et mortuus est. An haec omnia, quae sine aliquo doloris sensu aut animae cruciatu nemo experitur, Christum aliter expertum esse intellexit? Falso igitur asseruerit, omnia quae hominum sunt passum eum esse. Deinde si famem, sitim, lassitudinem, fletum solius carnis dixeris, non animae esse passionem, num etiam moestitiam? At vero hanc num. 8, non in carne, sed in anima Christi positam se intelligere declarat his verbis, Potentes animam [Col. 0055B] ejus exquirunt, quae frequenter in Evangeliis tristis et moesta est.

105. Neque quisquam inficias ierit, anxietatem animae esse propriam affectionem. Ab Hilario tamen in Psal. CXXXIX, num. 2, Christus praedicatur ex infirmitate corporis anxius: et hoc quidem, uti declarat in Psal. CXLI, num. 1 non ob naturalem (Verbo) quasi passionis metum, sed affectum hominis quem gerebat ostendens . . . ut ipse non simulatus, sed verus homo posset intelligi. Ex quo id etiam conficitur, verum et non simulatum fuisse illum Christi metum, quem, ut verus et non simulatus homo posset intelligi, susceperit. Cur autem naturalis negetur, dicetur infra copiose. Eumdem humanae mentis affectum de Christo planius affirmat in Psal. CXXXIX, num. 11, ubi cum [Col. 0055C] quaesisset, unde unius ejusdemque Christi oratio sit cum trepidatione simul et securitate; reponit, Hoc autem ab eo dici ex ratione poterit, qui gerens hominis Deique naturam, habeat et ex hominis infirmitate trepidationis affectum, et ex conscientia divinitatis fiduciam securitatis. His accedit illud Tract. Psal. LIV, n. 6: Et haec quidem in eum omnia, quae nostrae necessitatis sunt, irruerunt; sed ab eo naturae suae virtute suscepta sunt, dum mortem nostram potens non mori, etiam timorem in se mortis ingruentem non renuit. Multa hic locus continet notatu digna. Primo enim haec dixit Hilarius ad enarranda psalmi verba: Cor meum conturbatum est in me, et formido mortis cecidit super me, timor et tremor venit super me, quae de Christo interpretari non dubitat. Deinde quasi non satis sit cordis [Col. 0055D] turbationem, timorem ac tremorem Christo attribuisse; etiam generatim de eo pronuntiat, Pati omnia in se ipso constituit; et mox, Omnibus quae infirma sunt, perfunctus; et continuo, Universa quae mortis nostrae sunt ac timoris pertulit. Tum attingit causam cur omnia passus sit, quod nimirum non propter se haec pertulerit, sed ut humanae salutis sacramenta perficeret. Post rationem, qua sit passus, sic explicat, 1o ut cum difficillimum hominis infirmitatis sit, intra seipsum perturbationes mentis commotionesque cohibere, ut non erumpant, Christus eas intra se cohibuerit, ac proinde dominus earum fuerit; 2o ut quia divinitatis suae non est abolita natura, omnibus quae infirma sunt salva majestatis suae dignitate perfunctis sit; ex quo sequitur [Col. 0056A] postremo, ut universa quae in assumpta carne pertulit in Dei assumentis personam inciderent potius, quam inessent in propria illius natura. In quibus summatim habetur prope tota Hilarii de passione Christi doctrina, a catholica fide nihil dissonans.

106. Forte adhuc de dolore Christi, unde major est controversia, perspicuam exspectas sententiam. Habes in Psal. LXVIII, n. 23, et perspicuam et disertam: Percussus ergo est Dominus peccata nostra suscipiens et pro nobis dolens; et paulo post: Hunc igitur ita a Deo percussum persecuti sunt, super dolorem vulnerum, dolorem persecutionis hujus addentes. Pro nobis enim secundum prophetam dolet. Rursum altera non minus evidens occurret num. 25, ubi Hilarius primum asserit, Verbi assumentis naturam formae servilis [Col. 0056B] assumptione abolitam non esse; adeo ut quod assumptum est, non proprietas interior sit, sed exterior accessio. Tum hoc dictum suum confirmat ex verbis psalmi: Pauper et dolens sum ego. et salus vultis tui, Deus, suscepit me: quae quidem sic enarrat, Pauper est, qui secundum Apostolum, cum esset omnium dives, seipsum ut nos ditesceremus paupertavit: dolens est qui secundum prophetam pro nobis dolet. Sed hunc pauperem ac dolentem salus ea, quae vultus Dei est, suscepit. Paucis subinde explicat, quomodo qui imago, vultus ac forma Dei est, homini illi pauperi ac dolenti, quem assumpsit, salutem in se impertierit. Agnoscit itaque laudatis psalmi verbis duplicem Christi naturam significari, divinamque adeo non defecisse, ut humanae salutem et gloriam [Col. 0056C] praestiterit, et id quidem post quam paupertatem ac dolorem experta est.

107. Neque hic omittendum, quod enarrans Psal. LVII, n. 5, habet: Peccatorum autem vim et dolorem significari neminimus in spina, cum dicitur: In aerumnam incidi, dum configitur spina: quia usque ad mortem humiliatus (Christus,) de peccato condemnavi peccatum in carne, velut cum spina configitur. Cum enim in spina dolorem asserat significari, et unicum de Christi passione testimonium in hujus rei probationem afferre satis habeat, palam facit se ne quidem ambigere, quin Christus in passione non sine doloris sensu fuerit. Certe si Christum sensit doloris expertem; aut ad Christum referre non debuit: In aerumnam incidi, dum configitur spina, aut frustra eo loco [Col. 0056D] commotus est, ut peccatorum vim et dolorem in spina significari admoneret. Sed quam a Christo dolorem non removerit, rursum fidem faciunt haec Tract. Psal. LXVIII, n. 1: Universarum itaque humanarum passionum sorte perfunctus, secundum susceptas infirmitates nostras loquitur: et dolet ipse quidem extra necessitatem et timoris positus et doloris; sed his se tamen quae suscepit accommodans: ut qui carnis nostrae homo natus esset, et dolorum nostrorum querelis et infirmitatis precatione loqueretur.

108. Cum tot locis evidens sit, Hilarium Christo claris ac disertis verbis attribuisse famem, sitim, moerorem atque tristitiam, trepidationis affectum, timorem mortis, dolorem, omnes denique humanae [Col. 0057A] infirmitatis affectiones ac passiones: cur haec ei negare a nonnullis existimatus est! cur de illius opinione anceps etiamnum est plurimorum sententia? Testis est S. Bonaventura lib. III Sent., dist. 16, q. 1, a. 1, quosdam dicere, eum priorem suam sententiam retractasse, seseque audiisse nominatim Parisiensem episcopum (Guillelmum) referre, se librum illius retractationis vidisse et perlegisse. Hunc porro retractationis librum Dionysius Petavius lib. X, de Incarn., cap 5, suspicatur ipsius esse in Psalmos Commentarium. Fatetur enim, in eo ac praesertim Tract. Psal. LXVIII multa esse ei errori contraria: a quo alias, maximeque libris de Trinitate, purgari eum non posse arbitratur. Maneat interim, Hilarium Commentario in Psalmos, quem libris de Trinitate posteriorem [Col. 0057B] confitemur ac demonstraturi sumus, non modo non sensisse Christum tristitiae, metus ac doloris expertem, sed huic etiam errori multa contraria docuisse: num vero eidem opinioni aeque contraria libris de Trinitate tradiderit, nunc exquiramus.



III. In libris Hilarii de Trinitate multa sunt Christi indolentiae contraria.

109. Inficiandum non est iis, qui Christi indolentiam ab Hilario propugnatam volunt, in libro 10 adesse plurima, quae ipsorum opinioni faveant. Quid enim aliud sonare videatur hoc num. 23 quod in Christum quamvis ictus aut vulnus inciderent, afferrent haec quidem impetum passionis, non tamen dolorem passionis inferrent? Id porro cum illustratur similitudine [Col. 0057C] teli in aquam aut ignem aut aerem immissi, quod quamvis a natura habeat ut et foret et pungat et vulneret, nec forat tamen, nec pungit, nec vulnerat, quia de natura non sit aut aquae forari, aut aeris pungi, aut ignis vulnerari; praeconcepta ex prioribus verbis opinio mirum in modum confirmatur. Aliter autem sentientibus non levius negotium facessit illud num. 15 quo negatur Christus dolorem corporis nostri sensisse, quia non humano more, sed ex virtute Spiritus sancti et Virgine conceptus ac natus sit: adeo ut vere quidem in forma servi exstiterit ob carnem ex Virgine assumptam, sed ob spiritalem conceptionem (num. 25) a peccatis et vitiis humani corporis liber fuerit.

110. Et quidem delibatis prioribus hujus libri paginis [Col. 0057D] ab ipso sanctum virum vindicandi proposito poene absterriti sumus, satius ducentes cedere, quam apertae contradicere veritati. At cum assensum, ipsius praecepto admoniti, ad finem usque libri sustinuissemus, ex dictis posterioribus affulsit lux, qua priorum caligo depelleretur. Quamquam neque de ipso libri 10 initio male existimandi locus ullus fuerat, si indubitata fuissent postrema haec libri 9 verba: Sicuti neque cum secundum hominem aut flet, aut dormit, aut tristis est; Deus obnoxius esse aut lacrymis, aut timori, aut somno est confitendus; sed salva Unigeniti in se veritate, secundum carnis infirmitatem, fletum, somnum, sitim, lassitudinem, metum (supple passus esse:) pari necesse est secundum hominem natura diei atque [Col. 0058A] horae professus esse intelligatur inscientiam. In his enim veluti certum et quod extra controversiam sit, ponitur Christum ut hominem expertum esse metum, tristitiam, etc., quamvis ea ut Deus nescierit: unde hoc quod obscurius esset conficitur, eum pari ratione ut hominem professum esse se nescire diem judicii, quamvis eam non ignoraverit ut Deus. Quo posito, catholica fides adstruitur, ac praecluditur omnis de libro subsequente male judicandi occasio. At vero haec Hilarii esse nemo hactenus dubitavit: nulli igitur idonea fuit causa de fidei illius sinceritate dubitandi. Sed hanc nunc ex certioribus demonstremus.

111. Primum occurrit illud lib. III, num. 10: A cunis et infantia usque ad consummatum venerat virum: [Col. 0058B] per somnum, famem, sitim, lassitudinem, lacrymas hominem egerat, etc. Deinde, lib. VI, n. 25, Christum corpoream humilitatem suam non solum non siluisse, sed et saepe numero declarasse cum Hilarius multis exemplis probet, hoc etiam refert illius dictum, Nunc anima mea turbata est. Sensit igitur animam Christi turbari potuisse, ac re ipsa fuisse turbatam: adeoque passionis motum in animam illius aeque ac in carnem incidere potuisse.

112. Quod autem libro decimo in eadem prorsus sententia steterit, vel ex n. 24 et 66 manifestum est. Ac tristitiam quidem a Christo susceptam esse frequens in eo docet. Qui ergo, inquit num. 36, non propter mortem, sed usque ad mortem tristis est, quaerendum est unde sit tristis. Et mox: Adeo autem non [Col. 0058C] propter mortem suscepta tristitia est, ut sit destituta per mortem: quod et repetit num. 39. Sic num. 63 docet, Christum non sibi flere, sed nobis; ut assumpti hominis veritatem ipse quoque affectus humanae consuetudinis susceptus protestaretur. Si plura cupis, habes num. 42: Nec propter mortem timet, qui usque ad mortem anxius est; num. 54: Vagit infans; n. 55: Vere Jesum Christum flesse non dubium; n. 56: qui et flevit et doluit. Hoc autem eo magis notandum, quod eo loci verum Christi fletum, proindeque verum dolorem propugnet. Denique num. 67 generatim audies, Passus quidem est unigenitus Deus quae homines pati possunt.

113. Neque etiam quatenus a Christo arceret timorem, tristitiam, dolorem, ambigi permisit, cum [Col. 0058D] num. 48 iis quae ad humanam ipsius naturam, et quae ad divinam pertinerent, diffuse enumeratis concludit eum secundum hominem pro nobis infirma omnia pati, sed secundum Deum in his omnibus triumphare. Ea ipsa distinctione rursum utens num. 62, ait: Habes in conquerente ad mortem se relictum esse, quia homo est: habes eum, qui moritur, profitentem se in paradiso regnare, quia Deus est.

114. Sensim sine sensu labitur et ruit conjectura eorum, qui Hilarium ab infirmitatis nostrae affectionibus divinam humanamque Christi naturam eximere, eo argumento confirmare se putant, quod cum adhibita duplicis hujus naturae distinctione ab objectis sese expedire facile potuisset, aliam tamen viam [Col. 0059A] inierit, et ad alia confugerit responsionum praesidia. Certe distinctionis hujus quam non negligens fuerit, rursum testis erit Tractatus psalmi LV, num. 2, ubi sermonem ita sibi temperandum proponit, ut quia (Christus) infirmitates omnium portavit, et peccatorum nostrorum frequenter et voce sit usus et lacrymis; extra contumeliam Dei sit et affectus et sermo qui hominis est. Ibi quippe in Christo secernuntur Deus et homo: et cum in homine hominis infirmi non tantum sermo, sed et affectus fuisse concedatur, hoc extra contumeliam Dei intelligendum esse admonemur. Ita et commentariis in Matthaeum, quos ante libros de Trinitate scriptos esse prope certum est, in Christo carnis infirmitatem a Verbi virtute distinguit: sicque veram illius esuritionem fuisse concedit secundum [Col. 0059B] infirmitatem carnis, ut non obrepserit illa, nisi quantum Verbi virtus voluerit ac permiserit. Igitur, inquit cap. 3, n. 2, cum esuriit Dominus, non mediae subrepsit operatio, sed Virtus illa quadraginta dierum non mota jejunio, naturae suae hominem dereliquit. Non enim erat a Deo diabolus, sed a carne vincendus: quam utique tentare non ausus fuisset, nisi in ea per esuritionis infirmitatem quae sunt hominis recognovisset. Et num. 3: Eam ergo in tentando conditionem operis proposuit, per quam et in Deo, ex demutatione lapidum in panes, virtutem potestatis agnosceret; et in homine, oblectamento cibi, patientiam esuritionis illuderet. Adeo novit in Christo distinguere quae Dei quaeque hominis sunt, ut cum in ipso adstruat virtutem, quae famem arcere valeat; ultro etiam confiteatur [Col. 0059C] infirmitatem, quae esuritioni permissa sit ita verae, ut propter hanc ei patientiae meritum attribuat.

115. Sed et cum Hilarius passim ac nominalim lib. XI, n. 6, observet hunc errorum omnium, quos refutandos suscepit, fontem esse, quod adversarii dispensationem assumpti corporis rapiunt ad contumeliam divinitatis, et impietatis causas arripiunt de salutis nostrae sacramento; atque cum illis ita agendum, ut distinctis iis quae Dei essent, et quae essent temporum ac mysteriorum, nec contumeliam divinitas susciperet, nec dispensatio afferret errorem; eaque ratione omnia eorum objecta dilui, seque superioribus libris diluisse admoneat: mirari satis non possumus unde hanc respondendi rationem dictus sit neglexisse. An [Col. 0059D] quod ei uni non haeret; aut saltem illam non satis frequens inculcat? At Arianis Christi divinitatem ob ea quae passus est negantibus, num fecisset satis, si haec in humanam, non in divinam illius naturam cecidisse dumtaxat respondisset? annon visus esset principium, ut loquuntur, petere? Non tantum dicendum, sed et demonstrandum ei erat, praeter naturam infirmam nostraeque similem, aliam in Christo esse longe potiorem, infirmitatis prorsus nesciam, incorruptibilem, immutabilem, cujus potestati nihil non cederet. Hoc tum opus, hic labor erat. Is etiam est totius libri X scopus, ex cujus potissimum cognitione pendet intelligentia eorum, ob quae catholicus Praesul in erroris suspicionem venit. Ut autem [Col. 0060A] manifestior fiat, de haereticis illis, qui passam esse volunt Christi divinitatem, quosque ideo Theopaschitas vocant, nonnihil hic necessario praeloquendum.



IV. De haeresi quae Christi divinitatem passam esse asserebat.

116. Post Philastrium Brixiensem Augustinus ad Quodvultdeum haeres. 75 quamdam haeresim tacitis illius auctoribus commemorat, quae in Christo divinitatem doluisse, cum figeretur caro ejus in cruce, asserebat. Hanc Romanum concilium sub Damaso epist. ad Paulinum Antioch. apud Theodoret. lib. V Hist. eccl. c. 11, configit his verbis: Si quis dixerit in crucis passione dolorem sustinuisse Filium divinitate ipsa, et non carne animaque rationali quam assumpsit in forma [Col. 0060B] servi, ut Scriptura sacra loquitur, anathema. Hinc forte mos antiquus obtinuit, ut episcopus ordinandus interrogaretur: Credis filium Dei impassibilem et immortalem divinitate, sed in humanitate pro nobis et pro salute nostra passum vera carnis passione? Certe Pelagius apud Augustinum Append. Serm. 236, n. 5, in confessione fidei ad Apostolicam sedem missa eumdem errorem verbis conceptis damnat.

117. Apollinarium haeresis hujus assertorem fuisse tradit Gregorius Nazianz. Or. 46 testaturque sibi in manibus exstare libellum ipsius, in quo ipsum unigenitum Deum omnium judicem, vitae auctorem, mortis extinctorem, mortalem esse docet ac probare nititur, propriaque sua divinitate passum esse, atque in triduana illa corporis morte divinitatem quoque simul cum corpore [Col. 0060C] mortuam fuisse, sicque rursus Patris opera a morte ad vitam revocatam. Gregorio plane suffragatur Leo papa epist. alias 73, nunc 97, c. 2. Ab ea tamen apud Leontium adversus fraudes Apollinarist. sese alienum probat Apollinarius, ubi ei anathema dicit, qui non dicit carnem (Christi) ex Maria, et qui dicit eam carnem esse naturae non creatae et homousion Deo, immo et qui dicit divinitatem esse passibilem, et ex ipsa esse passiones animae: vel cum epistolam Athanasii ad Epictetum ad eumdem errorem comprimendum scriptam suo calculo sic comprobat: Epistolam vero domini mei Corinthum missam vehementer approbavimus: eorum autem, qui dicunt carnem Deo consubstantialem magnam insaniam damnavimus. Quamquam hae videri possunt aut falsae, aut potius haeretici inconstantis epistolae. [Col. 0060D] Neque enim Apollinarium ejusque discipulos sibi constitisse Gregorius Nazianz. monet: ac sub finem Or. 52 demonstrat, eos modo diversas Christi naturas distinguere, modo nolle distingui. Similem in Apollinarii doctrina inconstantiam notat Theodoretus lib. V Hist. eccl., c. 3, citatus a Liberato, c. 3.

118. Quamvis autem Apollinarius aegre admodum a prava Theopaschitarum opinione purgetur, primum tamen illius auctorem eum non fuisse fidem faciunt Concilii Sirmiensis anni 351, canones 11 et 12. Si quis Verbum in carnem translatum putet, vel demutationem sustinuisse accipiendo carnem, anathema sit. Si quis unicum Dei filium crucifixum audiens, dealitatem ejus corruptionem vel passabilitatem () aut demutationem [Col. 0061A] vel interfectionem sustinuisse dicat, anathema sit. Non enim ante annum 360 haereticus audire coepit Apollinarius.

119. Et vero qui contra illum scripserunt, Liberatus, cap. 3, Gregorius Naz. Or. 51, Athanasius sub finem lib. de salutari adventu J. C. eum non ut commenti hujus parentem, sed ut imitatorem Arianorum tradidere. Et ex verbis quidem Phoebadii Agennensis apparet, Potamium blasphemiae ejusdem fuisse doctorem. Item si epistolae synodi Sardicensis, ea parte qua apud Theodoretum prolixior est, habenda fides; abdicati sunt Ursacius et Valens, quod Verbum et Spiritum crucifixum, vulneratum, et mortuum esse, et resurrexisse asseruerint. Eusebium quoque Pamphili Theopaschitarum vesania imbutum esse [Col. 0061B] scribit Baronius ad an. 324, n. 109 et 110. At quod ad hujus rei probationem ex ipsius ad Constantiam epistola affert, nihil evincit. Immo aliud eum sensisse, ex libro ejusdem IV Dem. Evang., c. 13, commodius confeceris. Neque vero hic error erat omnium qui Ario favebant communis, sed insignium quorumdam Arianorum et maxime Anomoeorum proprius.

120. Perfidi illi Christi hostes ut pravam illam doctrinam facilius tuerentur, commenti sunt corpus solum sine anima a verbo assumptum esse. Quod enim hoc commentum Apollinarius non finxerit primus, sed ab Arianis acceperit, testis est Theodoretus sub Dialogi II initium, ubi ait, Arius et Eunomius creatam volunt Unigeniti divinitatem: solum corpus assumpsisse [Col. 0061C] dicunt. Neque Augustinum fugit haec Arianorum opinio, quam aliis minus notam existimavit: sic porro habet lib. de haeres. c. 19: In eo autem, quod Christum sine anima carnem accepisse arbitrantur Ariani, minus noti sunt, nec adversus eos ab aliquo inveni de hac re fuisse certatum. Sed hoc verum esse et Epiphanius (haer. 69, num. 49 et 50, et in Ancorato, n. 33) non tacuit, et ego ex eorum quibusdam scriptis et collocutionibus certissime comperi. Nihilo tamen minus hoc alii plures comperere. Athanasius hanc eorum sententiam sub initium libri de salutari adventu aperte sic prodit: Arius carnem solam ad occultationem deitatis confitetur: et pro nostro interiori homine, id est anima, Verbum dicit in carne fuisse, passionisque sensum et ab inferis resurrectionem divinitati audens adscribere. [Col. 0061D] Ea quoque in re Eustathio Antiocheno, Gregorio Nazianz. Phoebadio probe noti fuere Ariani.

121. Hi ab Apollinaristis hoc tantum dissidebant, quod primarium apud Apollinaristas decretum esset, Verbum sine anima corpus assumpsisse; Ariani vero id ipsum tantum secundario docerent, ut palmaris eorum sententia de infirma Verbi divinitate obtineret. Discrimen hoc inter utrosque nonnihil tangit Athanasius sub finem lib. de salutari adventu J. C. ubi eos, qui Verbum vices animae supplevisse sentiebant, refellens ait: Ita futurum est, ut vulneratio corporis passio ipsius Verbi habeatur. Hinc enim proficiscitur quod Deum passum esse asseveratis. Congrua vox, et quae optime vos deceat et quae cum Arianis pulcherrime [Col. 0062A] convenerit. Idem enim ipsi in suis dogmatibus statuunt. Sed Arianorum in asserenda corporis inanimi susceptione consilium Eustathius Antiochenus apud Theodoretum dial. 3, planius retegit, dum quaerit: Cur magni faciunt ostendere Christum corpus inanimum suscepisse? ac respondet ut si possint id aliquibus persuadere, tunc affectionum mutationes divino ipsius Spiritui tribuentes, facilius persuadeant, ex immutabili natura genitum non esse quod mutabile est. Sic Gregorius Naz. Or. 51, n. 13, testatur, Christum ab illis inanimatum hominem praedicari, ut passionem divinitati tribuant, tamquam videlicet quod movet, idem quoque patiatur. Et Leontius de Sectis, act. III: Idcirco Arianum dogma Christi corpus inanimum esse tradebat, ut humiles hujusmodi voces Christo non ut homini attribueremus, sed [Col. 0062B] ut Deo filio; deque ipsius sententia Filius Patre minor deprehenderetur. Eodem spectant quae Phoebadius Agenn. Hilario aequalis de epistola ab oriente et occidente (sive ut conjectura est, ad orientem ex occidente) transmissa habet: Unus vestrum asserit, carne et Spiritu Christi coagulatis per sanguinem Mariae et in unum corpus redactis, passibilem Deum factum. Neque enim necesse est moneamus, Spiritus nomine hic veterum more naturam divinam intelligi. Quod autem haec non unius, sed plurium sententia sit, subinde significat his verbis: Vos quidquid de homine ejus dictum est, Deo applicatis: ut Deus ipse hominis imbecillitate societur, forte saucietur. Hi Deum more animae ac vice animae cum carne ex Maria accepta conjunctum sentientes, sic eum passibilem factum [Col. 0062C] cogitare potuerunt, quomodo anima, in quam ex se corporibus nulla potestas est, ex carnis societate passioni fit obnoxia. Sed maneat Arianos sensisse, quod Deus Verbum, ut loquitur Hilarius lib. X, de Trin., n. 50, in animam defecerit; hocque eos ideo sensisse, ut Christum secundum naturam divinam esuritioni, timori, tristitiae, dolori subjicerent.

122. Quod licet jam satis superque constet, hujus tamen rei veritatem ex schismaticorum quorumdam adversus Cyrillum contumeliose debacchantium juverit (Epist. ad Rufum T. 3, Conc. Labb., p. 739) illustrare mendaciis. Paulo quidem longius est eorum testimonium: sed ad rem multum facit. Docet, aiunt de Cyrillo, divinitatem unigeniti filii Dei passam esse, non autem humanitatem: cum divinitas inhabitans passiones [Col. 0062D] corporis quasi proprii sibi attribuerit, et tamen in propria natura nihil ipsa pateretur. Addit praeterea, ex divinitate et humanitate unam factam esse naturam . . . Ad haec eos exsecratur, qui evangelicas apostolicasque voces de Christo Domino distinguunt, ut humiles quidem ad humanitatem, divinas vero ad Christi divinitatem referant. Quod Ariani et Eunomiani sentientes, humilesque dispensationis voces ad divinitatem referentes, Deum Verbum creaturam et facturam, alteriusque substantiae et Patri inaequalem esse affirmare non dubitarunt. Quae vero blasphemia ex hisce principiis consequatur, quivis facile intelligit. Nam et naturarum inducitur confusio, et Deo Verbo attribuitur illud: Deus Deus meus, ut quid dereliquisti me? et illud: Pater [Col. 0063A] mi, si possibile est, transeat a me calix iste: rursum fames, sitis, angelica confortatio, etc. Quae perspicuae cum Arii et Eunomii impietate congruere facile quis viderit. His ita praemissis, quid Hilarius, libro X de Trinit., sibi proponat quaeve ei sententia sit, facilius deprehendetur.



V. Hilarius de Christi tristitia, metu, dolore, etc., contra haereticos qui ea Verbo tribuebant, disputat. Qui eis resistat.

123. In duobus praecipue locis Hilarius metum, dolorem, tristitiam, aliasque humanae infirmitatis affectiones removere a Christo videtur, in Matthaeum videlicet cap. 31, et libro de Trinitate decimo. At utrobique contra haereticos, qui haec ad ipsius divinitatem [Col. 0063B] referebant, eum confligere minime obscurum est. Quippe in Matthaeum statim ab initio cap 31, declarat, sibi cum iis rem esse, quorum ea opinio est, quod cadere propter se moestitudo in Deum potuerit, eumque futurae passionis metus fregerit, quia dixerit: Tristis est, etc., quique volunt ex infirmitate corporis aerumnam Spiritui adhaerere. Neque adversarios alios toto libro X de Trinitate sibi debellandos proponit. Nam cum doctrinam toti sectae communem superioribus libris expugnasset, jam in hoc aggreditur non quod Ariani omnes, sed quod plerique eorum in Christum magis impii defendebant: quorum argumenta prius quam sibi opponat, sic num. 9, exponit placita: Volunt enim plerique eorum non in natura eum impassibilis Dei fuisse; ut qui timuit et [Col. 0063C] doluit, non fuerit in ea potestatis securitate quae non timet, vel in ea Spiritus incorruptione quae non dolet, sed inferioris a Deo patre naturae, et humanae passionis trepidaverit metu, et ad corporalis poenae congemuerit atrocitatem. Tum eorum subnectit objecta, quae libro toti materiam praebent. Atqui haereticos hujusmodi oppugnare, Christum secundum humanam naturam passum fuisse propugnare est. Cum enim, inquit Gregorius Nyss. Or. 5, contra Eunom. relatus a Theodoreto, dial. 3, duplex ex ambigua sit opinio, divinitasne, an humanitas passa sit; unius rejectio alterius erit confirmatio.

124. Hilarium autem ab una Christi divinitate nostras infirmitates rejecisse inde perspicuum est, quod ubi dixit haereticos velle ex assumptione corporis aerumnam [Col. 0063D] adhaerere divinitati, eos sugillat his verbis: Ac si virtutem illam incorruptae substantiae imbecillitatis suae sorte assumptio carnis infecerit, et aeternitas naturam fragilitatis acceperit. Quae si ad metum tristis est, si ad dolorem infirma, si ad mortem trepida, jam et corruptioni subdita erit (cap. 31 in Matth. n. 2). Tum Deum corruptionis aut demutationis prorsus expertem esse ostendit: at de homine nihil omnino cogitat. Imo se eamdem humanae Christi naturae praerogativam tribuere nolle satis indicat, dum hanc Arianorum doctrinam fatetur ei opinioni consentaneam esse, qua filium Dei creatum et non aeternum credunt. Sed eorum, inquit (num. 3), omnis hic sensus est, ut opinentur metum mortis in Dei filium incidisse, [Col. 0064A] qui asserunt non de aeternitate esse prolatum, neque de infinitate paternae substantiae exstitisse, sed ex nullo per eum qui eum creavit effectum; ut assumptus ex nihilo sit, et coeptus ex opere, et confirmatus in tempore: et ideo in eo doloris anxietas, ideo Spiritus passio cum corporis passione. Unde sicut illi creatam sibi finxerant Unigeniti divinitatem eam consequenter passam et crucifixam abstruebant; ita ipse ubi eam increatam demonstravit et aeternam, longe efficacius concludit: Mori igitur nihil in Deo potuit, neque ex se metus Deo ullus est. Cur, quaeso, addidit ex se: nisi quia ex parte hominis, cui Deus in Christo conjunctus est, et metum et mortem Deo esse potuisse non ambigeret?

125. Adeo non ambigebat, ac rem Scripturis ita constantem et evidentem existimabat, ut huic probandae [Col. 0064B] non immoratus, statim ad hujusmodi affectionum causas explorandas prosilierit; sic enim prosequitur: Quia moestum fuisse Dominum legimus, causas moestitudinis reperiamus. Quibus perquisitis subjicit (num. 4): Tristis ergo est usque ad mortem. Non itaque mors, sed tempus mortis in metu est. Rei autem, quae non est, causae a nemine sano requiruntur. De Commentario in Matthaeum haec pauca sufficiant.

126. Quod vero in unos illos divinitatis Verbi temeratores intendatur decimus de Trinitate liber, praeterea quae diximus, Hilarius ipse in hujus libri argumento initio Operis sui praeposito satis declarat (lib. I, n. 31 et 32), in hunc modum: Quia ex passionis (Christi) genere et professione quaedam, per stultae intelligentiae sensum, ad contumeliam divinae in Domino [Col. 0064C] Jesu Christo naturae virtutisque rapuerunt; ea ipsa demonstranda fuerunt ab his impiissime intellecta. Hic igitur unus est libri X scopus, ut haeretici, qui Christi in passione sua gesta dictaque ad divinae ipsius naturae contumeliam rapuerunt, convincantur ea impiissime intellexisse. Quatenus autem ea impiissime intellexerint, apertius subinde significat: quod nimirum divinae professionis naturaeque immemores, ad argumentum impietatis suae, dispensationis gesta et dicta tenuerunt, quae verba si cui ambigua sunt, conferat cum his lib. IX, num. 5: Hinc itaque fallendi simplices atque ignorantes haereticis occasio est, ut quae ab eo secundum hominem dicta sunt, dicta esse secundum naturae divinae infirmitatem mentiantur. Unde hoc confici potest argumentum: Profitetur Hilarius se libro [Col. 0064D] X, cum haereticis disputaturum, qui quae dispensationis dicta gestaque sint, in Deum cadere velint; atque haeretici, cum quibus ei disceptatio est, rapiunt quidquid de Christi timore, tristitia, dolore est scriptum, ut eum infirmum Deum ostendant: concedit igitur ea omnia, quae de Christi timore, tristitia, dolore scripta sunt, dispensationis dicta gestaque esse, hoc est, in hominem a Verbo assumptum cadere. Sed ad librum ipsum veniamus.

127. Quemadmodum Hilarius in eo a praedictis haereticis mentis aciem non deflectit; ita neque debet lector ab eorum sententiis animum avertere. Variae quidem sunt, sed quae ad duas commode revocentur. Verbum enim alii ita cum carne confundunt, ut ex [Col. 0065A] eorum sententia (num. 50) de se defecerit Deus Verbum, dum corpus officio animae vivificat; alii ita ab homine dividunt, ut sicut in prophetis Spiritus prophetiae, ita in Jesu Verbum Dei fuerit.

128. Qui in haec attenderit, non laborabit in plurimis locis, in quibus saepe negare videtur Hilarius, quod demonstrare dumtaxat vult ex adversariorum placitis explicari nullo pacto posse. Neque latebit, cur, v. g. num. 10, prius quam objecta diluat, adversarios aggrediatur his verbis: Et interrogo eos, qui hoc ita existimant, an ratione subsistat, ut mori timuerit, qui omnem ab Apostolis terrorem mortis appellens ad gloriam eos sit martyrii adhortatus . . . tum deinde quem dolorem mortis timeret, potestatis suae libertate moriturus? Hoc enim argumenti genere, quod in eo [Col. 0065B] libro frequens est, veluti gladio ancipiti fodiuntur sententiarum etiamsi adversarum patroni: cum neutris succurrat, unde Christi virtutem simul cum infirmitate componant. Certe dum num. 55 et 56, haereticos illos hac ratione persequitur; ipsum fletus Christi veritatem prorsus respuisse crederes, nisi et ad calcem num. 55 adjecisset; Et tamen vere Jesum Christum flesse non dubium est, et num. 56 sic clausisset: Non est vivificaturi flere, nec glorificandi dolere: et tamen vivificat, qui et flevit, et doluit.

129. Illa autem argumentandi ratione eo usus est libentius, quo magis idonea erat ad arrogantiam eorum retundendam, qui omnia se Christi mysteria comprehendere jactitantes, ea pro libito definiebant. Quod enim Athanasius in exitu libri de salutari adventu [Col. 0065C] J. C. obscurius dicit: Stolidi, qui divinitati ejus passionem adscribunt, aut humanitati ejus fidem non habent, aut qui unum in duo separant, aut qui carnis ejus dimensionem conantur facere, et quantum et quomodo praeter sacras Scripturas definiunt; illustratur ex hoc Hilarii libro decimo, cujus postrema pars tota in iis coercendis occupatur, qui aliam sibi de Christo scientiam usurpant, quam quae Scripturis revelata est.

130. Neque tantum os iniqua loquentium obstruere contentus, post quam illos quaestione n. 10. proposita nonnihil torsit, ad ipsorum opiniones funditus evertendas convertitur, jactatque fundamenta, quibus veritas adstruatur. Quippe continuo singularem Christi ortum conceptumque considerans, ipsum verum [Col. 0065D] Deum hominemque perfectum ostendit, naturis ita distinctis, ut Verbi virtus ac natura a se non defecerit; ita unitis, ut non sit alius filius Dei, alius hominis filius. Quorsum, quaeso, ad removendam a Christo passionum nostrarum ignominiam, naturarum in eo distinctio conjunctioque asseratur? Ne nobis excidat, illum eis resistere haereticis, quos Phoebadius alloquens ait: Non distinguentes Dominicae potentiae duplicem statum in sua unumquemque proprietate distantem, quidquid de homine ipsius dictum est, Deo applicatis, ut ipse Deus homini imbecillitate societur. Et idcirco duplicem hunc statum non conjunctum, sed confusum vultis videri; et aliquanto post: Non ergo sit Spiritus caro, nec caro Spiritus, [Col. 0066A] quod isti volunt egregii doctores, ut factus sit scilicet Dominus et Deus noster ex hac substantiarum permixtione passibilis: quorum patronus apud Theodoretum dialogi 3 initio primum affirmat, Christus ideo carnem assumpsit, ut id quod erat impatibile passionem sustineret; ac deinde ab Orthodoxo interrogatus, Cujus existimanda est lassitudo? divinitatis, an corporis? respondet: Non audeo unita dividere. Orthodoxus: Divinae igitur, ut apparet, naturae lassitudinem tribuis. Eranistes: Sic mihi videtur. Haec quippe non oblitus, facile deprehendet, naturarum in uno Christo distinctionem conjunctionemque eam tantum ob causam ab Hilario tam operose explicari, ut hinc rationem reddat, cur Deo impatibili attribuantur passiones, quae in unam hominis naturam proprie cadant. Dum igitur [Col. 0066B] Christum Deum ex passionibus corporis nullum doloris sensum percepisse adversus haereticos illos propugnat, perinde est ac si diceret: Vos Christum ea naturae proprietate destituitis quae pati nesciat, quia Verbum vel confunditis cum carne, vel ab ea separatis: sed falsa est vestra opinio; etsi enim cum corpore ita conjunctum est, ut ei attribuantur passiones hominis, et propter hoc putetur dolere; adeo tamen inconfusum perseverat, ut cum corpus eas excipiat passiones, ex quibus per se sequatur dolor, eo in propriam ipsius naturam effectu careant. Haec explicatio, quam nunc argumento probabili praestamus, sed ex postremis libri paginis certa ratione licebit demonstrare, toto libro intelligendo non parum conducet.

[Col. 0066C] 131. Negotium tamen facessit, quod eo loci de singulari Christi conceptione ita disserit, ut non divinam tantum unigeniti Dei naturam, sed et corpus ipsius a communi passionum nostrarum lege eximere videatur. Et his quidem primum adeo sumus commoti, ut ab eo vindicando nos poene absterritos jam fassi simus. Verum haereticorum contra quos congreditur sententias relegentes, deprehendimus Christum ab iis praedicari merum hominem, qui quia et corpus et anima Adae in peccato fuit, carnem quoque Adae atque animam acceperit, et in cujus animam DOMINANS metus tristitiae imminentis inciderit, etc. Nec deinceps latuit, quam salva et integra fide suum etiam corpori Christi privilegium tueatur.

132. Cum enim tantum ob originis peccatum metus, [Col. 0066D] tristitia, dolor nostri dominantur: Christum etiam secundum hominem dominantibus illis perturbationibus obnoxium non fuisse recte defendit, quem ex conceptionis modo demonstrat ab originis nostrae vitiis absolutum. Hinc quod ait num. 27: An in corpore ejus infirmitas fuit, ad cujus occursum consternata persequentium agmina conciderunt? intelleximus ex proxime subnexis, Quam igitur infirmitatem DOMINATAM hujus corpori credis, cujus tantam habuit natura virtutem? ut non omnem a Christi corpore infirmitatem removerit (alias pugnaret ipse secum), sed tantum dominantem.

133. Eodem spectat illud num. 24: Assumpta caro, id est totus homo, passionum est permissa naturis; nec [Col. 0067A] tamen ita permissa, ut passionum conficeretur injuriis: quasi diceret, Assumptus homo tum secundum corpus, tum secundum animam passionibus nostris permissus est quatenus naturales sunt, non quatenus injuriosae atque contumeliosae. Porro homini naturale est, ut cum patitur corpus, anima motu aliquo moveatur: at quod motum illum, quoties vult, comprimere non valeat, injuriosum ei, utpote peccati poena, atque contumeliosum est. Eo pacto licuit num. 15 negare quod Christus senserit dolorem corporis nostri; ac num. 47 dicere: Et pro nobis dolet, et non doloris nostri dolet sensu. Noster quippe dolor necessario nos pungit, nobisque invitis et reluctantibus dominatur; ipsius vero voluntarius omnino fuit ac sponte assumptus. Oblatus enim quando voluit, ut pro potestate [Col. 0067B] animam posuit, ita et assumpsit dolorem. Imo si vera est Augustini definitio, qui sponte patitur, dolere negandus est. Dolor enim carnis, uti definit lib. XIV de Civit. Dei, cap. 15, tantummodo offensio est animae ex carne, et quaedam ab ejus passione dissensio: sicut animae dolor, quae tristitia nuncupatur, dissensio ab his rebus quae nobis nolentibus accidunt. His ita intellectis, nulla errati vel levis suspicio remanebit in iis, quae Hilarius in commendanda singulari Christi conceptione edisserit. Inde enim merito probat, Deum hominem assumpsisse, et assumendo a se non defecisse; ac proinde esse aliquid in Christo, quod expers sit infirmitatis nostrae. Neque minus congruenter fidei nostrae demonstrat, Christum etiam secundum hominem, cum ex Verbi virtute et non nostro concipiendi [Col. 0067C] modo originem habeat, passionibus nostris obnoxium non fuisse, quamvis eis se sponte permiserit.

134. In hoc potissimum de singulari Christi conceptione argumento versatur usque ad num. 26. Tum redit ratio, qua primum usus est, quaeque in toto libro principatum obtinet: qua nimirum haereticis aut nullam aut exinanitam esse Christi divinitatem affirmantibus ostendit, in omnibus ipsius gestis ac dictis, etiam quibus hominem se et infirmum significat, quamdam aliam internosci naturam, quae omnem a se infirmitatem depellere, et nullam non valeat exserere virtutem. Ut enim observat, dum nascitur, ortum ducit ex virgine et Spiritu sancto; dum esurit, solo jussu arefacit arborem; flumina ex se praebet aquae [Col. 0067D] vivae, etiam dum sitit; corpus gerit, et calcat undas; flet, et tamen gaudet de Lazari morte; moritur, at nemo ei aufert animam, sed ipse tradit, ejusque resumendae potestatem habet. Alia hujusmodi passim dispersa legere est: ex quibus hic seligimus, quae num. 67 pressius et conclusionis in modum sic habet: Natus ex Virgine Christus est; sed secundum Scripturas conceptus de Spiritu sancto est. Flevit Christus; sed secundum Scripturas, ut in eo quod flevit, gratulatus sit. Et esurivit Christus; sed secundum Scripturas sine cibo in non habentem fructus arborem Deus operatus est. Passus Christus est; sed secundum Scripturas tunc a dextris Virtutis sessurus est. Derelinqui se ad mortem questus est; sed secundum Scripturas tunc confessorem [Col. 0068A] suum secum in regno paradisi recepit. Mortuus est; sed secundum Scripturas resurgens a dextris Domini Dominus assedit (Vide similia apud Gregorium Naz. Orat. 35, p. 575).

135. His autem in locis sic verba sua format, ut cum eas in Christo infirmitates et affectiones neget, quae hominem dedeceant Deo substantialiter sociatum, earum tamen in eo veritatem fuisse saepius confirmet: adeo ut praedicti numeri 67, hoc sit exordium: Passus quidem est unigenitus Deus quae homines pati possunt. Quod rursum evidens est ex iis quae n. 55 et 56 de Christi fletu habet. Saepe etiam ex adjunctis intelligitur, eum ab una illa natura, cujus virtus prorsus divina est, omnem infirmitatis notam removere: ut v. g. cum ait num. 34: Non habet hunc metus corporalis, [Col. 0068B] penetrantem quidem inferos, sed ubique naturae virtute distentum; et num. 44: Non est itaque in ea natura, quae supra hominem est, humanae trepidationis anxietas.

136. Verum ex iis locis, in quibus tristitiae, timoris, ac doloris Christi causas aut exquirit aut explicat, longe certius persuademur, eum ab humana Mediatoris ac Redemptoris nostri natura harum affectionum dedecus tantum, non veritatem auferre. In hoc porro situm erat illud dedecus, ut aut propter se doleret, aut dolore dominante conficeretur. Sane, ut jam observatum, procul abest quis ut tristem aut dolentem neget, de quo quaerit unde tristis sit aut unde doleat. Ne vero singularis videretur haec illius in hisce causis explicandis sententia; huc referenda essent [Col. 0068C] verba Ambrosii tum lib. X, in Luc. n. 57 et 61, tum lib. II, de Fide, c. 7, n. 54; Augustini in Psal. XL, n. 6; Hieronymi in Matthaeum c. 26, a Beda in eumdem locum exscripti. Sed quod Augustinus loco memorato habet, conferat cui libuerit cum libro Hilarii X, n. 10, verba autem Ambrosii, Hieronymi, Bedae cum num. 37 ejusdem libri, necnon cum cap. 31 in Matth. Interim ad finem dicti libri X expendendum properemus.

137. Tandem ubi haereticis in unam Christi infirmitatem respicientibus, multimodam illius virtutem objecit, eosque convicit, nihil in sua ipsorum fide suppetere, unde in dictis gestisque tam diversis se extricent; expeditam eis viam aperit in Ecclesiae fide, quae cum distinctas in una Christi persona naturas confiteatur, [Col. 0068D] in componenda rerum tam contrariarum pugna non laborat. Unus enim, inquit num. 62, atque idem est Dominus Jesus Christus Verbum caro factum, seipsum per haec universa significans: qui dum ad mortem derelinqui se significat, homo est; dum vero homo est, in paradiso Deus regnet, etc. Et in exitu ejusdem numeri. Habemus in sacramento Filii hominis et Filii Dei et mori regnantem, et regnare morientem. Et deinceps ad finem usque totus est in commendanda et exponenda hac Ecclesiae fide. Unde liquet quorsum primis libri sui paginis haereticos adorsus sit, qui naturas Christi aut confundebant, aut dividebant: scilicet ut convulsis eorum praesidiis, fundamenta jaceret catholicae fidei, qua cum Deus ob conjunctionem cum homine vere [Col. 0069A] passus et crucifixus dicatur, passus tamen creditur salva et integra divinitatis suae natura. Hinc doctrina illius sanae et orthodoxae fidei prorsus consentanea approbatur. Quod ut planius fiat, vocabulorum nonnullorum vis est expendenda.



VI. Quid Hilario sit passio seu pati, quid Christus, quid Christi natura aut virtus.

138. Non ambigue explicat ipse libro de Synodis no 49, quid passionis nomine sibi velit, dum ad Sirmiensis concilii canonem XII, subjicit: Absolute ostenditur, cur Verbum, licet caro factum sit, non tamen translatum fuerit in carnem. Cum enim haec passionum genera infirmitatem carnis afficiant, Deus tamen Verbum caro factus non potuit a se demutabilis esse patiendo. [Col. 0069B] Non enim idipsum est pati, et demutari: quia omnem carnem passio cujusque generis demutet sensu, dolore, tolerantia. Verbum autem quod caro factum est, licet se passioni subdiderit, non tamen demutatum est passibilitate patiendi. Nam pati potuit, et passibile esse non potuit: quia passibilitas naturae infirmis significatio est; passio autem est eorum quae sint illata perpessio: quae quia indemutabilis Deus est, cum tamen Verbum caro factum sit, habuerunt in eo passionis materiam sine passibilitatis infirmitate. Manet itaque indemutabilis etiam in passione natura: quia auctori suo indifferens et impassibilis essentiae nata substantia est.

139. An hic Verbum pati potuisse confessus, passibile non fuisse congruenter dixerit, non est institutae quaestionis. Forte ad hunc loquendi modum [Col. 0069C] coactus est, quo omnem haereticis aditum praecluderet, qui Verbum assumptione carnis in propria substantia sua patibile factum esse sentiebant. At vero cum ex arbitrio pendeant nominum definitiones, nihil est discriminis, ubi singula distincte explicata sunt. Neque obscurum est, passionem id ab eo vocari, quod Verbum denominet passum, passibilitatem vero, quod ipsammet Verbi naturam afficiat ac demutet. Quo posito, Verbum ex passione carnis patibile nequaquam fuisse recte negat. At hoc impassibilitatis privilegium uni Verbo se vindicare satis significat, dum illud ipsi ea una ratione tuetur, quod natura illius indemutabilis sit. Imo cum concedit, quia omnem carnem passio cujusque generis demutet sensu, dolore, tolerantia, fateturque Verbum, quod [Col. 0069D] caro factum est, se subdidisse passioni; fatetur Christum, secundum assumptum hominem, demutatum esse sensu, dolore, tolerantia. Sicut enim Verbum carnem factum cum dicit, totum hominem a Verbo assumptum intelligit; ita intelligit totum hominem a Verbo subditum esse passioni, cum Verbum carnem factum dicit sese passioni subdidisse. Assumpta caro, inquit lib. X, de Trin. n. 24, id est totus homo, passionum est permissa naturis.

140. Si attenderis deinde quid Christus apud Hilarium sonet, eum hoc vocabulo simpliciter posito solam Verbi naturam intelligere ac significare solere animadvertes. Hujus rei perspicuum est exemplum in his lib. IX de Trin., n. 14: Evacuatio eo proficit, [Col. 0070A] ut proficiat forma servi, non ut Christus, qui in forma Dei erat, CHRISTUS esse non maneat; cum formam servi non nisi CHRISTUS acceperit. Plura huc referre esset supervacaneum, cum quisque hoc per se praestare jam monitus valeat.

141. Hac loquendi ratione ideo forsitan usus est, quod Christus personae nomen est, neque alia in eo persona est nisi Verbi. Vel etiam ad tuendam Christi divinitatem totus intentus, nihil in eo intueri solebat libentius, quam quod in ipso divinum est. Unde dulce Christi nomen Deum ipsi sapiebat, Deum resonabat. Qua in opinione non mediocriter confirmamur his ejusdem libri n. 5, verbis: Hinc itaque fallendi simplices atque ignorantes haereticis occasio est, ut quae ab eo secundum hominem dicta sunt, dicta esse secundum [Col. 0070B] naturae divinae infirmitatem mentiantur: et quia unus atque idem est loquens omnia quae loquatur, DE SE IPSO eum locutum esse contendant. Cur, quaeso, ea quae a Christo secundum hominem a se assumptum dicta sunt, ab eo dicta esse de se ipso neget? Non ideo sane quia Verbi hominisque assumpti non unam personam sentiat, cum hinc ab haereticis fallendi ansam arripi conqueratur: sed potius quia assumptum, ac proinde velut adventitium et extraneum, in Christo spectet, quidquid in eum non convenit ut Verbum ac Deus est. In hoc loquendi modo Ambrosium consentientem habet. Quippe in Lucam, lib. X, n. 61, haec Christi verba, Tristis est anima mea, et Turbata est anima mea perpendens ait: Non ergo suscipiens, sed suscepta turbatur. Anima enim passionibus obnoxia, [Col. 0070C] divinitas libera. Denique Spiritus promptus, caro autem infirma. Tristis autem est, non IPSE, sed anima. Cum utroque facit Augustinus cum pluribus locis, tum maxime in Psal. XXXVII, n. 11, ubi habet: Non enim SE IPSE Christus demonstravit in terra, sed demonstravit carnem suam. Ita Justinus apologiae I, initio, Christi et Jesu nomina distinguenda esse, et hoc ad carnem, illud vero ad divinitatem referendum tradit: Filius Dei, inquit, qui solus proprie dicitur filius. CHRISTUS quidem ex eo, quod per illum Deus omnia conformaverit atque ornaverit appellatur . . . . JESUS vero et hominis et Servatoris nomen et designationem habet.

142. Ex hac observatione sequitur, ut quod Hilarius de Christo simpliciter affirmat vel negat, ad divinam ipsius naturam ut plurimum referendum sit [Col. 0070D] Si autem huic quod de passionis vocabulo proxime observatum est adjunxeris; haud aegre audies Christum habuisse corpus ad patiendum, ac passum esse, sed naturam non habuisse ad dolendum. His enim verbis nihil tibi occurret aliud, nisi Verbum in Christo capax quidem esse passionis, si quidem carnem patibilem assumpsit; sed non capax esse doloris, cum in naturam ejus nequaquam cadat demutatio.

143. Interdum etiam reminisci juverit, solo carnis vel corporis nomine totam naturam humanam, divinam vero spiritus aut aeternitatis vocabulis saepe significari.

144. Longe majoris momenti est vocis naturae notitia. Hujus intelligentiam ad assequenda Hilarii dicta [Col. 0071A] necessariam esse advertit Hunaldus apud Philippum bonae Spei abbatem, sed ipse non satis perfectam habuit. Porro naturam Christi dispensationi et assumptae infirmitati, sicut naturalia illius attributa assumptis, ab Hilario constanter opponi pluribus exemplis liquet. Hinc lib. IX, n. 33, omnia Christi praenomina et cognomina in naturalia et assumpta partitur. Et lib. X, defendens Christum in forma Dei simul et in forma servi esse, quo discrimine utramque illam formam in se contineat, sic aperit n. 22: In forma enim servi est, qui et in forma Dei est: et cum hoc NATURAE, illud vero DISPENSATIONIS sit, etc. Rursum n. 65: Habens in se uno eodemque, per DISPENSATIONEM atque NATURAM, in Dei forma et in forma servi, etc.; n. 66: Qui cum EX DISPENSATIONE homo esset, maneret tamen [Col. 0071B] EX NATURA Deus; et mox: Ut cum infirmitas esset ex forma servi, et NATURA maneret ex forma Dei.

145. Haec si observasset Erasmus, cum in Psal. LXVIII, offendit n. 9: Non fuit ergo in unigenito Deo NATURALIS infirmitas, sed ASSUMPTA, et n. 18: Cunctae nostrae, quae in eo fuerunt, infirmitates non NATURALES sunt, sed ASSUMPTAE; minime reclamasset: Quomodo non naturales ei qui naturam assumpsit? Intellexisset quippe eas non homini assumpto, sed Verbo assumenti negari naturales; ideoque vocari assumptas, quia eas, naturam carnis assumendo, in se assumpserit, a quibus antea ex natura sua alienus erat. Ut enim ait Augustinus in Psal. XCIII, n. 19: Deus unigenitus tristitiam sic assumpsit, quomodo carnem. Atqui, ut loquitur Hilarius noster in Psal. LXVIII, n. 9, [Col. 0071C] alienum a natura sua corpus assumpsit. Unde et in epistola Dionysio Alexandrino adscripta tom. I Concil., pag. 854, Christus non natura homo, sed natura Deus, . asseritur: et Cyrillus, lib. XI, in Joan., cap. 12, naturam humanam ad Deum Verbum , non ascendisse docet; quia nimirum ex se et ex suapte conditione non habeat, ut cum Deo unum sit. Tristitia igitur aliaeque infirmitates nostrae a natura Christi alienae fuerunt, et consequenter ei non naturales. Non naturales, inquam, non naturae mortali, sed naturae a qua ei virtus fuit resurgendi. Quod Hilarius in Psal. LIII, n. 7, declarat, ubi cum praemisisset, Omnia, quae hominum sunt, et oravit et passus est . . . hinc est quod esurivit, sitivit, etc., subjicit, Et ut his omnibus NON NATURA, [Col. 0071D] SED EX ASSUMPTIONE subjectus esse posset intelligi, perfunctus his omnibus resurrexit.

146. Neque obscurum est, cur ea usus sit loquendi ratione. Quod enim superius de vi vocis Christi est observatum, longe hic majorem locum habet. Et quidem cum una in Christo Verbi persona sit, cujus propria natura divina est, cuique humana, quamvis per conjunctionem substantialem, tamen per voluntariam assumptionem accessit; cur hanc non liceat velut extraneam respicere? Si autem Christo velut quid extraneum est assumptus homo; pariter extraneum ei erit quidquid in hominem assumptum conveniet. Quocirca cum in Psal. CXXXIX, num. 2, dicat: Quod enim Deus est, naturae suae est, quod autem homo [Col. 0072A] fuit, naturae nostrae assumptio est; cumque in Psal. LXVIII, n. 25, hoc dictum, quod neque formae servilis assumptio tanquam genuinae originis conditionisque natura est, ea ratione probet, quia id, quod assumptum est, non proprietas interior sit, sed exterior accessio: consentanea sibi loquitur lib. IX de Trin. n. 7, cum res hominis assumpti res naturae nostrae, res autem divinas naturae suae vocat in hunc modum: Homo natus secundum consuetudinem naturae nostrae locutus est. Nam tametsi in partu et passione et morte NATURAE NOSTRAE res peregerit; res tamen ipsas omnes virtute NATURAE SUAE gessit, dum sibi ipse origo nascendi est, dum pati vult quod eum pati non licet, dum moritur qui vivit.

147. Jam itaque perspicuum est, qui salva fide [Col. 0072B] dixerit in Psal. CXXXVIII, n. 3: Assumptio autem infirmitatis non fecit infirmum; quia aliud est naturam esse, aliud assumpsisse naturam: et extra generis necessitatem voluntatis accessio est. Neque magis suspectum est illud Tract. Psal. LIV, num. 6: Universa, quae mortis nostrae sunt ac timoris, ita pertulit, ut in eum inciderent haec potius, quam inessent, dum infirmitas nostra magis est, quam naturalis in Deo est. Incidunt quippe infirmitates nostrae in personam divinam, cui attribuuntur; sed in propria illius natura non insunt: dum illis ea subjacet natura, quae de nobis assumpta est. Facilius quoque jam assentietur quisque, Hilarium in iis locis, in quibus Christum omnino a nostris infirmitatibus eximere videbatur, tantum naturam illius propriam, non eam quam a nobis [Col. 0072C] suscepit, ab iis vindicare. Quod ut magis ac magis exploratum sit, quae ab eo virtutis vocabulo vis atribuatur, nunc considerandum.

148. Nihil apud veteres usitatius esse, quam ut virtutis voce Christi divinitatem enuntient, vel ea sola testimonia, quae ex ipsis Theodoretus ad calcem dialogi 3 adversus Theopaschitas collegit, amplam fidem faciunt. Quibus addimus unum illud Ambrosii lib. II de Fide, cap. 7, n. 56: Christus ut homo turbatur: non turbatur ejus virtus, non turbatur ejus divinitas; sed turbatur anima, turbatur secundum humanae fragilitatis assumptionem. Ad Hilarium vero quod attinet, quamvis hac voce, cum de Christo ei sermo est, saepius utatur, non occurrit tamen animo, utrum eam usquam non ad divinitatem ipsius referat. Hanc [Col. 0072D] eo vocabulo perspicue significat in Psal. II, n. 25, dum ait: Non idcirco non Dei Filius, quia et hominis est filius. Non enim cum divinitatis decessione fit humilitatis accessio: nec per consortium infirmitatis contumeliam VIRTUS excepit; quippe cum infirmitas honore sit donata VIRTUTIS. Nec minus clare cap. 9 in Matth. num. 7, habes: Assumptio corporis non naturam VIRTUTIS inclusit: sed ad redemptionem suam, fragilitatem corporis VIRTUS assumpsit. Huic loco similis est alter Tract. Psal. 143, num. 7, quo Verbi exinanitio sic exponitur: Neque VIRTUS in humilitatem sese licet cohibens defecit ex sese, et humilitas cohibita in sese Virtute suscepta, cum quod non erat esse coepit, profectum ejus quae a se non defecerat Virtutis accepit. Ita [Col. 0073A] lib. X de Trin. num. 16: Verbi virtus, non corporalibus modis manens, nec deerat unde descenderat. Sed ad rem nostram propius pertinet, quod ibid. n. 66, enarrans illud Pauli: Etsi crucifixus est ex infirmitate, sed vivit ex virtute Dei, virtutem Christi divinam naturam, infirmitatem vero humanam ejusdem naturam interpretatur in hunc modum: Eumdem ex infirmitate crucifixum ait (Paulus), qui ex virtute Dei viveret: ut cum infirmitas esset ex forma servi, et natura maneret ex Dei forma, non ambiguum esset in quo sacramento (id est in qua natura) et passus esset, et viveret; ut cum in eodem esset et INFIRMITAS ad passionem, et ad vitam Dei VIRTUS, non alius ac divisus a se esset, qui et pateretur et viveret. Quae cum ita sint, quid vetat, quo minus in his lib. X, num. 48: Succumbere ergo [Col. 0073B] tibi videtur VIRTUS ista vulneris clavo, et ad ictum compungendi exterrita demutasse se in naturam dolendi, solam Verbi naturam a dolore eximi intelligamus? Imo quis ea verba aliter intelligenda censeat?

149. Neque solum vox virtus, aut virtus Dei, sed etiam virtus corporis apud Hilarium ad Verbi naturam attinet; adeo ut libris de Trinit. virtus corporis perinde ei sit, ac in Matth.,cap. 9, num. 7, potestas intra corpus manens, aut cap. 8, n. 7, ipse in corpore positus. Certe Verbum homini conjunctum virtutem corporis nuncupare ei licuit: tum quia assumpta caro ex ipsius praesentia ac societate mutuata est quidquid potentiae obtinuit, tum quia specialiter sensit, uti § 1 fuse demonstratum est, ex Verbi virtute conceptum esse corpus, quod ex Virgine suscepit.

[Col. 0073C] 150. Accepta hac notione, tota dirimitur controversia, quae maxima nata est ex verbis lib. X, n. 23: Passus quidem est Dominus Jesus Christus, dum caeditur, dum suspenditur, dum crucifigitur, dum moritur: sed in corpus Domini irruens passio nec non fuit passio, nec tamen naturam passionis exseruit, dum et poenali ministerio desaevit, et VIRTUS CORPORIS sine sensu poenae vim poene in se desaevientis excepit. Si enim ibi virtus corporis intelligitur Verbum quod corpus assumpsit, haec sibi volent, passionem scilicet, qua caesus est Christus, et veram fuisse, et non veram: veram quidem in corpus ipsius, seu in hominem ab eo assumptum, quem proinde demutarit dolore, sensu, tolerantia, ut jam num. 139 observatum; non veram autem in Verbum carni conjunctum, in quod mox dicto demutationis [Col. 0073D] effectu caruerit. Nulla igitur hinc disceptandi causa, cum nemo catholicus ambigat, quin Filius Dei, postquam factus est filius hominis, sine sensu poenae vim poenae in se desaevientis exceperit, hoc est, dictus sit pati, quod in carne absque ulla sui demutatione perpessus sit.

151. At quod allato loco virtus corporis Verbum intelligatur, non ambiget, qui cum eo contulerit hoc Tract. Psal. LIV, num. 6: Et haec quidem in eum omnia, quae nostrae necessitatis sunt, irruerunt; sed ab eo NATURAE SUAE VIRTUTE suscepta sunt, dum mortem nostram, potens non mori, etiam TIMOREM in se mortis ingruentem non renuit: vel illud lib. X de Trin. num. 47: Passus igitur unigenitus Deus est omnes incurrentes in [Col. 0074A] se passionum nostrarum infirmitates, sed passus VIRTUTE NATURAE SUAE, ut et virtute naturae suae natus est: neque enim cum natus sit, non tenuit omnipotentiae suae in nativitate naturam. Et post pauca, pro virtute naturae suae, ait virtute corporis sui, puta, secundum quod ita ex infirmitate corporis nostri passus in corpore est, ut passiones corporis nostri, CORPORIS SUI VIRTUTE susciperet. Quod in Psal. CLXI, n. 8, brevius ac clarius sic elocutus est: Licet se passioni daret, non tamen VIRTUS AETERNA dolorem passionis exciperet. Unde liquet virtutem corporis, virtutem naturae suae, et Virtutem aeternam Hilario synonyma fuisse, iisque significari verbum, a quo homo cum iis quae hominis sunt, absque ulla sui demutatione, susceptus est.

[Col. 0074B] 152. Verbum quoque carnem factum virtutem corporis et virtutem in corpore ab Hippolyto appellatum esse apud Theodoretum ad calcem dialogi Impatibilis legimus: Corpus, inquit, quamvis humano more mortuum, magnam in se vitae virtutem habet. Quae enim ex mortuis corporibus non profluunt, ex illo manarunt: sanguis et aqua: ut sciremus quantum ad vitam valeat VIRTUS quae in corpore habitavit. Item ait: Non confringitur os sancti agni, ostendente figura passionem non attingere VIRTUTEM. Corporis enim virtus sunt ossa: et ideo Verbum adumbrant, quod assumpti corporis virtus est.

153. Sed ad superiorem libri X de Trinit. locum illustrandum nullus aptior est, quam qui in Psal. LIII, num. 12. habetur. Ex hoc enim evidenter patebit, quam in illo virtus corporis perinde Hilario fuerit [Col. 0074C] atque natura divinitatis. Nec ingratum erit ab ipsomet audire, non quid recens de Domini passione senserit, sed quid de ea semper praedicarit; ut illuc provocentur, qui eum libris de Trinitate errasse, sed postmodum Tractatibus in psalmos errorem retractasse sentiunt. Porro in eo loco brevem totius doctrinae suae de Christi passione summam sic complexus est: Quod autem (spectat) et in crucem actum unigenitum Dei filium, et morte damnatum eum, qui nativitate, quae sibi ex aeterno patre est naturalis, aeternus sit; frequenter imo SEMPER praedicamus, non ex naturae necessitate potius, quam ex sacramento humanae salutis passioni fuisse subditum, et voluisse se magis passioni subjici, quam coactum. Et quanquam passio illa non fuerit conditionis et generis, quia indemutabilem DEI NATURAM nulla vis injuriosae perturbationis offenderet: tamen suscepta voluntarie est, officio quidem ipsa satisfactura poenali, non tamen poenae sensu laesura patientem: non quod illa laedendi non habuerit pro ipsa passionis qualitate naturam; sed quod dolorem DIVINITATIS NATURA non sentit. Passus ergo est Deus; quia se subjecit voluntarius passioni: sed suscipiens naturales ingruentium in se passionum (quibus dolorem patientibus necesse est inferri) virtutes, ipse tamen a naturae suae virtute non excidit ut doleret. Jam vero haec confer cum verbis num. 23, lib. X de Trin. quae hactenus multis difficilia, pluribus autem suspecta visa sunt: nec ulla occurret nisi in verborum sonis discrepantia. In uno siquidem loco Christus dicitur passus, [Col. 0075A] in altero passioni subditus; in hoc cum poenali officio, in illo cum poenali ministerio, in utroque sine poenae sensu, in utroque ipsi passionis qualitati non negata laedendi natura: in utroque etiam statim subjicitur ratio cur haec naturali effectu destituta sit, libro quidem de Trinit. obscurius, quod Virtus corporis vim poenae in se desaevientis excepit; manifestius autem in Psalmos, quod dolorem divinitatis natura non sentit, et quod passus Deus a naturae suae virtute non excidit ut doleret. Sed hinc discutitur caligo, quae illinc inducebatur.

154. Aptissime deinde virtus illa Verbi, qua carnis passiones absque ulla sui demutatione excepit, teli in aquam aut ignem aut aerem immissi comparatione illustratur. Quemadmodum enim telum, cum ex [Col. 0075B] natura sua pungere, forare, vulnerare idoneum sit, his tamen effectibus in haec elementa immissum caret, quia illa eos in se minime recipiant: sic et quia in divina natura nullus patet dolori locus, in Christi divinitatem ad irritum cadit passio, per se inferendo dolori nata.

155. Aliis etiam similitudinibus eamdem fidei nostrae veritatem explicant et confirmant alii Hilario nostro aequales aut etiam superiores. Solis similitudine utitur Eustathius Antiochenus apud Theodoretum, dial. 3: Si autem, inquit, sol cujus corpus cerni et sensu percipi potest, tot tantasque ubique terrarum ferens contumelias, non mutat ordinem, nec ictum ullum parvum magnumve sentit: incorpoream existimamus pollui Sapientiam, et mutare naturam, si ejus templum cruci affigatur, [Col. 0075C] aut destructionem sustineat, aut vulnera excipiat, aut corruptionem admittat? Sed templum quidem patitur: labis autem expers substantia omni ex parte impollutam retinet dignitatem. Eamdem comparationem ob eamdem causam adhibet Eusebius Pamphili, lib. IV Dem. Evang. c. 13. Se quoque hac in parte Arianis non sociatum esse ostendit Eusebius Emesenus, cum in laudato Theodoreti opere ait: Si dixero camelum volare, vos protinus absurdum dicitis; quia naturae non convenit: et recte facitis. Si dixero homines in mari habitare, non toleratis: et recte facitis; natura enim non patitur. Ita si dixero quod illa potentia quae est ante saecula, et natura sua incorporea, et dignitate impatibilis, et apud Patrem, et ad dexteram et in gloria; si dixero naturam illam incorpoream pati, nonne [Col. 0075D] aures vestras obturatis? etc. His perspectis, cui jam persuasum non erit, Hilarium in unos respexisse Theopaschitas, et unam Verbi naturam a dolore immunem demonstrare voluisse, cum lib. X teli comparationem instituit? Si quod aliud privilegium in eodem loco aliisve carni assumptae attribuere videatur; eo redit, ut hoc tantum velit quod in memorato Tractatu Psal. LIII, n. 12, docet, Christum scilicet etiam secundum carnem voluisse se magis passioni subjici, quam coactum. Nulli itaque ambiguum esse jam debet, quin et de Hilario vera sit haec Theodoreti ex Gregorio Nyss. descripta sententia: Cum duplex et ambigua sit opinio, divinitasne, an humanitas passa sit, unius rejectio erit alterius confirmatio. Sed ut argumenta, quibus [Col. 0076A] hoc demonstratum est, recolere quisque facilius valeat; praecipua paucis sunt perstringenda.



VII. Synopsis argumentorum, quibus Hilarius de passione Christi recte sensisse approbatur.

156. Primo ante Claudianum Mamertum nullus, post hunc primus Berengarius eum reprehendit quod passionum Christi veritatem negaret. Contra a nominatissimis quibusque doctoribus sacrisque Conciliis ut venerandus et catholicus doctor et acerrimus fidei defensor semper audiit. At si in ea fuisset sententia ita singulari, ut nullum ejus vestigium in aetatis illius scriptoribus deprehendere sit, imo quae fidei omnium consensu receptae repugnet; tot eum laudibus minime celebrassent. Longe minus ei pepercissent haeretici, qui cum adversantes sibi catholicos alios confictis [Col. 0076B] haeresibus calumniisque infamare pro nihilo ducerent, ipsius tamen integritatem auctoritatemque semper summopere reformidarunt.

Deinde Aphthardocitis, qui Justiniano regnante ac favente errorem Hilario a nonnullis adscriptum defendebant, nunquam venit in mentem, ut sententiam suam tanti viri nomine munirent, cujus jampridem apud Graecos celebria erant scripta.

3o Huic errori re vera minime favet, quod ait lib. X, n. 24: Assumpta caro, id est totus homo, passionum naturis permissa est.

4o Eidem passim adversatur, qui non solum constanter docet Christum gessisse, dixisse ac passum esse quaecumque hominum sunt; sed et eum sitim, esuriem, tristitiam ac timorem suscepisse, necnon [Col. 0076C] anxium et turbatum fuisse, flevisse ac doluisse variis in locis confitetur.

5o Omnes illas hominum affectiones vere a Christo susceptas esse adeo persuasum ei erat, ut in earum causis explicandis studium et operam collocarit, probaritque illum eas non sua, sed nostra causa, et ut haereticos carnis ab ipso assumptae veritatem negantes mendacii convinceret, perpessum esse.

6o Cum lib. I de Trinit. n. 32 declaret, se librum decimum instituisse adversus haereticos, qui divinae professionis naturaeque immemores, ad impietatis suae argumentum dipensationis gesta dictaque tenuerunt, hoc est, ut planius loquitur lib. IX, n. 5, qui quae ab eo (Christo) secundum hominem dicta sunt, dicta esse secundum naturae divinae infirmitatem mentiuntur: contuendum [Col. 0076D] est quaenam illa sint, quae, lib. X, adversus Christi divinitatem haeretici objiciant. Atqui quae de Christi tristitia, timore, dolore sunt dicta, objiciunt. Ultro igitur concedit Hilarius, ea de ipso secundum hominem vere dicta esse.

7o Ne hanc ignoremus instituti sui rationem, libri XI initio (num. 6) pro more suo memorans quid superiore confecerit, confirmat sese in decimo adversus haereticos disputasse, qui dispensationem assumpti corporis rapiunt ad contumeliam divinitatis; et impietatis causas arripiunt de salutis nostrae sacramento: qui si apostolicae fidei tenaces essent, intelligerent eum, qui in forma Dei esset, assumpsisse formam servi, neque formam servi assumerent ad formae Dei dehonestatem. [Col. 0077A] Haec igitur una ei de haereticis querela est, non quod infirmitates nostras Christo attribuant, sed quod formam Dei et formam servi distinguere nescientes, quae assumpti hominis sunt ad formam Dei referant. In libro autem decimo ad contumeliam divinitatis rapiunt quidquid de Christi tristitia, dolore, timore scriptum est. Ea ergo, ex Hilarii sententia, assumpti corporis fuerunt.

8o Si expendantur haereticorum, quos lib. X refellit, sententiae, qui nimirum Christum dividerent, aut cum carne Verbum confunderent; si rursum attendatur quorsum institutae tot quaestiones, et cur naturarum in uno eodemque Christo distinctio tam operose inculcata: non latebit, omnia prudentissimi doctoris argumenta eo spectare, ut multis haereticos [Col. 0077B] convincat, diversa Christi gesta dictaque ex sua ipsorum opinione explicari omnino non posse, convictosque sensim perducat ad Ecclesiae fidem, quae unam Christi personam duasque naturas confitens, habet unde in uno eodemque virtutis simul et infirmitatis evidentia signa componat. Scopum hunc sibi in superioribus fuisse num. 60, ac deinceps aperte significat.

157. Hanc itaque Ecclesiae fidem, qua Christus omnibus quae infirma sunt salva majestatis suae dignitate perfunctus creditur, unice propugnat, dum acriter persequitur haeresim, quae ex doloribus carnis assumptae infirmitatem Dei assumentis adstruebat. Hanc non semel notat praenuntiatam Isaiae verbis: Pro nobis dolet et nos existimavimus eum in doloribus esse: [Col. 0077C] quasi diceret: Pro nobis dolet secundum naturam a nobis in tempore assumptam, et nos existimavimus eum secundum potiorem sui naturam quam ante tempora obtinet, in doloribus esse. Non aliud sonat illud Tract. Psal. LXVIII, num. 23: Hunc igitur ita a Deo percussum persecuti sunt, super DOLOREM vulnerum DOLOREM persecutionis hujus addentes. Pro nobis enim secundum prophetam dolet, et idcirco est esse in doloribus aestimatus. Ex quo commode intelligitur hoc lib. X de Trin. n. 46: Fallitur ergo humanae aestimationis opinio, putans eum dolere quod patitur. Quod illustratur ex Tract. Psal. CXXXVIII, n. 3, ubi praemissis verbis Isaiae: Infirmitates nostras portavit, proxime subjicit: Et ne quid in impassibilem atque indemutabilem divinitatem infirmitatis incidere existimaretur; [Col. 0077D] adjecit (Isaias). Et nos putabamus eum in doloribus esse. Suscepit ergo infirmitates, quia homo nascitur; et putatur dolere quia patitur: caret vero doloribus ipse, quia Deus est. Cui enim Hilarius hic non videatur priora Isaiae verba: Pro nobis dolet, etc., de Christi carne dici concedere; tantumque contendere, quod subnexis praemonstrata sit perversa eorum argutandi ratio, qui assumptae carnis infirmitates in Verbi assumentis divinitatem rejicerent? Eorumdem sophismata rursum in Psal. LXVIII, n. 12, sic notat: Christus flet interdum, et ingemiscit, et tristis est (secundum humanam naturam): et id ipsum ad infirmitatis tribuitur exemplum contra divinam.

158. Quia vero ii ipsi perturbationes humanas in [Col. 0078A] Christum non secus ac in nos incidisse, ejusque dominatas esse jactitabant; ostendendum ei fuit, Christum eis ex se minime obnoxium fuisse, ac susceptarum infirmitatum semper extitisse dominum. Primum praestat fuse exposita originis illius sanctitate: alterum autem ex virtute gestorum demonstrat; quippe quibus Christus omnem a se infirmitatem arcere se potuisse non obscure significarit.

159. Itaque ut tam longam disputationem paucis comprehendamus, Hilarius contra haereticos disputans, qui unam Christi caeterorumque hominum in passione conditionem fuisse sentiebant, infirmitates illius a nostris quadruplici ratione differe ostendit. Nostrae quippe cum sint coactae, ex merito nostro nos afficiant, nostri dominentur, nec quidquam in nobis [Col. 0078B] sit, quod non eis subjaceat; demonstrat infirmitates Christi esse voluntarias, et propter nos non propter se ab eo susceptas, ad nutum illius voluntatemque temperatas esse, neque eam naturam quam aeterna nativitate habuit, sed eam tantum quam ex temporaria assumptione suscepit, attingere. Ad haec quatuor Christi privilegia vindicanda revocatur, quidquid Hilarius de Servatoris nostri passione edisserit.



§ IV. DE MORTE CHRISTI. An Hilarius, moriente Christo, Verbum a carne secessisse senserit.

160. Vix emersimus salebroso loco, cum ecce incidimus in alium. Christi enim mysteria prosequentibus proxime post passionem sese offert mors ejus. Multos [Col. 0078C] autem offendit, quod in haec Christi morituri verba, Deus, Deus meus, quare me dereliquisti? subjecit Hilarius (cap. 33 in Matth. n. 6): Clamor vero ad Deum corporis vox est recedentis a se divinitatis contestata dissidium: quasi nimirum Verbum, antequam moreretur Christus, a corpore quod assumpserat discessisse diceret.

161. Illis resistere primum nobis non erat animus; cum salva et integra veritate, a qua recedere nunquam tutum est, id fieri non posse videretur. Id tum nobis dumtaxat ducebamus praestandum, ut sententiam illam neque ei singularem, neque cum haereticis communem fuisse ostenderemus. Deinde vero caetera ipsius opera relegentibus, constitit eum in priore illa opinione minime perseverasse, sed oppositam [Col. 0078D] in scriptis posterioribus asseruisse sententiam. Demum ubi ad hanc partem probandam ventum est, tanta animi firmitate contra eos, qui Christum etiam in morte dividebant, visus est decertare, ut cum his eum aliquando consensisse nec levis suspicio relinqueretur. Praelibatam itaque dissertationis nostrae rationem retractare non piguit, aliamque inire: in qua primum non diffitemur, allata ipsius verba non multum discrepare a verbis Patrum, quorum aliqui credi vix possunt Verbum a mortuo Christi corpore non sensisse separatum: tum ea ipsa Hilarii verba absque ulla Verbi separatione intelligi commode posse, ex aliis ipsius loquendi modis ostendimus: postremo ea non solum posse, sed et debere ita intelligi approbamus selectis [Col. 0079A] nonnullis sententiis, quibus contra Christi divisores vehementer adeo disputat, ut eum illorum debellatorem potius existimare deceat, quam fautorem.



I. Qui e veteribus videantur Verbum a carne Christi mortua separatum sensisse. Qua ratione ab haereticis dissideant.

162. In primis occurrit quod Epiphanius haer. 69, n. 62, ad praedicta Christi verba, Deus, Deus meus, quare me dereliquisti, respiciens ait: Cumilla eadem humanitas cum divinitate conjuncta sic esset, ut una esset utriusque sanctitudo; et in hac illa perfectissime omnia cognosceret, utpote Deo copulata, et in unam consociata deitatem; videns divinitatem jam in procinctu quodam esse, ut sanctum corpus desereret, ex ipsius hominis Dominici [Col. 0079B] persona, hoc est, humanae naturae a Verbo susceptae (quippe divinitas omnia quae ad passionis mysterium attinebant, perficere decreverat, et ad inferos cum anima descendere) . . . vox ad conjunctam divinitatem illa est edita, Deus, Deus meus, quare me dereliquisti? Ita etiam Leporius in libello emendationis (cui Augustinus aliique episcopi subscripsisse se testantur epist. apud August. 219, n. 13) profitetur, Christum ideo in cruce clamasse, Deus, Deus meus, quare me dereliquisti? ut vere manifesteque Filius Dei secundum carnem se ostenderet moriturum, et velut carnis ipsius voce utens, ponens praeteritum pro futuro, quia per mortem crucis necessario terrenum corpus erat a Deo pro tempore relinquendum, non solum a Deo, verum etiam ab anima sua, quae erat unita cum Deo, hoc ipsum prius [Col. 0079C] quam fieret, nobis moriens testaretur. Et paulo post: Divinitas cum unita sibi anima, non crucifixum hominem reliquit in poenam, sed examinem carnem reliquit ad tempus.

163. Cum his facere crederes Athanasium, lib. de Incarnatione Christi, pag. 75, ubi defendens indecorum fuisse ut vi morbi Christus moreretur, mortem illius eo verbo enuntiat, quod Verbi a corpore secessionem sonet. Si ejus corpus aegritudine laborasset, et verbum ab eo dissoluto recessisset, etc., , , etc. At lib. de salutari adventu J. C., pag. 645, de sententia sua dubitari non permittit, cum Christi mortem non vult dici segregationem deitatis, sed corporis mortificationem; ita ut eo tempore divinitas neque corpus in monumento, neque animam in inferno [Col. 0079D] destituerit, quod et subinde demonstrat. Potiore forsitan jure ad superiorem sententiam retuleris illa Eusebii Ceasar. ad calcem, cap. 13. lib. IV Dem. Evang.: Sic sane etiam mortuum illud Verbi corpus, ubi exiguum quiddam virtutem Verbi attigit, tum excitatum est illico ac revixit: quasi nimirum corpus Verbo abscedente mortuum, eodemque redeunte redivivum fuisset.

164. Propius omnium Hilarii nostri verba imitatur Ambrosius, lib. X in Luc. n. 127, ubi illud Matthaei: Clamans voce magna, emisit spiritum, sic interpretatur: In quo vel professio gloriosa usque ad mortem se pro nostris descendisse peccatis . . . vel evidens manifestatio contestantis Dei secessionem divinitatis et corporis: sic enim habes: Clamavit Jesus voce magna, dicens: Deus, [Col. 0080A] Deus meus, respice in me, quare me dereliquisti? Clamavit homo separatione divinitatis moriturus. Posterior haec sententia in expositione symboli apostolorum, seu tractatu de Trin. apud ipsum Ambrosium in append. tom. II, edito cap. 13 inserta est.

165. Denique cum consequens sit, ut verbum anima dissoluta a corpore disjunctum fuerit, si anima tantum mediante cum corpore fuerit conjunctum; quotquot huic opinioni favent, illi merito existimentur suffragari. Unde illud etiam consectarium est, ut si Verbum anima tantum mediante cum carne conjunctum absque ulla haereseos nota docere licuerit, licuerit pariter dicere Verbum anima recedente a corpore secessisse.

166. Itaque haec Christi in cruce morientis verba: [Col. 0080B] Deus, Deus meus, quare me dereliquisti, quamvis nonnullos Patres pariter cum haereticis de Verbi a carne discessione interpretatos esse quis largiatur; non statim tamen ei concedendum est, unius ejusdemque interpretationis eamdem in utrisque fuisse rationem. Quippe haeretici Verbi divinitatem, quasi infirmam et trepidam ne sibi mors et passio sustinendae essent, a Christo passuro discessisse somniabant: contra quos Gregorius Nazianz. Or. 36, n. 20: Neque enim, quod quidam opinantur, ipse vel a Patre, vel a sua divinitate, quasi passionem extimescente, ob idque sese a perpetiente colligente atque contrahente, derelictus est. Patres vero, qui cum illis consentire videntur, hanc innuunt opinionis suae rationem, quod tantam arbitrarentur divinitatis virtutem, ut mortem, quam Christus [Col. 0080C] ad implendam Patris voluntatem subire decreverat, corpori cum ea conjuncto contingere nullo pacto posse existimarent. Nam cum divinitas, inquit loco mox memorato Ambrosius, mortis libera sit, utique mors esse non poterat, nisi vita discederet; quia vita divinitas est. Eadem habet auctor expositionis Symboli apud ipsum Ambrosium. Eo revocari potest quod Tertullianus, lib. contra Prax. n. 30, cum dixisset Christum tradendo spiritum obiisse, subjicit: Spiritu enim manente in carne, caro omnino mori non potest: si tamen ibi, ut alias solet, Spiritus nomine divinitatem intellexit, quod non satis liquet. At hinc evidens est, Patres haereticosque maxime dissidere, cum hi abjectius, illi quodam modo sublimius de Christi divinitate sentientes, ejus a corpore mortuo separationem docent.

[Col. 0080D] 167. In hoc praeterea dissentiunt, quod haeretici ante Christi mortem, imo etiam ante passionem, catholici vero in ipsa dumtaxat morte Verbum a corpore separatum praedicarint. Unde libellus Leporii supra monet, in verbis quare me dereliquisti positum esse praeteritum pro futuro: et Epiphanius observat, hanc carnis vocem, non ad separatam, sed ad conjunctam divinitatem esse, et cum jam in procinctu quodam esset, ut sanctum corpus desereret. Ex quo maximum illud inter utrosque habetur discrimen quod cum illi merum hominem, isti verum Deum pro nobis passum ac mortuum esse constituant; ab his infinitum, et ab illis finitum ponatur redemptionis nostrae pretium.

168. Postremo Epiphanius, Leporius, aliique catholici [Col. 0081A] asserunt, Verbi cum anima Christi, etiam morte intercedente, conjunctionem illaesam permansisse. Ad inferos, inquit Epiphanius, haer. 20, n. 2, cum divinitate sua animaque descendit, captivam ducit captivitatem, ac die tertio cum sanctissimo suo corpore ad vitam excitatur. Quod quidem corpus cum divinitate sua conjunxit non amplius dissolvendum. At haeretici totum hominem Christum a divinitate desertum ac separatum esse contenderunt. Porro memoratus auctor expositionis Symboli, dum verbis Ambrosii nonnihil adjicit, ad haereticorum sententiam accedit: sic enim habet cap. 13: Haec est beata anima, quae in cruce ad divinitatem clamavit dicens: Deus, Deus meus, respice in me, quare me dereliquisti? etc. Et post panca subjicit, Deus ergo, qui Verbum et Spiritus est, qui ubi vult inspirat, [Col. 0081B] carnem seu animam susceptam non deseruit invitus, etc. Neque desunt, qui allatas Patrum sententias ita interpretentur, ut eos ne a mortuo quidem Christi corpore Verbum separatum sensisse defendant. Quorum interpretationi nonnullum forte robur accedet, ubi enucleata fuerint Hilarii ea de re verba.



II. Qui verba Hilarii de Christi derelictione fidei sint consentanea.

169. Petrus Lombardus, lib. III Sent., dist. 21, § 1, ad superiorem Ambrosii locum respondet, hoc eum tantum voluisse, divinitatem sese a carne separasse subtrahendo protectionem, non solvendo unionem, seu separasse se foris ut non adesset ad defensionem, sed non defuissse intus ad unionem: si enim, inquit, non ibi cohibuisset potentiam, sed exercuisset, non moreretur [Col. 0081C] Christus. An in Ambrosium quadret haec interpretatio, nunc nostra non refert: at quo minus ad Hilarii in Matthaeum verba accommodetur, nihil vetat. Nam quod ibi eam Christi intellexerit derelictionem, quae necessaria erat ut mori posset, proxime post verba, de quibus controversia est, declarat in hunc modum: Denique cur relinquatur, exclamat dicens, Deus, Deus meus, quare me dereliquisti? Sed relinquitur, quia erat etiam morte peragendus. Quod autem haec illaesa Verbi et carnis substantiali unitione dixerit, illustrare est ex eodem Commentario, cap. 3, n. 2, ubi ait: Cum esuriit, Dominus, non inediae subrepsit operatio; sed virtus illa quadraginta dierum non mota jejunio naturae suae hominem dereliquit. Nemo certe suspicetur, Hilarium hanc derelictionem, qua hominem, [Col. 0081D] ut esurire posset, naturae suae a Verbo derelictum esse docuit, substantiali separatione factam existimasse: quidni eadem ratione censeatur ejusdem hominis derelictionem, ut mori posset, salva et incolumi substantiali conjunctione praedicare? Huc facit, quod cum Spiritus nomine divinam naturam prope ubique intelligat, libro tamen X de Trin. num. 61 contendat eam his verbis: Tradidit spiritum, nullo pacto intelligi posse. Nam spiritu, inquit, frequenter significari animam non ambiguum est vel ex hoc ipso, quod Jesus moriturus tradidit spiritum. Quare vel ex hoc ipso non ambiguum est, nisi quia non ambiguum censet, solam animam, non etiam divinitatis Verbi substantiam a morientis Christi corpore recessisse?

[Col. 0082A] 170. Si cui hoc nondum satis perspicuum, ad objecta verba succurrit et alia responsio: quod nimirum caro divinitatis a se recedentis ideo contestata sit dissidium, quia quamvis revera non abscederet, perinde tamen nullum in ipsa ostendebat praesentiae suae signum, ac si nullatenus exstaret. Hanc responsionem non de nostro confingimus ipsi, sed ex similibus, Hilarii loquendi modis, et ex iis praesertim, quae de Verbi exinanitione edisserit, accipimus. Cui enim prima ipsius in Psal. LXVIII, n. 4, verba leviter attingenti, non videatur naturam divinam carnis susceptione ita exhaustam asserere, ut propria substantia omnino careret? Primum quippe ait: Haurienda fuit natura coelestis, ut exinaniens se ex Dei forma in formam servi hominisque decideret: et ideo usque ad animam [Col. 0082B] aquae penetrant, quia ei substantia non sit infixo in limo profundi. Tum quam illam naturam coelestem hauriendam, quamve substantiam dixerit, quae post carnis assumptionem non sit, statim aperit his verbis: Non utique substantia ea non erat, quae assumpta habebatur, sed quae se ipsam inaniens hauserat. Quid igitur? periitne divina substantia? Nullo modo, inquit continuo, se caruit, qui se ipsum exinanivit evacuans: nec tamen id ipsum videbatur exstare, quod jam in aliud se evacuando concesserat. En igitur mysterium: Verbi exinaniti substantia non ideo non est, quia defecerit; sed quia sic erat, ut non exstare videretur.

171. Quorsum autem, quave ratione substantia divina tum non exstare videretur, in Psal. CXLIII, n. 7, sic explicat: Damnum enim ad detrimentum sui evacuatio [Col. 0082C] formae Dei nescit, assumptioni potius servili formam Dei rursus acquirens. Ita neque Virtus in humilitatem, sese licet cohibens, defecit ex sese, cum quod erat est: et humilitas cohibita in sese virtute suscepta, cum quod non erat esse coepit, profectum ejus quae a se non defecerat virtutis accepit. Planius, lib. XI de Trin., n. 48: In forma Dei manens formam servi assumpsit, non demutatus, sed se ipsum exinaniens, et intra se latens, et intra suam ipse vacuefactus potestatem: dum se usque ad formam temperat habitus humani ne potentem immensamque naturam assumptae humilitatis non ferret infirmitas; sed in tantum se virtus incircumscripta moderaretur, in quantum oporteret eam usque ad patientiam connexi sibi corporis obedire. Quod autem se ipsum intra se vacuefaciens continuit, etc.

[Col. 0082D] 172. His positis, verba Hilarii in Matth. c. XXXIII, nullo negotio probantur a fide nostra minime dissidere. Qui enim in Christo, post susceptionem carnis, substantiam divinitatis ideo non esse dixit, quia quamvis integra, ita tamen abscondita intra se latebat, ut non exstare videretur: cur non existimetur divinitatem Christi etiam in morte indivisam credidisse, ideoque tantum illam dixisse recedere, quod ea tum se intra se cohiberet? Certe ut in morte longe magis quam in formae servilis assumptione divinitas latebat, ita longe minus exstare videbatur.

173. Ad hanc Hilarii sententiam illustrandam non parum conferent haec Leonis Papae (Serm. 66, de Pass. Dom. 17, c. 2): Tradi Dominum passioni, tam [Col. 0083A] fuit paternae quam ipsius voluntatis: ut eum non solum Pater desereret, sed etiam ipse se quadam ratione desereret, non trepida discessione, sed voluntaria cessione. Continuit enim se ab impiis Crucifixi potestas; et ut dispositione uteretur occulta, uti noluit virtute manifesta. Quibus si addas quod de ipso corporationis Christi mysterio scribit Augustinus (Serm. nunc 77, n. 11): Deus est, et fit homo; seponit divinitatem, id est, quodam modo sequestrat, hoc est, occullat quod suum erat, apparet quod acceperat: nihil erit cur, in Hilariana phrasi, recedentem divinitatem non intelligas divinitatem quae se occultet, quaeque potestatem contineat, ut homo morte peragatur.

174. Praeterea divinitas e loco, in quo prius cogitabatur, discedere vulgo dicitur, cum novo modo, [Col. 0083B] novo ordine in alio manifestam se facit. Hinc Verbum, cum carnem suscepit, reliquisse coelum, et in terras descendisse usitata loquendi ratione dicimus. Eo quoque respectu Augustinus in Psal. XLIV, n. 12, Patrem a Filio dimissum docet: Dimisit enim, inquit, Patrem quodam modo: non omnino dimisit veluti ad separationem, sed ad susceptionem humanae carnis. Sic et Hilario asserere licuit divinitatem Christo moriente a carne discessisse, non quod illam omnino dimiserit veluti ad separationem, sed ad susceptionem mortis. Et vero recessit quodam modo Verbum a carne, quam hic hominum potestati dimisit, dum in inferos cum anima descendens, ibi nova potentiae ac virtutis suae signa exhibuit. Denique cum dissidium diversitatem tantum sonet, non separationem, cumque [Col. 0083C] Hilarius in Psal. LXVIII, n. 4, scribat, Christum ex duabus constare substantiis quae natura dissident: objecta verba: Vox est carnis recedentis a se divinitatis contestata dissidium, sic intelligere licet: Vox est hominis se sociatum testificantis naturae alteri, quam recedere ideo dicit, ut eam significet a se multum dissidere, et morte sua non magis laedendam iri, quam si recessisset.

175. Nec quemquam moveat quod in Psal. LV, n. 12, ait: Ipse huic emortuo et intra sepulcrum relicto corpori divinae naturae suae tribuit consortium: quasi Verbi consortium corpori morte sublatum, et resurrectione restitutum diceret. Non enim hic sermo est de consortio, quo corpus divinae naturae substantialiter conjungatur, sed quo ejus gloriae particeps fiat, [Col. 0083D] qua quamdiu mortale fuit, carebat. Hinc quippe Christum ibi commendat, quod gloriam neque aliunde expectet, neque corpori alii, quam quod mortuum fuerat, expectet. Non extra sesunt, inquit, ista quae sperat: nec, laudationis vota, quae reddet, sunt extrinsecus capessenda. Ipse enim sibi ressurrectionis est dominus, ipse huic emortuo et intra sepulcrum relicto corpori divinae naturae suae tribuit consortium. Neque enim ressurecturis omnibus ab exteriore materia corpus acquiritur, etc., quanto minus Christo? Nihil praeterea occurrit apud Hilarium, unde Christum in morte divisisse judicetur. Multa contra suppetunt, quibus ab hac opinione sese procul abfuisse indicat: quod nobis restat considerandum.



III. Hilarius Christum nunquam dividendum esse acerrime propugnat.
[Col. 0084A]

176. Mittimus 1o illud lib. VIII de Trin. n. 8: Quomodo non naturaliter manere in nobis existimandus est, qui et naturam nostram jam inseparabilem sibi homo natus assumpsit? quia forte erunt, qui illud jam inseparabilem ad id tempus referri velint quod resurrectionem excepit. Germanior tamen horum verborum sensus est, unigenitum Deum ex eo tempore quo homo natus est, naturam nostram sibi inseparabilem assumpsisse. Ea porro sic intelligenda esse confirmant, quae lib. IX, n. 7, tradit, Deum scilicet natum esse hominem, ut homo in aeternum in Deo maneret: maxime cum mox subjiciat: Nascitur itaque Deus assumptioni nostrae, dum homo noster in Deo permanet; [Col. 0084B] hoc est, dum homo ab ipso susceptionis momento in Deo in aeternum manet, nunquam ab eo separandus. Hanc enim ipse notat esse vim verbi permaneo, ut quod in perpetuum mansurum est significet. Praeterea in Psal. CXXXI, num. 9, ea ratione enuntiat Christi mortem, ut verba illius Deum tum in corpore manentem sonent; sic enim habet: Quievit autem ille, cui mors somnus est: et id quod nobis poenalis demutatio est, Unigenito et in corpore manenti Deo requies fuit. Sed non uni voci pertinacius insistendum, cum res eadem totis paginis adstruatur.

177. Verum hoc lib. III, de Trin. n. 15: Dei Filius crucifigitur, sed in cruce hominis mortem Deus vincit; Christus Dei Filius moritur, sed omnis caro vivificatur in Christo; Dei Filius in inferis est, sed homo refertur [Col. 0084C] ad coelum: hoc, inquam, non tam leviter transire juverit. Hinc quippe habetur, Verbum a carne non prius, quam moreretur Christus, recessisse (si quidem filius Dei moritur); adeoque infinitum fuisse redemptionis nostrae pretium. In hac porro de Dei morte doctrina Hilarius constans adeo fuit, ut in uno numero 7, libro IX, primum dicat, ut Deus mori vellet; et mox, cum se immortalis Deus intra legem mortis habuisset; et in exitu, Deo per carnem moriente. Id ipsum in Psal. LXVII, n. 23, non una ratione declarat, atque in primis ait: Per securitatem aeternitatis mors ipsa in Deo moriente fiducia est. Ipsum etiam Deum mortuum Christum vocat lib. IX de Trin. num. 54. Deinde, ut ad locum allatum redeamus, si Dei Filius in inferis est, sequitur ut saltem animam Christi morte intercedente [Col. 0084D] a Deo unigenito desertam ac separatam non crediderit. Sed et hinc confici potest, eum ne carnem quidem desertam sensisse, cum in Matth. dixit: Vox est carnis, etc. Sicut enim cum in verba Christi: Clarifica me, lib. III de Trin. n. 16, ait: Haec carnis deprecatio est; nomine carnis totum hominem ac praesertim animam intelligere non dubitatur: ita et cum ejusdem Domini nostri verba: Deus meus, quare me dereliquisti, enarraturus subjicit: Vox est carnis recedentis a se divinitatis contestata dissidium; eodem carnis vocabulo hominem totum, carnem scilicet et animam, non negandus est intelligere. Atqui animam Christi etiam post mortem Verbo conjunctam docuit. Idem igitur sensit et de carne. Sed hoc planius approbemus.

[Col. 0085A] 178. Nullo ex loco fidem illius explorare certius valemus, quam ex quo explicat verba Christi: Deus, Deus meus, quare me dereliquisti? In eo autem explicando totus fere versatur a n. 51 lib. X, ad 65. Inde igitur genuinae illius sententiae exponendae latissimum nanciscimur campum. Ac primo quidem notatu dignum est, quod haereticos praedicta Christi verba sibi objectantes invidioso nomine appellet Christum tripertientes in Verbum et animam et corpus; ipse hujus nominis invidiam non declinaturus, si Christum unquam divisisset. Contra n. 52, fidei Ecclesiae sese adhaerere profitetur, quae apostolicis imbuta doctrinis novit in Christo nativitatem, sed ignorat exordium; scit dispensationem, sed nescit divisionem . . . nec tripertita Christum fide scindit, cujus de super texta vestis inscissa est, ut [Col. 0085B] Jesum Christum et in Verbum et in animam et in corpus incidat. Quid porro est quod dicturus: Scit dispensationem, sed nescit divisionem, proxime praemittit: Ecclesiae fides novit in Christo nativitatem, sed ignorat exordium; nisi ut significet Ecclesiam non magis nosse in temporaria Christi dispensatione ullum divisionis momentum, quam in aeterna illius generatione ullum existendi initium? Tum eosdem Christi divisores acrius persequens: Si, inquit, n. 62, ejusdem vox atque sermo est, se derelictum conquerentis, et se regnare profitentis; qua fidem nostram infidelitatis ratione dividimus, ut non idem in tempore eodem sit mortuus, qui et regnet? quasi diceret, cur cum auditis a Christo, Deus, Deus meus, quare me dereliquisti, eum dividitis, ac divinitate asseritis destitutum? Nonne ille ipse [Col. 0085C] eodem tempore latroni dixit: Hodie mecum eris in paradiso? At dum mortuus jacebat in terris, in paradiso regnare qui potuit si divisus atque a divinitate desertus tum fuerit?

179. Eum etiam tum divisum non fuisse non semel repetit. Nam postquam num. 60, monuit distinguendas esse naturas, aliamque sepultam, aliam esse resuscitantem, ac perinde sepultum non putare, quem resuscitasse intelligas; resuscitasse non ambigere, quem negare non audeas non sepultum: utramque in uno eodemque Verbo conjunctam mox inculcat. Non enim, inquit num. 63, alius est moriens et regnans, neque alius est commendans spiritum et expirans, neque non unus est descendens ad inferos, et adscendens ad coelos. Et num. 64: Numquid divisus est Christus, ut alius [Col. 0085D] sit Jesus crucifixus, alius Christus virtus et sapientia Dei? Tum initio num. 65: Aliud apostolus nescit, neque aliud se scire judicat: nos autem et infirmis ingenii, et infirmioris fidei Christum Jesum scindimus, dividimus, duplicamus . . . Alius enim nobis Christus crucifixus, alius Dei sapientia, alius sepultus. Et post pauca ex verbis apostoli: Qui descendit, ipse est et qui ascendit, sic eosdem urget Christi divisores: Numquid descendisse ad inferos corpus quod in sepulcro jacuit dicetur? Si itaque qui descendit, ipse est et qui adscendit, et neque corpus descendisse ad inferos creditur, et resurgens ex mortuis corpus adscendisse in coelos non ambigitur: quae hic praeter occulti sacramenti et incogniti mundo ac principibus saeculi fides relicta [Col. 0086A] est? ut cum unus atque idem sit descendens et adscendens, unus quoque nobis Jesus Christus sit, et Dei Filius, et hominis Filius, et Verbum Deus, et homo caro, et passus, et mortuus, et sepultus, et resurgens, et in coelos receptus, et sedens ad dexteram Dei; habens in se uno eodemque, per dispensationem atque naturam, in Dei forma et in forma servi, sine aliqua sui et partitione quod homo est, et divisione quod Deus est. Si in his omnibus Christus sine divisione: ergo in nullis eorum divisus, nec in passione, nec in morte, nec in sepulcro. Mansit ergo Verbum etiam in sepulcro cum carne conjunctum. Plura hujusmodi eodem libro continentur: sed locum indicasse sufficiat, ex eoque pauca haec specimina in medium protulisse. Unum his adjicimus locum ex [Col. 0086B] lib. IX, quem in hac disputatione praeterire non licet. Nullus enim Patrum est, qui argumentum praecipuum, quo Verbum a sepulta Christi carne non divisum propugnant, disertius prosequatur, quam eo loco Hilarius. Ideo quippe, Paulino Aquileiensi auctore (lib. I contra Felicem, apud Alcuin., pag. 1785), Christus Jesus et passus et mortuus et sepultus et resurrexisse secundum Scripturas Dei Filius declaratur; quia a carne nunquam post assumptionis sacramentum impassibilis et indemutabilis separata divinitas praedicatur. Gregorius quoque Nyss. epist. ad Eustathiam et Ambrosiam, ubi Christi divinitatem simul in paradiso cum anima et cum corpore in sepulcro exstitisse asseruit, hoc dictum suum sic confirmat: Propterea corpus ipsum DOMINUS appellatur [Col. 0086C] ob inhaerentem (seu insidentem) ipsi divinitatem. Non alia ratione Ferrandus diac., epist. ad Severum, n. 8, primo ponit: Totus Christus apud inferos fuit secundum animam rationalem, sed non totum; quia caro ibi non fuit, cum qua est totum; totus Christus in sepulcro fuit secundum carnem, sed non totum; quia anima ibi non fuit, cum qua est totum Verbum tamen Dei et cum anima sua apud inferos, et cum carne sua in sepulcro fuit. Et quia Verbum cum anima apud inferos, et cum carne in sepulcro fuit, subinde declarat consequens esse, ut totus Christus apud inferos et totus in sepulcro recte dicatur, ob unitatem scilicet personae Verbi, animae rationalis, et carnis. Similis est Augustini sententia Tract. 69, in Joan., n. 3. Uno verbo illi maxime ex Symbolo fidei, qua carnem mortuam, sepultam, [Col. 0086D] et excitatam, Christum mortuum, sepultum, et a morte ad vitam venisse confitemur, Verbum in morte Christi a carne non divisum esse propugnant. Verum qui Hilarius hoc ipsum constanter adstruat, audiamus.

180. Primum ad haereticum conversus: Quaero a te, inquit num. 11, quis sit carne se spolians, et quae sit caro spoliata? Mox instat: Si enim non idem est Christus mortuus, qui est caro spoliata: carnis spoliatae nomen ostende: et rursus naturam ejus, qui se carne spoliavit, expone. Eumdem enim esse invenio Deum Christum a mortuis excitatum. Qui carne se spoliavit, et rursum spoliatam carnem Christum esse a mortuis excitatum. Ac tandem quaesitis ipse satisfacit [Col. 0087A] in hunc modum: Spoliata enim caro Christus est mortuus: et rursus Christum a mortuis excitans, idem Christus est carne se spolians. Naturam Dei in virtute resurrectionis intellige: dispensationem hominis in morte cognosce. Et cum sint utraque suis gesta naturis, unum tamen Christum Jesum eum memento esse, qui utrumque est. Si unus utrumque: etiam in morte indivisus est: neque in morte est indivisus, nisi ob insidentem carni spoliatae divinitatem. Rursum caro spoliata et carnem excitans non unus et idem est, nisi caro spoliata sic totus Christus sit, ut carnem excitans totus est Christus. Totus autem non est, si a carne spoliata Verbum abest. Sed quid Hilarii verbis admiscemus peregrina? Ipsa per se plana sunt atque perspicua: [Col. 0087B] Christum quippe in diversis naturis diversa gessisse agnoscens, eum tamen in diversis illis gestis nusquam non unum et eumdem fuisse constantissima fide profitetur, ejusque ut ante mortem, ita et in morte, et post mortem nescit omnino divisionem. Neque enim quemquam putamus fore, qui, cum superius moriens Christus carne se spolians ab Hilario dicatur, hoc ideo ab illo dici existimet, quod Verbum carnem exuisse et ab ea secessisse crediderit. Nam propter unitatem personae recte dicitur Christus sese carne spoliare, qua solam animam spoliat; sicut animam dicitur ponere, cum corpus duntaxat ab illa separat.

181. Quae cum ita sint, Hilarius non infimum inter eos locum meretur, qui Verbum a carne, quam assumpsit nunquam separatum fuisse docuerunt. [Col. 0087C] Quod subinde magno consensu nobis tradiderunt sancti Patres, ac nominatim Athanasius, sub finem libri de salutari Adventu J. C.; Gregorius Nyss., epist. ad Eustath.; et Ambros., necnon Or. I, contra Eunom.; Leo Papa Serm. 65, c. 7 et 66, cap. 1; Theodoretus, lib. V Haeret. fab., cap. 15; Fulgentius, lib. III, ad Trasim. cap. 16; Ferrandus diac. et Paulinus Aquileiensis locis memoratis, Joannes Damascenus, lib. III, c. 27; Oecumenius in Coloss. II; Alcuinus, lib. III de Trin. cap. 16; Bernadus, lib. V de Consideratione, cap. 9.



§ V. DE GLORIA CHRISTI HOMINUMVE ALIORUM POST RESURECTIONEM SINGULARES LOCUTIONES EXPLICANTUR.

182. Christi passionem excipit gloria, quam a mortuis excitatus homini suo impertiit. Ac licet neminem [Col. 0087D] sciamus, qui quod de Christi gloria scripsit Hilarius, nominatim reprehenderit; rem tamen lectori non ingratam nos facturos speramus, si in his praeludiis pro nostro modulo illius ea de re sententiam explicemus, quam ad scripta ipsius accedenti probe perspectam esse plurimi interest. Namque ut plurimum ut decertat contra Arianos, aut adversus fraudulentas illorum artes catholicos munire nititur. Cum autem illi ad deprimendam Christi gloriam infirma ipsius dicta gestaque solerent objicere; nihil contra studioso Christi defensori solemnius fuit, quam ut ad relevandum Domini sui nomen de gloria ac potentia illius dissereret. Caespitabit igitur singulis fere paginis, cui obscuri erunt illius de gloria Christi loquendi [Col. 0088A] modi. Saepe enim inusitatis utitur. Et eos quidem hactenus intellectos non fuisse hoc persuadet, quod qui Hilarii Opera non modo in novissimis saeculis, sed et ante annos 800 recognovere, eos potissimum corruperint locos, in quibus ille de Christi gloria uberius ac magnificentius loquitur. Alii vero scrupulosiores e regione locorum illorum, quos temerare non ausi sunt ad oram mss. annotarunt. Caute lege.

183. Certe si solos attendas sonos verborum, iis quae lib. IX de Trin. n. 38 offendes, significari existimabis humanam Christi naturam ita in divinam transiisse, ut genus mutarit, et hinc una evaserit Dei et assumpti hominis natura. Idem sapiet, quod cap. 27 in Matth., n. 4, praedicat Deum et hominem in Christo jam ambo unum. Aliis obscurum erit quod in [Col. 0088B] Psal. CXLIII, n. 7, et fragmento VI docet, servili Christi formae per gloriam id acquisitum, ut forma Dei esset, et servilis forma esse desineret: vel quod lib. III de Trin., n. 16, scribit: Filius nunc caro factus orabat, ut hoc Patri caro inciperet esse quod Verbum. Neque his absona sunt isthaec Tract. Ps. LIV, num. 7: Evolare autem ut columba festinat, id est, in spiritalem redire naturam; et mox: Hoc quod nobis est mortale susceperat, ut caro factus in Spiritum evolaret. Cui etiam non inusitatum videbitur illud Tract. Psal. LXVIII, n. 25: Dominus Jesus in gloria Dei Patris est, id est, susceptus homo in naturam divinitatis acceptus? Quid hoc lib. XI de Trin., n. 40, Deum esse omnia in omnibus, naturae assumpti corporis nostri natura Paternae divinitatis invecta . . . ne ex parte Deus sit, sed totus Deus . . . [Col. 0088C] nulla ex parte terreni in eo corporis residente natura; ut ante in se duos continens, nunc Deus tantum sit: dum homo et Deus, uti declarat n. 41, jam Deus totum est. In se enim, infit n. 42, eum Deus glorificavit, id est, in ea natura qua Deus est quod est: ut sit Deus omnia in omnibus, toto jam in Deum ex ea qua homo est dispensatione mansuro. Unde cum lib. IX, n. 6, et in Psal. CXXXVIII, n. 19, triplicem Christi statum distinguat, ante hominem scilicet, in homine et post hominem, hoc est, antequam susceperit carnem, quando mortalem gessit, et postquam exuit mortalitatem; eum in medio duntaxat statu Deum et hominem confitetur, at in postremo ut in primo praedicat tantum Deum.

184. Haec et similia Hilarii dicta facile sibi Apelles [Col. 0088D] vindicabit, qui volebat, Tertulliano teste, l. de Praescript. n. 51, Christum in resurrectione singulis quibusque elementis, quae in descensu suo mutuata fuissent, in ascensu reddidisse; et sic dispersis quibusque corporis sui partibus in coelo spiritum tantum reddidisse. Hinc duas Christi naturas, etsi non post primam carnis susceptionem, certe post resurrectionem confudisse videbitur; adeoque quaedam Eutychiani commenti jecisse semina, nec alienus esse ab errore, quem Augustinus epist. 187, n. 10, cavendum monet, ne videlicet ita divinitatem adstruamus hominis, ut veritatem corporis destruamus; quemque ut ipse caveat, praemittit: Quemadmodum ire visus est in coelum, id est, in eadem carnis forma atque substantia: cui profecto [Col. 0089A] immortalitatem dedit, naturam non abstulit. Cum etiam Hieronymus, prooem. in lib. XVIII Comm. Isaiae professus: Corpora incorrupta et immortalia resurrectura confiteor, adjiciat, ut mutent gloriam non substantiam; conjectura non levis est tunc temporis fuisse, qui humanae naturae veritatem per resurrectionis gloriam aboleri praedicarent. Hujus erroris suspicionem Hilario haud difficulter conflabit, qui rursum hanc subjectionis Christi definitionem ex lib. XI de Trin. n. 35, ab adjunctis divulsam adducet: Subjectio etiam ea est, quae est ex natura in naturam concessio; dum a se quod est desinens, ei subjicitur cujus concedit in formam. Imo qui hanc audierit, prope non ambiget eam ab Augustino, cap. 37, contra Serm. Arian. notari, ubi ait: Quamvis non defuerint, qui illam tum [Col. 0089B] Filii subjectionem ipsius humanae formae in divinam substantiam commutationem intelligendam putaverint: tanquam hoc rei cuique subjiciatur, quod in eam vertitur et mutatur.

185. Verum concidet simul omnis suspicio, ubi eum carnis gloriam, illaesa ipsius veritate, praedicare ostenderimus. Et ut a subjectione exordium fiat, enarrat lib. XI duplicem esse, primam obedientiae et fidei, alteram vel concessionis vel demutationis. Tum hanc num. 35 sic definit: Est ex natura in naturam concessio, dum a se secundum quod est desinens, ei subjicitur cujus concedit in formam; ut ad cautelam tamen protinus adjungat. Desinit autem, NON UT NON SIT, sed ut proficiat; fitque ex demutatione subditus, in speciem suscepti alterius generis transeundo. Ita ubi [Col. 0089C] loco jam relato ex num. 40 asseruit: Non alia subjectionis causa est, quam ut omnia in omnibus Deus sit, nulla ex parte terreni in eo corporis residente natura, ut ante in se duos continens, nunc Deus tantum sit; pravam intelligentiam ex prioribus illis verbis nascentem enecat his posterioribus, non abjecto corpore, sed ex subjectione translato; neque per defectionem abolito, sed ex clarificatione mutato . . . Subjectus vero ob id, non ut non sit, sed ut omnia in omnibus Deus sit; habens in sacramento subjectionis esse ac manere quod non est, non habens in defectione ita se carere, ne non sit. Sane in his Hilarius non minus circumspecte, quam Hieronymus atque Augustinus, cavit, ne de carnis Christi gloria disserens, corporis veritatem destruere videretur.

[Col. 0089D] 186. Rursum hanc opinionem procul a se removet, cum Christo ipsummet corpus, quod de Virgine susceperat, resumptum esse, et in illo portionem nostrae carnis, imo nostri corporis resurrectionem conspicabilem fieri asserit. Porro in psal. CXXIV, num. 4 dicit Christum per gloriam factum esse montem, in quo nosmetipsos per assumptionem carnis nostrae corporisque speculamur. In eo enim sumus, resurrectionem nostram resurrectione nostri in eo corporis contemplantes. Et quamvis planum sit ideo nos dici nunc in Christo esse, quia quam ex nobis in Virgine accepit carnem, eam in coelum transtulit: hoc tamen apertius in psal. LXV, num. 12, sic enuntiat: In aeternam gloriam ejus assumptae ex Virgine carnis natura [Col. 0090A] transfertur. Nec aliud sonat illud cap. 3 in Matth., num. 2: Exspectatum Deo patri munus hominem, quem assumpserat (in coelum), reportavit; aut quod cap. 4, num. 14, scribit, Christum in vitam ex morte redeuntem, consociatam Spiritus et substantiae suae aeternitati materiem ad coelum assumpti corporis retulisse. Nihil amplius ad adstruendam gloriosae carnis Christi veritatem ab Hilario videtur desiderandum, a quo Christum non modo hominem quem assumpserat, sed et assumptae ex Virgine carnis naturam, neque solum naturam, sed et materiem assumpti corporis, et nostram omnium carnem in coelum retulisse proxime audivimus.

187. His addimus unum illud lib. III de Trin., num. 20: Dominus Thomae fidem propositis conditionibus [Col. 0090B] confirmaturus assistit, palpandi corporis et contrectandi vulneris obtulit facultatem: et utique qui compunctus recognoscendus est, necesse est corpus in quo est compunctus attulerit; et mox: Stetit namque corporeus, non simulatus aut fallax. Atqui in eo corpore, in quo Thomae visus est, sedet gloriosus ad dexteram Dei: uti non obscure declaratur his ejusdem libri verbis: Haec carnis deprecatio est, in qua eum judicii die compunctum et de cruce recognitum universi videbunt, in qua praefiguratus in monte est, in qua elevatus ad coelos est, in qua Deo assedit a dextris, in qua visus a Paulo est, in qua honorificatus ab Stephano est. Immo hic aperte traditur, Christum in ea ipsa carne assidere, in qua transfiguratus in monte est, et in qua ante mortem ad Patrem clamavit: Clarifica me. Tam [Col. 0090C] veram igitur Christi carnem Hilarius sensit post perceptam gloriam, quam ante mortem.

188. Non minus luculenter mentem suam aperuit de veritate corporum, quae caeteris hominibus per resurrectionem restituenda sunt. Namque in Psal. LV, num. 12, primum de Christo praefatus: Ipse sibi resurrectionis est dominus, ipse huic emortuo et intra sepulcrum relicto corpori divinae naturae suae tribuit consortium, deinde de universa hominum resurrectione sermonem sic prosequitur: Neque enim resurrecturis omnibus ab exteriore materia corpus acquiritur, neque peregrinae originis externarumque causarum natura redhibetur; sed id ipsum in profectum aeternae claritatis emergit, fitque in eo demutatione potius, quam creatione, quod novum sit. Apertum est et hoc Tract. [Col. 0090D] Psal. II, num. 41: Confracta reparabit, non ex alia aliqua, sed ex veteri atque ipsa originis suae materie speciem illis complaciti sibi decoris impertiens: ut corruptibilium corporum in incorruptionis gloriam resurrectio non interitu naturam perimat, sed qualitatis conditione demutet. Non enim aliud corpus, quamvis in aliud resurget . . . Fit ergo demutatio, sed non affertur abolitio. Et cum id quod fuit, in id quod non fuit surgit, non amisit originem, sed profecit ad honorem. Neque praetereundum est, quod in Psal. LXVII, num. 35, habet: Numquid alia vox potest major esse virtutis, quam dissolutorum corporum pulverem in formam cogere soliditatemque membrorum, et vitam rursum in homines animasque revocare, et corruptionem naturae imbecillis [Col. 0091A] naturae coelestis incorruptione mutare? Haec humanae spei vera et perfecta constantia est. In his Hilarius suspectas Origenis de nostra resurrectione sententias non minus prudenter cavet, quam in superioribus Apellis ejusque similium de gloria Christi errores.

189. Quid igitur sibi vult tam magnificis de corporum gloria loquendi modis? Nihil nostra sententia aliud, quam quod vulgo de eadem sentitur. Primo enim conceptis verbis docet, idipsum corpus ex veteri atque ipsa originis suae materie, imo ipsum dissoluti corporis pulverem in formam soliditatemque membrorum reformandum esse; adeo ut demutatione potius quam creatione novum fiat: novum, inquam, nova qualitatis conditione, non naturae interitu aut abolitione. Restat igitur inquirendum, in quo constituat [Col. 0091B] hanc demutationem, ex qua nova illa ac praeclara conditio consequatur. Hanc in Psal. I, num. 13, enarrat tum futuram, cum incorruptio corruptionem, et aeternitas infirmitatem, et forma Dei formam terrenae carnis absorpserit: seu, ut in Psal. LV, num. 12, habet, tum cum infirmitas corporum detrahetur, id est, lapsus et lacrymae, tum cum corruptionem incorruptio devorabit, tum cum mortem potestas immortalis absorbebit, tum cum sit Deus omnia in omnibus, tum cum lumen viventium sit in eodem viventium lumine Deo ipse (homo) placiturus. Quidquid etiam alias de beatorum corporum gloria edisserit, ad eas praesertim dotes revocatur, immortalitatem scilicet, incorruptionem, et claritatis ac luminis speciem. Quibus donati, ut loquitur Tertullianus, Apologet. num. 48, erimus iidem [Col. 0091C] qui nunc, et non alii, quamvis superinduti substantia propria aeternitatis. Cum autem hae dotes a corporis natura alienae sint, ac naturae spiritus magis consentaneae, easque sola Dei natura proprio ac summo jure possideat; corpus illis circumvestitum non male affirmatur in naturam spiritus, imo in formam ac naturam Dei transisse, nulla amplius in eo residente corporis natura, hoc est, nullis omnino vitiis aut operibus (Vid. Tertull. l. v contra Marcion., n. 104), quae terreni corporis naturam consequuntur residentibus.

190. Beata haec corporum demutatio ex divinae naturae consortio obtingit. Si enim ubi duae naturae conjunguntur, cedat necesse est minor majori, potentiori infirmior, et obscurior clariori; quanto magis necesse est naturae Dei cedat consociata natura [Col. 0091D] hominis? An formae Domini forma servi, corruptio incorruptioni, aut vitae valet resistere mortalitas? Vincit semper fortior debiliorem. Verbum quidem, etiam ante resurrectionem, humanam sibi conjunxit naturam, neque hanc tamen ei gloriam impertiit: at hoc mirabile fuit benignitatis ipsius consilium. Quod cum decrevisset, virtutem naturae suae, uti notat (in Psal. CXLIII, n. 7) Hilarius, ita intra se cohibere opus habuit, ut ei (in Psal. LXVIII, n. 4, in Psal. LV, n. 12) in limo carnis infixo nec divinitatis substantia esse videretur. Verum Dominus ac Redemptor noster, peractis dispensationis suae mysteriis, tunc primum ipse in profectum aeternae claritatis emortuo et intra sepulcrum relicto corpori divinae naturae tribuit consortium, [Col. 0092A] hoc est, divinum splendorem suum non amplius intra se cohibens, ejus etiam assumptum hominem participem fecit: sicque consociatam Spiritus (seu divinitatis) et substantiae suae aeternitati materiem assumpti corporis in coelum retulit. Continuo, ut loquitur Hilarius, fragmento 6, homo factus est Deus. Superavit enim magnitudo Domini parvitatem servilis formae; ita ut ipsa servilis forma cessaret esse servilis per eum Dominum qui eam assumpsit. Qui factus Deus intelligitur? Eo prorsus modo, quo Verbum dicitur caro factum. Sicut enim Verbum caro factum est, cum intra carnis humilitatem Verbi gloria delituit; ita et homo factus est Deus, cum intra Verbi gloriam abscondita est carnis humanae humilitas. Quanquam non desunt, qui proxima Hilarii verba ad primam [Col. 0092B] carnis mortalis susceptionem referant, iisque putent rationem reddi cur propria humanae Christi naturae persona defuerit. At hoc illis quis concedat? Non enim ibi servili formae deesse personam, sed ipsam formam cessare servilem esse praedicatur. Sed et qui Christum carnis mortalis susceptione totum in forma servi (in Psal. CXLIII, n. 10) dixit, quia nimirum forma Dei exinanita non exstare videretur nisi forma servi; procul aberat ut formam ipsius servilem tunc temporis cessasse servilem esse assereret.

191. Ea ipsa ratione, qua Christus totus in forma servi dicitur, dum in assumpto homine Deus est absconditus, dicitur et totus Deus, cum assumptus homo assumentis Dei luce et gloria infusus ac circumfusus fuit. Quamquam in utroque illo statu hoc discrimen [Col. 0092C] intercedit, quod Deus absconditus in homine immutatus mansit in virtute naturae suae, seseque interdum per operum magnificentiam manifestum fecit: at vero homo intra Deum absconditus non manet in naturae suae infirmitate, sed in aeternitatem, incorruptionem et gloriam, quae naturae divinae propria sunt, feliciter commigrat. Hinc intelligitur, qui Deus, cum per resurrectionis gloriam omnia in omnibus futurus sit, nulla ex parte in eis residente terreni corporis natura, sed ejus loco natura Paternae divinitatis invecta, id tamen futurus sit non abjecto corpore, aut per defectionem abolito, sed retenta veteri atque ipsa originis suae materia. Nec difficilius percipitur, qui lib. de Synod. n. 48 dicatur caro assumpta etiam ante resurrectionem incoepisse esse quod Verbum; si quidem, [Col. 0092D] ut ibi declaratur, jam tum habuit ut id operaretur quod Verbi est. Nec lateret illud tract. Psal. CXLIII, num. 7: Ipsi habitui servili id donatur, ut quod erat (Deus Verbum) esset, in forma scilicet Dei esset; etiamsi idipsum in Psal. CXLI, num. 8, non haberemus apertioribus verbis sic explicatum: Haec ei a Deo retributio est, ut ei corpori quod assumpsit, Paternae gloriae donetur aeternitas. Cui etiam deinceps obscurum erit quod legit, Christum ante resurrectionem duos intra se continere, nunc vero Deum tantum esse? Quis enim non statim advertet duos vocari diversas naturas naturalibus proprietatibus suis affectas? Nec majore negotio intelligetur Christus per gloriam in naturae Paternae rediisse unitatem, cujus [Col. 0093A] offensionem dispensationis novitas intulerat. Quippe unitatem offendit omne dissidium. Christus autem cujus una erat cum Patre naturalis conditio, una beatitudo, utpote qui una cum eo impassibilis, omnipotens, aeternus, semper in splendore, semper in gloria et claritate; coepit ab illo dissidere, cum carnis nostrae infirmitates assumens, factus est infirmus, passibilis, mortalis, atque despectus. Contra in unitatem pristinam secundum assumptum hominem rediisse dicitur, cum exuta mortalitate, susceptaque Dei gloria desiit esse infirmus, passibilis aliisque humanae naturae conditionibus obnoxius. Ex quo sequitur, ut tunc tantum Deus et homo fuerit, cum naturales Dei hominisque proprietates in se conjunctas habuit: id quod ita dictum, non quia ipsi post perceptam [Col. 0093B] resurrectionis gloriam desierit esse substantia hominis; sed quia homo reputatur Deus, cum abjecta infirmitate atque obscuritate quae naturam ipsius consequitur, gloria quae Dei propria est ei obtigerit. Nam naturae sicut et formae Dei nomine Hilarius naturalem Dei gloriam, quam interdum etiam formam gloriae, et habitum naturae potioris absque ulla ambiguitate nuncupat, quoties de gloria ei sermo est intelligit (Lib. IX de Trin. n. 39, et lib. XI, n. 43).

192. Verbis illius sic illustratis, explanari commodius jam possunt obscuriora veterum dicta, maximeque Gregorii Nyss., tom. II, pag. 17, et Or. 4 contra Eunom., p. 584, aliisque locis, in quibus sic adstruit assumpti hominis divinitatem, ut veritatem corporis nonnihil concutere videatur. Neque vero Hilario uni [Col. 0093C] singulares sunt memorati loquendi modi. Dixit et Ambrosius, lib. I de Virgin. c. 3: Verbum caro factum est, ut caro fieret Deus: et lib. de Fide resurrect. n. 91: Tunc (ante resurrectionem) secundum carnem homo, nunc per omnia Deus; nunc enim secundum carnem jam non novimus Christum. Quid illud Augustini in Psal. XXXV, n. 14, de ipsa etiam anima nostra: Cum accepta fuerit illa ineffabilis laetitia, perit quodam modo mens humana, et fit divina? Hoc ipsum egregie illustrat Bernardus, lib. de diligendo Deo, c. 10. Ibi enim praelocutus de perfecta charitate, quam in solis beatis perfectam esse postea declarat, virtutem illius ac naturam exponit in hunc modum: Sic affici, DEIFICARI est. Quomodo stilla aquae modicae multo infusa vino deficere a se tota videtur, dum et saporem vini [Col. 0093D] induit et colorem; et quomodo ferrum ignitum et candens ignis simillimum fit, pristina propriaque forma exutum; et quomodo solis luce perfusus aer in eamdem transformatur luminis claritatem, adeo ut non tam illuminatus, quam ipsum lumen esse videatur: sic omnem tunc in sanctis humanam affectionem quodam ineffabili modo necesse erit a semetipsa liquescere, atque in Dei penitus transfundi voluptatem. Alioquin quomodo omnia in omnibus erit Deus, SI IN HOMINE DE HOMINE QUIDQUAM SUPERERIT? Manebit substantia, sed in alia forma, alia gloria, aliaque potentia. Eamdem hominis, ut ita dicam, deificationem Maximus Martyr, cap. 26, de Theologicis, cap. 20, divinis verbis sic expressit: Naturam communicata sibi cognitione vacuatam homo [Col. 0094A] factum Dei Verbum cognitione rursus implevit; et hanc ad immutabilitatem corroborans, non natura, sed qualitate divinam effecit, perpetuo illam proprio signans spiritu, ac tamquam aquam vini qualitate ad vim ac firmitatem temperans. Nam ideo revera factus est homo, ut gratia nos constituat deos. Neque ignorari voluit Hilarius qua ratione corpori nostro, salva ipsius naturae veritate, naturam divinitatis invehendam diceret. Quippe in Psal. CXVIII, lit. 17, num. 12, mentem suam explicat his verbis: Faciem Domini ad illuminationem suam Propheta orat. Ex majestate enim et vultu videntis nos Dei lumen accipimus, et deflexus in nos misericordiae suae vultus ad gratiam spiritalis virtutis irradiat. Vel certe cum judicii die aderit, cum visibilis in gloria paternae majestatis assistet; tunc nos [Col. 0094B] faciei suae lumine illuminabit. Ut enim quaedam metalla atque gemmae NATURAE SUAE fulgorem in ea, quae sibi proxima sunt, refundunt, et aemulantem speciem ex vicina sui specie praestant; et ut Moyses ex contemplatione gloriae Dei lumen accepit, ita ut honorem gloriae suae contemplari populus non posset: sic et Propheta servum se Dei confitens illuminari precutur, et conformis, secundum Apostolum, effici gloriae Dei.

193. Haec qui perpenderit, nullum patietur scandalum, cum apud Hilarium variis in locis leget, Christum secundum assumptum hominem in forma, in natura, in genere naturae, in unitate naturae Dei per gloriam exsistere, ut in ipso Deus et homo jam ambo unum sint; vel quod idem est, eum per resurrectionis gloriam nasci ad id quod ante tempora erat, [Col. 0094C] sed quod in tempore totum non erat, item, gigni ad id quod suum fuit, gigni ad perfectum Dei filium, et pennas suas sumere, in Spiritum evolare, in spiritalem redire naturam, totum Deum fieri (In Psal. LIV, num. 7; l. XI de Trinit., n. 41). Haec enim omnia cum tantum sonent plenam atque perfectam, quantum homini licet, cum Deo consensionem; illibata humanae naturae veritate ab eo dicta sunt. Hanc autem consensionem in eo praesertim constituit, ut corruptionis; mortalitatis et infirmitatis loco succedant incorruptio, immortalitas, virtus ac splendor aeternae claritatis; divinae prorsus, non humanae naturae proprietates. Quas ut obtinet quisque ex naturae divinae consortio, ita etiam obtinuisset Christus homo statim ut a Verbo assumptus est, nisi Verbum naturae suae virtutem ob [Col. 0094D] dispensationis mysterium cohibuisset. Sed hoc expleto, laxata (ut ita dicam) naturae divinae virtus humanam longe inferiorem ita superavit, ut penitus intra ipsam absorpta, hoc est, praedictis proprietatibus divinis circumvestita, nihil prae se nisi divinum tulerit. Tum caeteri homines, cum propter societatem carnis cum Christo conjuncti sint, ab eo in se ipsos circumfluentes excipient divinas illas qualitates: quibus efficietur, ut et ipsi gloriae Christi conformes fiant, et sic Deus sit omnia in omnibus. Haec tota est Hilarii de gloria Christi hominumque doctrina, catholicae fidei nihil repugnans, et si singularibus loquendi modis enuntiata.

194. Quanquam non obscure significat, sese ad hos [Col. 0095A] loquendi modos Scripturarum auctoritate impulsum, ac praesertim cum verbis Joan. XIII, 32: Deus honorificavit eum in se, tum his Phil. II, 11: Dominus Jesus in gloria Dei Patris, ex quibus lib. IX de Trin., n. 42, hoc conficit argumentum: Quem enim in sese Pater glorificavit, in ejus gloria confitendus est: et qui in Patris gloria confitendus est, et quem in se Pater glorificavit, in his sine dubio intelligendus est esse, quibus Pater est; cum et in se eum glorificaverit, et in gloria ejus sit confitendus. Non enim hic tantummodo in gloria Dei est, sed in gloria Dei Patris est; neque glorificavit gloria exteriore, sed glorificavit IN SESE. In eam eum quae sua est, gloriam resumendo, et eam gloriam quam apud eum habuit, eum et apud se glorificat et in sese. Et quasi vim hujus sententiae, Deus honorificavit eum [Col. 0095B] in se nondum satis expressisset, hanc rursum, n. 42, sic explicat: In se enim Deus glorificavit, id est, in ea natura qua Deus est quod est, ut sit Deus omnia in omnibus. Similia sunt quae ex aliis Joan. XVII, 3, verbis deducit in eodem lib., n. 39, ubi ait: Glorifica vero me apud te, non idem est quod Glorifica me. Non enim semetipsum glorificari tantum ita, ut sibi aliquid sit proprium gloriae, rogat; sed apud semetipsum Patrem glorificari ab eo precatur, etc. Ex aliis verbis Pauli, v. g. Resurget corpus spiritale, Absorpta est mors, ut sit Deus omnia in omnibus, et similibus expressae sunt Hilarii de Gloria Christi hominumve locutiones.



§ VI. DE REGNO CHRISTI A REGNO DEI PATRIS DISTINCTO.

195. Cum ad gloriam Christi pertineat regnum ipsius, [Col. 0095C] sicque de eo loquatur Hilarius, ut difficultates non desint; imperfecta merito videretur superior disputatio, nisi eas consequenter in his praeludiis complanare aut saltem praemonstrare conaremur. Porro Christum, pro duplici natura, duplici etiam ratione regnantem considerat. Et de divina quidem ipsius natura ubi dixit in Psal. LXV, n. 12: Illa ut semper est dominans, ita et dominabitur semper; n. 13, de humana subjicit: Unigenitus Dei Filius, etsi regnavit semper, non tamen semper regnavit in corpore. Neque de hoc sempiterno Christi regno ulla est disceptandi causa. Ubi enim Hilarius unam Dei unigeniti cum Patre gloriam, virtutem, potestatem ac naturam esse demonstrat, nullum in utriusque regno discrimen ponendum esse pro certo constituit. Instituta igitur quaestio tota [Col. 0095D] est de regno, quod Christo homini in tempore obvenit. Ut autem dignoscatur quando in Scripturis de temporario Christi regno sermo sit; hanc in eodem Tractatu tradit regulam: Ubi designati et tanquam demonstrati saeculi dominatio continetur; tempus illud ostenditur, quo glorificato in gloriam Dei corpori et nomen Dei donatur et regnum. Unde intelligere est, Christum in corpore regnare tum coepisse, cum in corpore gloriam accepit. De hoc Christi regno tria praesertim quaerenda: primo quomodo illud Hilarius a regno Dei distinguat: deinde qui Millenariorum aliorumque eis affinium non faveat errori: postremo qua in re velit cum Dei tum Christi regna sita esse. Unde eum a recepta Ecclesiae fide de sanctorum hinc migrantium [Col. 0096A] beatitudine non alienum esse conficietur.



I. Quomodo Hilarius regnum Christi a regno Dei distinguat.

196. Utrumque illud regnum discernere videtur temporibus, locis, nominibus, ac beatitudinis gradu. Et Christi quidem regno non aliud attribuit tempus, quam quod a morte cujusque justi ad diem judicii excurrit. Inde autem incipit regnum Dei justis concedere. Itaque regnum Christi est in animas justorum corporibus solutas, regnum vero Dei in eosdem justos resurrectionis gloria donatos. His, ut in Psal. CXLVIII, n. 7, declarat, non in hoc saeculo, neque in aere, sed in superioribus locis sedes beati illius regni est constituta. At regno Christi (puto quia solis animabus constat, [Col. 0096B] quibus non congruat locus corporeus) corporeum locum non ita diserte adscribit. Nisi forte verbis tract. psal. CXX, n. 16, quibus sancti regno Christi gaudentes traduntur in sinu interim Abrahae collocati, quo adire impios interjectum chaos inhibet, corporeum locum intelligendum sentiamus. Longe magis animas corporum expertes is decet, in quo alias situm esse docet Domini regnum: ut pax et unanimitas sanctorum sit locus, in quo feliciter requiescant. Quia, inquit in Psal. CXLVII, n. 2: Domini nostri regnum in pace et unanimitate sanctorum est (et factus est in pace locus ejus); conventus ille beatorum, qui Dei (rectius Domini) regnum est, Jerusalem tanquam civitas pacis est dictus. Neque negaverit quisquam haec ad regnum Christi referenda esse, cum de ea Jerusalem sint dicta, quae [Col. 0096C] per resurrectionem nondum consummata sit, de qua nimirum proxime subjicitur: Civitatem vero hanc vivis, ut ait Apostolus, lapidibus exstructam sanctorum coetus conformis gloriae Dei ex resurrectione consummat.

197. Quod ad nomina attinet, regnum Dei Patris a Filii regno duobus praesertim adjunctis distinguit: aut enim illud coeleste regnum, cum situm ipsius respicit, aut cum aevum, aeternum cognominat. Quippe quod in psal. CXLIV, n. 16, et in psal. CXLVIII, n. 8, regnum aeternum, in psal. CXX, n. 16, regnum coeleste, regnum coelorum, aeternum et beatum regnum, et prologo in Psalterium, n. 11, sanctae civitatis et coelestis Jerusalem tempora nuncupari audis, ad unum Dei regnum haud dubie pertinet. Regnum autem Christi quamvis pluribus ac magnificis titulis appellet, nusquam tamen coeleste aut aeternum; [Col. 0096D] quod quatenus non dicat, inferius explicabimus.

198. Quanquam hoc etsi nusquam regnum aeternum, tamen in Psal. LVII, n. 6, requiem aeternam vocat. Inter haec, inquit, justi cujusque, tanquam Lazari in Abrahae sinu requiescentis, laetitia monstratur . . . Laetitia justi est, cum viderit vindictam; quia, peccatoribus puniendis, deductum se per Angelos in AETERNAM REQUIEM laetatur. Et hanc quidem requiem in Dei susceptione sitam se sentire in psal. LIII, n. 10, sic significat: Habeat itaque hanc innocens religio fiduciam, ut . . . si quando injustae mortis vis afferatur, excedentem habitaculo corporis anima sciat in Dei susceptione requiescere. Ibi tamen mallemus in susceptione Domini; ut susceptio Domini id esset, quod custodia Domini in his tract. [Col. 0097A] Psal. CXX, n. 16: Exeuntes autem de corpore ad introitum regni coelestis PER CUSTODIAM Domini fideles reservabuntur, in sinu scilicet interim Abrahae collocati.

199. Ex duobus superioribus locis definire sic liceret illud Filii regnum: Requies est aeterna animae justae, quae excedens habitaculo corporis, in susceptione Domini requiescat: aut ex postremo, Sinus est Abrahae, in quo fideles ad introitum regni coelestis per custodiam Domini reservantur. Regnum idem jam ex tract. Psal. CXLVII, n. 2, vocari audivimus conventum beatorum, sanctorum coetum, civitatem vivis lapidibus exstructam, quae, quia civitas est pacis, Jerusalem dicta sit. Rursum in Psal. II, n. 48, sedes beatorum, in Psal. CXLVIII, n. 8, sanctae Jerusalem regnum beatum, et in Psal. CXLI, n. 5 (nisi forte alium senserit Hilarius [Col. 0097B] locum latroni, alium caeteris justis concessum), terra viventium, paradisi incolatus, et regnum haereditatis Christi cognominatur.

200. Hinc non obscurum est, eum huic Christi regno non requiem tantum, sed et beatitudinem, laetitiam, gloriam et honorem attribuere. Quod in Psal. CXVIII, lit. 18, n. 10, confirmat, ubi de Lazari beato excessu haec habet: Abrahae sinu continetur, et miseriam vitae laboriosae, beatae quietis honore demutat. Hujus tamen felicitatem regni Dei beatitudini coaequare non videtur. Nam cum prologo in Psalterium, n. 11, triplicem gradum ad salutem distinguat; regno Christi non dat nisi secundum, et regno Dei supremum reservat. Cum enim primus gradus sit ad salutem in novum hominem post peccatorum remissionem renasci; [Col. 0097C] sitque post poenitentiae confessionem regnum illud Domini in sanctae illius civitatis Jerusalem tempora reservatum; et postea consummata in nos coelesti gloria in Dei Patris regnum per regnum Filii proficiamus, etc. Rursum in Psal. LXII, n. 7, triplicem memorans vitam, in saeculo nimirum, in Abrahae sinu, et in coelo; hanc quam misericordiam vocat, quia per misericordiam Dei praeparatur, duabus aliis meliorem asserit: Est enim vita post vitam, qua in Abrahae sinibus vivendum est, in qua Dei nomen pauperis quiete benedicitur, secundum illud prophetae. Non mortui laudabunt te, Domine, sed nos qui vivimus, benedicimus Domino. Super has igitur vitas misericordia ea est, quae quod oculus non vidit, nec auris audivit, nec in cor hominis adscendit, his qui Dominum diligunt praeparavit.

[Col. 0097D] 201. Itaque Hilarius videri aliquo modo potest regnum Christi sic spectasse veluti medium quemdam statum, miseriarum quas hic patimur expertem, sed nondum ejus consortem felicitatis, quae nobis in coelis promissa est. Quocirca in Psal. CXIX, num. 1, nobis de morte nostrorum non dolendum esse hinc probat, quod nostrorum abscessio spei communis sit accelerata properatio; et n. 11, docet, Christi jussu accelerationem regni coelestis orandam esse, cum ab eo praecipiamur ut dicamus, Adveniat regnum tuum: quasi spe nostra non simus potituri, nisi cum consummatis omnibus sanctis regnum Patris adveniet. Cum tamen utrumque illum locum maxime confirmet verbis Pauli, quibus dissolutionem corporis sui et Christi [Col. 0098A] consortium concupiscit; nihil inde conficitur, ut regni Christi et regni Dei diversa beatitudo demonstretur.

202. Id forte comprobabit efficacius, quod in Psal. CXLVIII, n. 8, de Christi regno ait: Illud sanctorum est regnum, per quod regnante Domino ad beatum regnum Dei Patris adscendent; et mox: Illis proprius hic hymnus est, qui per hoc sanctae Jerusalem regnum beatum aeterno regno proximi, post regnum Domini Jesu Christi, in regnum Dei Patris Domino congregante transibunt; et ad calcem: Hic ergo populus est propinquans, regno Dei Patris per regnum Filii Dei proximus. Regnat itaque Dominus, traditurus Deo Patri regnum; non regni potestate cariturus, sed nos, qui regnum ejus sumus, Deo Patri traditurus in regnum. Regni traditio, nostra provectio est; ut qui in regno Filii erimus, in regno quoque [Col. 0098B] simus et Patris: digni per id regno Patris, quia digni regno erimus et Filii; proximi tum Patris regno, cum Filii erimus in regno. Quis enim eos in eodem beatitudinis gradu constituat, qui Deo propinquant, et qui ad eum pervenerunt; qui regno aeterno proximi, et qui illud sunt consecuti, quibus nonnihil superest adscendendum, et qui summum beatitudinis apicem obtinuerunt? Sed in quo sita sit illa diversitas prius quam penitius investigemus, removendae sunt nonnullae suspiciones, quae e verbis superioribus oriuntur.



II. Hilarius a Millenariorum aliorumque eis affinium errore vindicatur.

203. Cavendum in primis, ne cum Hilarius docet [Col. 0098C] per regnum Filii ad regnum Patris perveniri, id eo intellectu dixisse existimetur, quo asserit Irenaeus, lib. V. cap. 32, Christi regnum esse principium incorruptelae, per quod regnum, qui digni fuerint, paulatim assuescunt capere Deum. Hoc quippe dixit Irenaeus Papiae ejusque sequacium chiliastarum errore imbutus: a quo sane procul est Hilarii sententia. Ille enim Domini regnum in spiritalibus deliciis constituit, puta in pace et unanimitate sanctorum, in Christi consortio et benedictione Dei; isti in terris ac voluptatibus terrenis: ut merito Augustinus, lib. XX de Civ. Dei, c. 21, n. 2, carnales illos mille annos vocet, qui in carnalium rerum affluentia ponuntur. Deinde apud istos regnum Christi non adeunt sancti nisi post resurrectionem universam; apud illum autem eo gaudet [Col. 0098D] justus quisque statim post mortem. Praeterea ejus opinionis, qua sanctos in regno Christi detineri dicunt, donec paulatim assuescant capere Deum, nulla est apud Hilarium vel tenuis umbra. Postremo Chiliastae sic cognominati sunt, quod mille annorum curriculo regnum Domini in terris disterminarent: quod Hilarius nullo certo locorum aut temporum spatio definit, sed indefinite ad judicium usque protendit.

204. Neque vero in his tract. Psal. CXX, n. 16: Exeuntes autem de corpore ad introitum regni coelestis per custodiam Domini reservabuntur, id existimandus est sentire, quod Lactantius, lib. VII, c. 21, ubi habet: Nec tamen quisquam putet animas post mortem protinus judicari. Omnes in una custodia detinentur [Col. 0099A] donec tempus adveniat, quo maximus Judex meritorum faciat examen. Etsi enim in una custodiae voce cum illo consentiat, in ea tamen intelligenda longe dissidet: cum custodia apud Lactantium locum quemdam clauso carceri similem sonet, apud Hilarium autem protectionem Domini, ex cujus societate sancti ab omni malo protegantur. Unde in Psal. CXIX, n. 1, docet, nihil nobis a saeculi violentia timendum, cum Christi consortium mors acquirat. Sed et uterque hoc maxime discrepat, quod cum Lactantio in una custodia detineantur animae omnes, justae et injustae, et quidem nullo praevio judicio; Hilario in custodia Domini reserventur unae animae fideles atque justae, et, ut in Psal. LVII, n. 7, innuit, praemisso antea judicio.

205. Lactantii opinioni affinis est Tertulliani sententia [Col. 0099B] (Tertull. lib. de Anima, n. 55), qua licet martyribus paradisum concedat, reliquas tamen animas in recessu intimo et in ipsa terra operto et intra ipsam clauso in diem Domini detinet. Sed hanc distinctionem ignorat Hilarius, qui non martyres solos, sed justos omnes, non in subterranea inferorum obscuritate, sed in beatae quietis honore, Christi consortes facit.

206. Sed ne Vigilantio quidem suffragatur, quem Hieronymus (Hieron. cont. Vigilant.), ubi memoravit sentire, vel in sinu Abrahae, vel in loco refrigerii, vel subter aram Dei animas Apostolorum vel Martyrum consedisse, nec posse suis tumulis et ubi voluerint esse praesentes, eum subinde sugillat his verbis: Senatoriae videlicet dignitatis sunt, ut non inter homicidas teterrimo carcere, sed in libera custodia, in fortunatorum insulis [Col. 0099C] et campis Elysiis recludantur. Tu Deo leges pones? Tu Apostolis vincula injicies, ut usque ad diem judicii teneantur custodia, nec sint cum Domino suo, de quibus scriptum est, Sequuntur Agnum quocumque ierit. Si Agnus ubique; ergo et hi, qui cum Agno sunt, ubique esse credendi sunt. Et cum diabolus et daemones toto vagentur orbe, et celeritate nimia ubique praesentes sint: Martyres post effusionem sanguinis sui arca operientur inclusi, et inde exire non poterunt? Et vero Hilarium cum Hieronymo potius facere quis neget? Cum eo quippe Sanctos non solum Christi comites esse asserit, sed et in Psal. CXXIV, n. 5, praedicat eosdem nostri esse tutores atque custodes. Imo lib. XI de Trin., n. 3, inter testimonia divinitatis Christi illud non silet, quod hunc apostolorum et martyrum per [Col. 0099D] virtutum operationes resonant sepulcra. Quaenam autem sanctorum tumulis ederentur virtutum operationes, lib. in Constantium n. 8, sic explicat: Sanctus ubique beatorum martyrum sanguis exceptus est, et veneranda ossa quotidie testimonio sunt; dum in his daemones mugiunt, dum aegritudines depelluntur, dum admirationum opera cernuntur, etc., ut non dubium sit, quin preces nostras coram sanctorum tumulis fusas approbarit, senseritque eos illas posse percipere, iisque perceptis ea, quibus indigemus, pro sua pietate apud Dominum nobis impetrare.

207. In quo igitur regnum Filii a regno Patris discernit? Aut quomodo ei saltem errori non favet, ob quem Marcellus olim damnatus ac depositus fuit; cum [Col. 0100A] Christo, non secus ac ille, regnandi finem praescribere videatur? Qui etiam sibi ipse constat, cum in Psal. LXV, n. 13, docet, Christum saeculo dominaturum, cum evacuaverit omnem principatum et potestatem, quod non fiet nisi extremo judicio; postquam in Psal. LX, n. 5, tradidit, eum regnaturum esse donec ponat inimicos suos sub pedibus suis, ut tempus illud, quo eum regnare donec ponat inimicos suos sub pedibus suis oportet, a generatione usque in generationem sit comprehensum, hoc est, ut ibidem exponit, a tempore mortalitatis nostrae ad illud, quo immortalia corpora recepturi, in aeternam vitam regenerandi sumus? Qui in uno loco judicium novissimum regni Christi initium, in altero finis sine pugna intelligitur?

208. Nec pugnat ille secum, nec Marcelli errori favet. [Col. 0100B] Nam ut alibi passim, ita et in ipsummet Psalmum LXV, num. 13, Christum etiam modo regnare conceptis verbis profitetur. Neque docet eum a judicio regnaturum simpliciter, sed regnaturum solum; ut regnum ipsius, quod modo princeps mundi hujus nonnihil perturbat, tunc integrum et absolutum futurum sit, et a nulla adversa potestate distrahendum. Tunc, inquit, SOLUS in virtute sua saeculo dominabitur. Nunc enim quamvis regnet, tamen princeps hujus saeculi petiit ut modo tritici Apostolos cerneret; et sunt spiritales nequitiae, adversum quas spiritalibus nos armis beatus Paulus instruxit. Hinc satis significat, se non intra tempus, quod ad judicium excurrit, regnum Christi coarctare. Sed et in Psal. LX, ubi dixit: In aeterno regno consedentem oportet regnare donec ponat inimicos suos sub pedibus [Col. 0100C] suis, prudenter cavens ne cum Marcello regni finem asserere existimetur; adjecit, non ut rex ipse tum non sit: sed cum tradiderit regnum Deo Patri, conregnabit his ipse qui reges sunt. Ita dum expendimus quid sit regnum Deo tradi, et quo modo Christus regno non cedat quod Patri tradiderit, sensim sine sensu discimus quid sit regnum Dei: qua parte distincte percepta, minus erit abstrusum quid Hilarius de Christi regno sentiat.



III. In quo Hilarius situm velit regnum Dei, in quo regnum Christi.

209. Regnum Dei est, ut ipse definit in Psal. II, n. 42, ubi peccatum vincitur, ubi mors perimitur, ubi non regnat hostis. Mors autem non perimitur nisi per [Col. 0100D] gloriosam resurrectionem, secundum illud Augustini Serm. 233, n. 5: Morietur et in nobis mors: sed quando? In fine saeculi, in resurrectione mortuorum. Unde et Hilarius paulo post allata verba subjicit: Hoc nobis erit regnum Dei, cum omnibus vitiorum nostrorum aculeis contusis labes erit corporeae infirmitatis absorpta. Dei igitur regnum gloria est corporis, cui mors non amplius dominatura sit, sed beata et aeterna vita: adeo ut Christum Deo patri regnum tradere nihil aliud sit, quam gloriae corporis sui nos conformes efficere. Nec latet cur hoc regnum Dei vocet, curve dicat ei a Christo tradi. Nam cum aeternitas Dei propria sit, ejus proprietati nos subjicit Christus, cum aeternos efficit. Hoc sensu explicans Hilarius traditionem [Col. 0101A] regni, ea nihil Christo demi, sed nobis multum acquiri non immerito testatur in his lib. XI de Trin. n. 39: Tradet ergo regnum Deo Patri: non ita, tanquam tradens potestate concedat, sed quod nos conformes gloriae corporis sui facti regnum Dei erimus. Non enim ait, Tradet suum regnum; sed, Tradet regnum, effectos nos per glorificationem corporis sui regnum Deo traditurus. Quibus similia sunt isthaec Tract. Ps. CXLVIII, n. 8, jam superius relata: Regnat itaque Dominus traditurus Deo patri regnum; non regni potestate cariturus, sed nos, qui regnum ejus sumus, Deo patri traditurus in regnum. Regni traditio nostra provectio est. Enimvero si regnum Deo tum trademur, cum gloriae corporis Christi efficiemur conformes; traditione illa multum accedet nobis, sed Christi regno [Col. 0101B] nihil detrahetur: immo cum hanc gloriam ab eo simus mutuaturi, ei tum longe absolutius subjiciemur. Apertius et hoc approbari sic potest: Christus nos regnum tradit, cum reges efficit; reges autem efficit, cum Dei, qui maximus est rex, haeredes; haeredes autem Dei nos constituit, cum sui cohaeredes. Neque haec nostra sunt, sed Hilarii ipsius in Psal. II, n. 43, sic sententiam suam explicantis: Qui haeredes Dei patris, cohaeredes autem Domini nostri Jesu Christi erunt, per id quod aeterno Regi cohaeredes sunt, id necesse est consequantur ut reges sint. Atqui Christo de haereditate et gloria ipsius nihil tum peribit: nihil igitur et de regno; sed, ut loquitur in Psal. LX, n. 5, conregnabit ipse qui reges sunt, cum hac scilicet speciali gloria, quod hi ab ipso habeant ut reges sint. Et tunc quemadmodum [Col. 0101C] ipse regnans in gloria corporis subjicienti sibi universa subdetur, ita nos gloriae regnantis corporis sui subdemur; ut in ea simus claritate, qua regnat in corpore: quia corpori ejus conformes erimus.

210. Itaque cum Hilarius a millenariorum opinione longe sit alienus, cumque regnum Dei, quod sanctis tantum post resurrectionem concedit, gloriam intelligat corporis; nihil vetat quominus sensisse existimetur, aeternam beatitudinem ipsumque Dei conspectum sanctis statim a morte indulgeri. Neque aliud conficitur ex eo quod ait lib. XI de Trin. num. 39: Tradet autem Deo Patri regnum, et tunc quos regnum Deo tradiderit, Deum ridebunt. Inde enim non magis sequitur ut non antea viderint, quam cum in Psal. LXV, n. 13, docet Christum tunc saeculo dominaturum [Col. 0101D] eum evacuaverit omnem principatum, non sequitur ut non ante dominatus sit. Idem dicendum de his tract. Psal. LXII, num. 3: Hoc animae desiderium, haec sitis spei ejus est, ut Dei sibi proveniat adspectus, ut quam primum raptus in nubibus, Deo Christo obviam elevatus appareat. Imo ut hinc concludatur, verbis ut Dei sibi proveniat adspectus, judicii diem notari velut quo optatus sanctis Dei intuitus obveniat; prius impetrandum est, haec ad idem tempus pertinere, ad quod subsequentia, ut quamprimum raptus in nubibus, etc. Sed et hoc obtento, consignatam habebis diem valde in Scripturis testatam; qua Dei conspectus universo justorum coetui concedendus sit: at hanc beatitudinem sanctis singulis quotidie a nobis migrantibus [Col. 0102A] negari indidem non habebis, aut certe qui iniqua agentes ad novissimum judicium appellat, parijure credendus sit criminum vindictam ad illum diem prorogatam arbitrari. Si vero verborum superiorum ordine rerum ordo significetur; sanctis ante Dei provenit adspectus, quam Christo ad judicium venienti obviam eant: adeoque ante judicium et in regno Christi faciem Dei contemplantur. Sed de illo Christi regno si quid expiscari distinctius liceat, indagemus.

211. Occurrit 1o in Psalm. II, n. 42: Christus regnat in nobis, cum per eum ipsi dominorum in nos jure regnamus. Quod licet generalius dictum, et ad eos coaptari posse videatur, qui adhuc in carne degant; quamdiu tamen nobis est non modo adversus spiritales nequitias, sed et adversus carnem et sanguinem [Col. 0102B] assidua colluctatio, quis nos pleno et absoluto dominorum in nos jure regnare concedat? Quatenus autem hoc justi per Christum obtineant, necdum exploratum.

212. Liquidius nonnihil prae se fert tractatus Psal. CXIX, n. 1, ubi Hilarius nixus apostoli verbis, Cupio dissolvi et esse cum Christo, disertis verbis eloquitur, quod justis consortium Christi mors acquirat. Neque aliunde quaerendum putamus, cur regnum Christi nuncupet tempus illud quod justorum mortem excipit, quam ex illo Christi consortio quod apostolus dissoluto corpore sibi sperat. Ipsum etiam modum, quo justos carne exutos intelligat cum Christo habitare, in Psal. XCI, n. 9, aliis ejusdem apostoli verbis sic explicat: Oportet autem cognosci quidem quomodo in requiem, quam impii non adibunt, pii et [Col. 0102C] Deo subjecti poterunt introire: necesse est enim spem, quae malis negata est, bonis relinqui. Sed si Christus Dei requies est, ergo hi, qui in Christo erunt, erunt in Dei requie. In Christo velle esse se Apostolus clamat, dicens: Sequor autem, si apprehendam in quo et apprehensus sum, etc., et mox concludit: Ergo per conjunctionem carnis assumptae sumus in Christo; nos quidem interim fide, sancti autem, ut ita dicam, re. Omnes enim, inquit et in Psal. XIII, n. 4, currimus apprehendere in quo apprehensi sumus a Christo, id est, inveniri in ejus corpore quod ex nobis ipse praesumpsit, in quo ante constitutionem mundi a Patre sumus electi, in quo reconciliati ex inimicis, et acquisiti sumus ex perditis, in quo apostolus cum damno universorum optat inveniri dicens, Et omnia arbitror ut stercora, ut [Col. 0102D] Christum lucrifaciam, et inveniar in illo.

213. Quid, quaeso, haec sibi volunt? Nisi nostra nos fallit opinio, Hilarius Pauli verba, Cupio dissolvi et esse cum Christo, ex istis ejusdem apostoli, Sequor autem si apprehendam in quo et apprehensus sum, interpretatus, sensit sanctos, carne deposita, carni quam Christus ex nobis assumpsit conjungi, in eaque requiescere donec proprium corpus recipiant: et hanc sanctorum in corpore Christi requiem, regnum Christi nuncupavit. Intellectum hunc confirmat quod in verba Psal. XIV: Quis requiescet in monte sancto tuo, sic edisserit n. 5: Quid sublimius Christo? quidve excelsius Deo nostro? Mons autem ejus est illud, quod ex homine corpus assumpsit, in quo nunc habitat et sublimis [Col. 0103A] et excelsus super omnem principatum et potestatem et omne nomen. Et post pauca: Si ergo requiei nostrae spes omnis est in Christi corpore, et cum in monte sit quiescendum; montem non aliud possumus intelligere, quam corpus quod suscepit ex nobis. Ad illud enim post habitationem Ecclesiae scanditur, in illo in Domini sublimitate requiescitur, in illo cum angelorum choris, cum et nos simus Dei civitas, sociabimur. Illud quippe quo post habitationem Ecclesiae scanditur, nihil aliud intelligere est, quam quo proxime post mortem migrant, qui in Ecclesiae sinu et charitate obierint. Quam gratiam nobis precantur postrema haec ejusdem Tractatus verba: Habitantes in Ecclesia, tandem in gloria corporis Christi quiescamus.

214. Huc referri potest quod cap. 4 in Matth. n. 3, [Col. 0103B] habet: Beati mites; quoniam ipsi haereditabunt terram. Mitibus terrae haereditatem pollicetur, id est, ejus corporis, quod ipse Dominus assumpsit, habitaculum. Neque jam obscurum esse debet, quod in Psal. LXII, n. 4, memoratis nonnullis sancti viri virtutibus adjicit: Non nisi per haec probati (qui fuerint), vel assumpti habebuntur a Christo, vel ei obviam rapientur in nubibus. Eorum enim, qui probatae vitae fuerint, pro diverso tempore quo hinc excesserint, merces diversa ratione enuntiatur: ut si imminente judicio obierint, cum propriis corporibus obviam Christo in nubibus rapiantur; si ante, a Christo assumpti in ejus corpore requiescant. Aut certe (quod eodem redit), sanctorum eorumdem duplex status distinguitur, ut primum post hanc vitam habeantur a Christo assumpti [Col. 0103C] et in ejus corpore requiescant; ac demum judicii die, propriis corporibus receptis, obviam Christo in nubibus rapiantur. Eodem sensu in eodem loco pro diverso illo statu sancti dicuntur apparentes Filio, vel suscepti a Filio: puta apparentes Filio, dum ei obviam in nubibus rapiuntur; suscepti autem a Filio, dum in ipsius corpore requiescunt. Hinc in memoriam revocatur, quod supra ex tract. Psal. LIII, n. 10 audivimus, excedentem e corporis habitaculo animam in susceptione Dei (vel Domini) requiescere, hoc est, a Filio susceptam esse, donec recepto corpore in nubibus ei obvia appareat.

215. Hilarius quidem in Psal. LXI, n. 5, necnon in Psal. LVIII, n. 6, et alibi in unum respiciens jus, quod a Christo, ex susceptione carnis nostrae, universis [Col. 0103D] hominibus factum est, ut in glorioso ejusdem corpore habitarent, generatim ait, homines in Christo coexcitatos et a dextris Dei in coelestibus collocatos esse. At habitationis hujus gloriam eis solis, qui in Christi fide ac dilectione ad mortem usque perseverantes, ab indulto jure non ceciderint, obtingere haud ambigue in Psal. LI, n. 17, declarat his verbis: Qui enim non manebit in Christo, regni Christi incola non erit. Non erit autem, non quod sibi non patuerit incolatus; universis enim patet ut consortes sint corporis Dei atque regni; quia Verbum caro factum est, et habitavit in nobis, naturam scilicet in se totius humani generis assumens, etc. Ex eo quippe loco observare est, 1o unum Hilario et idem esse, regni Christi et [Col. 0104A] corporis Christi fieri consortem: deinde hoc ab eo inter homines qui in carne degant, et eos qui corpus exuerint, discrimen statui, quod illis ad Christi regnum patens aditus, his in eodem jam incolatus concedatur. Ex quo etiam consequitur, eorum maxime, qui ex hac vita migraverint, proprium esse ut in Christi regno habitent; quamvis alii quoque, ob indultum eis jus patentemque aditum, in corpore et perinde in regno Christi esse interdum praedicentur. Quocirca in Psal. LI, n. 19, Judaeos quia a jure illo ceciderunt, et infidelitate sua aditum sibi patentem praecluserunt, avulsos vocat non modo a Christi corpore, sed et ex illo beatitudinis regno. Immo in Psal. CXVIII, lit. 15, n. 12, fideles, qui in peccatis demorantur, a coelo cadere, eoque coeli peccatores esse [Col. 0104B] ubi affirmavit in hunc modum: Quisquis coeli doctrinae et spiritalis gratiae particeps factus, in peccato demorabitur, non terrae peccator est ille, sed coeli: hanc dicti sui rationem subjicit: Omnes enim credentes in se Dominus noster Jesus Christus coexcitavit et collocavit in coelestibus: ex quibus qui decidet, tamquam coeli peccator arguitur. Sicut igitur haeredes vocamus filios sive quibus patris obtigerit haereditas, sive quibus tantum destinata sit; ita et Hilarius in Christi corpore ac regno habitare dixit cum eos quibus hanc gratiam meruit Christus, tum eos quibus illam concessit. At quantum distat inter haereditatem destinatam, et acquisitam; tantum distare credidit inter homines quibus habitandi in Christi regno potestas facta est, et inter justos quibus consortium Christi [Col. 0104C] mors acquirat.

216. An vero sancti illi, quibus nova quadam ratione consortium Christi mors acquirit, aliter in Christo habitent, quam quod ei per dilectionem cohaerentes in beata corporis illius contemplatione conquiescant, donec propriis corporibus receptis gloriae corporis illius conformes efficiantur, ut non explicat Hilarius, ita nec definire libet. Aliis etiam definiendum permittimus, utrum eis, praeter corporum gloriam, nihil ad beatitudinem deesse senserit. Quanquam quid eis desiderandum, si Deo fruantur? Aut qui eos Deo frui non sensit, quos cum Christo et in Christo esse credidit? Ut enim ratiocinatur Gregorius, lib. IV Dial., c. 25, veritas per se testatur: Ubicumque fuerit corpus, illuc congregabuntur et [Col. 0104D] aquilae: quia ubi ipse redemptor noster est corpore, illuc procul dubio colliguntur justorum animae. Et Paulus: Cupio dissolvi, et esse cum Christo. Qui ergo Christum in coelo esse non dubitat, nec Pauli animam in coelo esse negat. Hoc certe non negarit Hilarius, qui cum Christum in coelo esse non dubitet, nihilominus ibi justos, ubi Christus est, post mortem esse affirmat. Nam cum, inquit lib. IX de Trin. num. 50, Pater velit credentes in Filio vitam aeternam habere, Filius vult illic ubi ipse sit esse credentes. Nisi forte cohabitare Christo non sit aeternitas. Si autem Christo cohabitare vita aeterna est, aeterna igitur vita potiuntur qui cum Christo sunt. Atqui ex sententia Hilarii cum Christo sunt, qui in regno ejus sunt: illi [Col. 0105A] ergo potiuntur vita aeterna. Potest et illinc hoc aliud confici argumentum. Qui Christo cohabitant, illic sunt ubi Christus est: atqui Christus est in coelis: in coelis itaque sunt qui Christo cohabitant. Porro qui in regno Christi sunt, Christo cohabitant: illi igitur pariter sunt in coelis.

217. Praeterea eos, qui post hanc vitam Christi consortes fieri merentur, faciem Dei intueri in Psal. CXLII, num. 9, non obscure significat his verbis: Non avertas faciem a me; et similis ero descendentibus in lacum. Lacum poenalem inferorum locum Scriptura commemorat . . . . Ergo nisi facies Dei, qui utique Christus est, qui imago Dei invisibilis est, unicuique sancto adfuerit; erit illis similis, qui poenae inferni deputati e vita hac sine spe quietis excesserint. Unde in Psal. CXIX, [Col. 0105B] n. 4 Adam jam gloria donatum dicere non dubitat: Adam confessus, veniae reservatus, glorificatus in Christo est.

218. Aliunde etiam constat, nunquam eam Hilarii sententiam fuisse, ut nulli sancto ante judicium coelum pateret. Hujus hodieque incolas esse qui in passione Domini resurrexerint, se existimare declarat in Psal. II, n. 26. Neque eum de Domini sui benignitate tam male sensisse crediderim, ut cum in Psal. LXVII, num. 27, narret eum Virtutibus coelestibus animisque Sanctorum iter ejus praeeuntibus coelum conscendisse; Christus beatos illos Sanctorum animos itineris sui comites passus, eos secum in patriam coelestem recipere dedignatus sit. Immo etiam post Christi in coelos adscensum, protomartyrem Stephanum eo se recepisse, [Col. 0105C] ac venienti ei a Patre in primoribus coeli occursum esse innuit in Psal. LVIII, num. 6, ut ibi observabitur. Hanc quoque caeterorum Martyrum spem fuisse ut, mactatis corporibus, in coelum evolarent, sic in Psal. LXV, num. 23, testificatur: Per haec igitur genera poenarum martyres in fidei testimonium corpora sua holocausta voverunt, ut in Dei domum, id est, in coelestis domicilii habitationem, consummatis hostiarum suarum sacrificiis introirent. Certe si, ut ait Ambrosius, epist. 29 ad Irenaeum, num. 8, ipse est Dominus Jesus summum bonum; aegre admodum percipi potest, quomodo ii, quibus consortium Christi mors acquisivit, non fruantur summo bono, aut non summe felices sint; maxime ex sententia Hilarii superiore § explicata, qua Christum etiam secundum hominem [Col. 0105D] totum Deum profitetur. Et vero libro X de Trin. n. 34, latronem Christi regni, quod confessus fuerat, sic consortem facit, ut in eo non qualemcumque felicitatem, sed consummatae beatitudinis delicias sit adeptus.

219. Hanc de justorum a nobis migrantium statu disputationem curiosius prosecuti, an eis coelum continuo donari firma Ecclesiae traditione demonstrari posset, inquisivimus. Hinc non modica parata erat dissertatio, in qua primo quid de martyribus tum quid de caeteris justis majores nostri senserint, exponebatur. Sed ne praefatio, quae modum jam excessit, in immensum crescat, et ne extra Hilarii nostri fines excurrere videamur, eam supprimendam duximus. Si [Col. 0106A] qui tamen de fide, qua coelum a Christo apertum sanctis numquam non patere credimus, adhuc dubitant; ultro hic expendant ipsi momenta praecipua, quibus eamdem in Ecclesia semper viguisse nobis constitit. Et martyres quidem coelo gaudere graeci latinique Patres, si paucos excipias qui millenariorum errore imbuti sunt, magno consensu docent. Immo fidem nostram jam aevo suo receptam probat Irenaei atque Tertulliani labor, ut eam ex animis fidelium extorqueant. Tum sincera martyrum acta relegentes, vix unum reperient Justinum, qui non hac spe passus sit, quod moriens coelum migraret. Hanc fidem, quam conceptis verbis plerique profitentur, saepe Deus visis certiorem fecit. Adeo vero publica erat, ut martyres Christi de ea et a judicibus suis interrogatos, et [Col. 0106B] ab ethnicis populis irrisos legamus. Nec leve ejusdem fidei testimonium est pia plebis christianae consuetudo, qua ad martyres festinare solebant, eosque rogare, ut cum ad Deum in coelum pervenissent, sui apud eum memores esse dignarentur. Quid eos memoremus qui martyrum acta conscripserunt, cum illos coelo ac Deo potiri quam plurimi significent, ne unus quidem neget? Denique fidem eamdem olim in publicis Ecclesiae precibus consignatam non negabit, qui antiquum Ordinem Romanum, aut Missale Gotthicum lib. III de Liturgia Gallic. editum, necnon Sacramentarium Gallicanum, quod e ms. ante annos mille exarato tom. I Musaei italici insertum est, aliaque id genus sacrae antiquitatis monumenta consulet. Jam vero cum coelum non sanguis noster, sed charitas aperiat; [Col. 0106C] eo martyribus aperto, caeteris quoque justis patere facile comprobatur: idque revera Patrum eorumdem auctoritate et iisdem fere argumentis compertum habuimus.



§ VII. DE JUDICIO NOVISSIMO: AN ALIQUOS HILARIUS AB EO EXCLUSERIT.

220. Scripsit non ita pridem vir celeberrimus, Hilarii de judicio novissimo non ferendum esse errorem. Ac licet in quo situs sit ille error, ibi non declaret, antea tamen satis significat hanc censuram suam in id cadere, quod in Psal. I, n. 16, ait: Cum enim dicit: »Qui credit in me non judicabitur,« exemit judicio fideles; et cum subjecit: »Qui autem non credit jam [Col. 0106D] judicatus est,« non admisit ad judicium infideles; et num. 17: Sed adempto in credentes non credentesque judicio, causam Dominus judicii et auctores in quos judicari necesse esset, adjecit. Sunt enim aliqui inter impios piosque qui medii sint, ex utroque admixti, neutri tamen proprie, quia in idipsum constiterint ex utroque; nec fidei admiscendi, quia sit illis aliquid infidelitatis insertum; nec infidelitati deputandi, quia aliquid habeant et fidei. Et post pauca: Hi ergo judicabuntur, qui neque ut pii non judicabuntur, neque jam fuerint ut impii judicati. Quod rursum in Psal. LVII, n. 7, explicat.

221. Jam olim monuerat Origenes tom. I, edit. Huetii, p. 42, nonnullos his verbis I Psalmi: Ideo non resurgent [Col. 0107A] impii in judicium, adductos esse, ut impiorum judicium negarent. Hujus loci, inquit, auctoritate freti simpliciores quidam ex fidelibus, negant malos resurrectionis compotes futuros, aut Dei judicio dignandos. Et in hunc quidem scopulum incidisse videtur Lactantius, lib. VII Div. Instit., c. 20, ubi de judicio extremo scribit: Nec tamen universi tum a Deo judicabuntur, sed ii tantum qui sunt in Dei religione versati. Nam qui Deum non agnoverunt, quoniam sententia de his in absolutionem ferri non potest, jam judicati damnatique sunt, sanctis litteris contestantibus, non resurrecturos impios in judicium. Judicabuntur ergo qui Deum scierunt, et facinora eorum, id est, mala opera cum bonis collata ponderabuntur: ut si plura et gravia fuerint bona, justificentur ad vitam beatam; si autem [Col. 0107B] mala superaverint, condemnentur ad poenam. An vero in eumdem impegerit Hilarius, nunc expendendum.

222. Observandum est 1o duplex ab Hilario judicium distingui, unum scilicet in consummatione mundi, et alterum post mortem cujusque hominis. Hujus, vel etiam utriusque meminit in Psal. LVII, n. 7, ubi haec Psalmi ejusdem verba: Utique est Deus judicans eos in terra, sic enarrat: Dicens ergo homo, an fructus sit justo, non ambigitur expectare judicium, justo tamen jam in terris, quia per Angelos in Abrahae sinum deductus sit, judicato. Ibi quippe justum jam in terris judicatum hinc probat, quia per Angelos in sinum Abrahae deductus sit, quod non sine praevio judicio factum est. De altero autem interpretari licet, quod [Col. 0107C] adhuc exspectari praedicat. Neque solum justum, sed et infidelem ante judicium novissimum judicari in eodem loco subinde affirmat in hunc modum: Cum ergo sanctus non judicandus sit, qui in vitam sit transiturus ex morte, et infidelis jam judicatus ad poenam sit, intelligitur in eos reliquum esse judicium, qui pro gestorum qualitate inter peccata fidemque medii sint. Quando autem impius judicatus ad poenam sit, in Psal. II, n. 48, declarat disertis his verbis: Non morosa haec ira est, per quam de justa via pereunt: ne quis sibi interim in poenae lucro inter moras judicii blandiatur. In brevi namque exardescit ira. Excipit enim nos statim ultor infernus: et decedentes de corpore, si ita vixerimus, confestim de via recta perimus. Testes nobis evangelicus dives et pauper, quorum [Col. 0107D] unum Angeli in sedibus beatorum et in Abrahae sinu locaverunt, alium statim poenae regio suscepit. Adeo autem statim poena mortuum excepit, ut etiam fratres ejus adhuc in supernis manerent. Nihil illic dilationis aut morae est. Judicii enim dies vel beatitudinis retributio est aeterna vel poenae: tempus vero mortis habet interim unumquemque suis legibus, dum ad judicium unumquemque aut Abraham reservat, aut poena. Hunc locum ex solido describere non piguit, quo confirmetur quod superiori § diximus, nihil vetare quominus Hilarius sanctos ante judicium coelo donatos sensisse existimetur, quamvis in Psal. CXX, n. 16 scribat, eos ad introitum regni coelestis per custodiam Domini reservari. Impios enim pariter ad judicium reservari docet, [Col. 0108A] quos nihilominus inferno ultore interim excipi ac puniri profitetur.

223. Deinde hoc eodem loco instituta quaestio nostra non mediocriter illustratur. Quid enim est, Interim unumquemque ad judicium aut Abraham reservat, aut poena? Nonne hoc unum, et fideles nimirum, qui in Abrahae sinu locati sunt, et impios, quos infernus ultor suscepit, novissima die de integro coram summo judice sistendos? Immo etiam hoc ipse in Psal. LV, n. 7, plane affirmavit in hunc modum: Cum omnis caro redempta in Christo sit ut resurgat, et omnem assistere ante tribunal ejus necesse sit; non tamen omnibus gloria et honor est promiscuus resurgendi. Quocirca lib. III de Trin. n. 16, verba Christi: Clarifica me, sic exponit; Haec carnis deprecatio est, in qua eum [Col. 0108B] judicii die compunctum et de cruce recognitum universi videbunt.

224. Sicut igitur ab eo errore, quo simpliciores nonnulli malos resurrectionis compotes futuros negarunt, absolvitur Hilarius, cum omnem carnem resurrecturam affirmat; ita et cum omnem ante tribunal Christi sistendam significat, non est implicandus cum iisdem, qui rursum malos Dei judicio non dignandos existimarunt. Quorsum enim omnis caro pro Christi tribunali sistenda, nisi ut ipsius sententiam excipiat? Hoc Hilario ita persuasum, ut de justis et impiis, quos interim ad judicium aut Abraham reservat aut poena, loco memorato asserat, Judicii dies beatitudinis retributio est aeterna, vel poenae. Quomodo porro poenae vel beatitudinis retributio est, nisi per [Col. 0108C] sententiam condemnantis aut remunerantis? Itaque in illa die ut justos ita et iniquos sensit judicandos esse.

225. Praeterea si quid ex tract. Psalmi conficitur, dicendus est non iniquos tantum, verum etiam sanctos a novissimo judicio removisse. Atqui liquet cum sanctorum neminem ab extremo judicio existimasse immunem: nam in Psal. CXVIII, lit. 3, n. 12, ne ipsam quidem excipit Dei matrem, quam tamen caeteris hominibus sanctitatis merito praecellentem satis innuit dum ait: Si in severitatem judicii capax illa Dei Virgo ventura est, desiderare quis audebit a Deo judicari? Perperam igitur concluditur ex tractatu I psalmi, Hilarium impios non opinatum esse judicandos. Et vero aliud omnino sonat quod cap. 5 [Col. 0108D] in Matth. n. 12, scribit: Si gentibus idcirco indulgetur aeternitas, ut mox igni judicii destinentur, etc. Deum enim legimus reddendam infidelibus aeternam corporum substantiam, non ut continuo ardeant, sed ut mox destinentur igni; nondum dictam, sed mox dicendam intelligimus sententiam supremi Judicis: quam insuper notat verbum subsequens, quo eos non simpliciter igni, sed igni judicii tradendos esse declaratur. Huc facit, quod in Psal. II, num. 44, infideles impoenitentesque Judaeos a Ninivitis et regina Austri, generatimque a sanctis criminosos quosque judicandos asserit.

226. Quid igitur sibi vult, quod eos alias judicandos negat? Ut haec componantur, verbi judicio duplex [Col. 0109A] vis est distinguenda. Nam cum actum judicis sonet, spectari tamen potest judex aut ut sententiam dicens, aut ut ea de quibus sententiam dicturus est examinans. Si priore sensu hoc verbum accipias, fatetur Hilarius impios judicandos: si posteriore, negat. Sin hanc distinctionem respueris, eamdem verborum pugnam non modo in diversis locis offendes, sed et in hoc ipso lib. VI de Trin., n. 1: Judicaturus ipse de omnibus, et pro majestatis suae misericordia poenae meritum ignoranti moderaturus errori, negantes se non judicabit utique, sed negabit. Nam, secundum haec, Dominus judicaturus de omnibus, neque tamen de omnibus est judicaturus, sed negantes se non judicabit.

227. Cur autem pios et impios non judicandos [Col. 0109B] priore intellectu dixerit, ipse in Psal. I, num 17, declarat: Quid enim necesse est judicare credentem? Judicium enim ex ambiguis existit: et ambiguitate adempta, judicii non desideratur examen. Ex quo ne infideles quidem necesse est judicari; quia ambiguitas quin infideles sint non resedit: et hoc quidem, inquit ad rem nostram cum Hilario prorsus concinens Paulinus poem. 7:

Quoniam imminentem praeferent mortis notam
Signum salutis non gerentes frontibus.
Quod non ita dictum est, quasi Deo quidquam obscurum sit. Non in Deum, sed in judicandos, aut etiam in eos, qui judicio assistent, cadit illa ambiguitas: ideoque tantum, ut cum Origene loquamur, fiet illa disquisitio, ut eorum quae a nobis acta sunt [Col. 0109C] conscii, cur poena vel honore afficimur, perspectum habeamus (Orig. edit. Huet. t. I, p. 346). Neque longa erit: Volens enim Deus, ut ibidem docet idem Origenes, quaecumque totius temporis decursu acta sunt, in omnium memoriam revocare, ut rerum a se bene vel male gestarum quisque conscius sit, id virtute ineffabili efficiet. Tum ubi cuique perspecta erunt a se bene vel male gesta, iniquorum infidelitatem, incuriam et impoenitentiam judicabit condemnabitque collata eis bonorum fides, charitas et poenitentia. Hac ratione Hilarius in Psal. II, num. 44, explicat quo pacto bonis ut terrae judices sint concedetur. Qua in re non minus a Lactantio dissidet, quam cum et malos resurrecturos et in judicium (hoc est, ut judicentur) [Col. 0109D] resurrecturos docet.

[Col. 0109D] 228. Hanc illius de judicio novissimo doctrinam haud parum illustrat istud Paulini Nol. poem. 7:

Idcirco tali dividentur ordine
Hominum per orbem dissipatorum greges,
Ut judicandi non resurgant impii,
Qui denegarunt debitum cultum Deo,
Sed puniendi: nam suum crimen videns
Non indigebit quaestione detegi,
Quoniam imminentem praeferent mortis notam
Signum salutis non gerentes frontibus.
Peccator autem, et non impius tamen,
Quae magna turba est, non resurget gloriae,
Verum resurget deputanda examini:
Nec enim sedere cum piis judex potest
Causas suorum redditurus actuum,
Varieque gestis aut probandus, aut reus.
Itaque ut Hilarii de extremo judicio sententiam [Col. 0110A] paucis complectamur, triplex hominum status est distinguendus: justorum scilicet, qui statim a morte sua beatitudine donantur; impiorum, quos ex hac vita excedentes infernus ultor excipit; et eorum, qui inter utrosque medii, sortis suae incerti ad judicium usque permanent. Assistent omnes pro tribunali Christi, justi quidem et impii, ut eis aeterna vel beatitudinis vel poenae retributio confirmetur: at de iis, qui in medio statu versantur, proprie erit judicium, cum quaestione nimirum et examine. Hac sententia probe intellecta, explicari commodius potest, quod Caesarius apud Augustinum in Append. Serm. 77, num. 4, habet: Ad judicium enim non veniunt, nec pagani, nec haeretici, nec Judaei: quia de ipsis scriptum est, Qui non credit, jam judicatus est. Nec aliud fere sonat, [Col. 0110B] quod nominatim de haereticis Firmilianus apud Cyprianum, epist. 75, loquitur: Quos omnes manifestum est a semetipsis damnatos esse, et ante diem judicii inexcusabilem sententiam adversus semetipsos dixisse.

229. Ad eamdem opinionem referendum videtur quod ait Cyprianus ep. 52 ad Antonianum: Aliud est ad veniam stare, aliud ad gloriam pervenire; aliud missum in carcerem non exire inde donec solvat novissimum quadrantem, aliud statim fidei et virtutis accipere mercedem; aliud pro peccatis longo dolore cruciatum emundari et purgari diu igne, aliud peccata omnia passione purgasse; aliud denique pendere in diem judicii ad sententiam Domini, aliud statim a Domino coronari. In editis quidem legitur pendere in die judicii: Sed cum conjectaremus legendum esse in diem, consulto [Col. 0110C] Germanensi optimae notae ms. conjectura nostra confirmata est. Adeoque Cyprianus eo loco distinguit eos, qui cum non sint ita boni, ut coronari statim mereantur, pendent incerti usque in diem judici (non ut censet Pamelius, particularis, sed generalis), donec sententia Domini poenis aut praemiis aeternis digni pronuntientur. Sic ad mentem Hilarii nitide explicantur Cypriani verba, in quibus illustrandis multi eruditi desudarunt. Hinc nullum fere dubium, quin ea non satis intellexerint, qui Cyprianum toto loco a nobis allato de solis poenitentibus, quorum statum cum martyrum conditione conferat, locutum esse volunt. Loquitur quidem de poenitentibus sub primis illis verbis, Aliud est ad veniam stare: iisque ostendit longe alio loco eos ab Ecclesia haberi, qui in [Col. 0110D] criminibus, aut qui in sanctitate vitam degerunt; adeoque peccatis per poenitentiam habenas non laxari. Deinceps vero probat non aliter ea in re Ecclesiam se gerere, quam Dominus ipse post exactam vitam nostram sese erga nos gerit, cum aliis statim fidei et virtutis mercedem largitur, alios in carcerem mittit donec reddant novissimum quadrantem; alios, qui peccata omnia passione purgarunt, statim coronat, alios, quibus multa restant emundanda, diutino igne purgat et emundat. Hinc non frustra censuit Pamelius cum aliis bene multis, Ecclesiae de igne purgatorio fidem eo Cypriani loco approbari. Eamdem non minus confirmant, quae alii Patres de igne judicii tradiderunt: de quo nobis disserendum.



§ VIII.---DE IGNE JUDICII.
[Col. 0111A]

230. Existunt variae de igne judicii quaestiones: 1o an eum Hilarius aliique Patres omnibus omnino subeundum senserint, 2o unde hoc senserint, 3o an crediderint sanctos ab eo poenae quidquam passuros, 4o an illum ignem opinati sint alium ab eo fore, quo diabolus cum suis in aeternum est cruciandus, postremo an ex eorundem opinione nemo ante judicium ejus poena affligatur. Singulae paucis sunt perstringendae.

231. Ignem judicii omnibus subeundum se existimare satis indicat Hilarius in Psal. CXVIII, lit. 3, num. 12, ubi ait: An cum ex omni otioso verbo rationem simus praestituri, diem judicii concupiscemus, in quo nobis est ille indefessus ignis subeundus, in quo subeunda sunt gravia illa expiandae a peccatis animae supplicia? [Col. 0111B] Beatae Mariae animam gladius (flammeus) pertransibit, ut revelentur multorum cordium cogitationes: si in judicii severitatem capax illa Dei Virgo ventura est, desiderare quis audebit a Deo judicari? quasi diceret: Si ab hoc igne ne sanctissima quidem Dei mater futura est immunis; quis ab eo se immunem fore praefidat? Cum Hilario consentiunt Origenes homil. 6 in Exod. et in Psal. XXXVI homil. 3: Lactantius lib. VII, cap. 21: Ambrosius in Psal. CXVIII, serm. 3, num. 14: Paulinus Nol. epist. 28, n. 2, et Poem. 7; Caesarius Arelat. in appendice Serm. Augustini 104, num. 4 et 8; Eligius Noviom. homil. 8. Ea demum opinio ita apud veteres recepta fuit, ut Ambrosius in Psal. CXVIII, serm. 20, num. 12, de sancto Joanne evangelista scribat: De [Col. 0111C] morte ejus aliqui dubitaverunt: de transitu per ignem dubitare non possumus.

232. Illi in hanc opinionem abiere, adducti tum ex verbis Pauli I Cor., III, 13: Uniuscujusque opus quale sit ignis probabit, tum maxime ex loco Gen. III, 24, in quo Deus, Adam et Eva e paradiso ejectis, in introitu ejus Cherubim cum gladio flammeo collocasse legitur. Unde nemini ad paradisum viam esse arbitrati sunt, nisi per flammeum illum gladium. Hoc certe non obscure innuit Ambrosius his laudati sermonis 3 verbis: Est etiam baptismum in paradisi vestibulo, quod antea non erat; sed postea quam peccator exclusus est, coepit esse romphaea ignea quam posuit Deus: et serm. 20, in eumdem Psal. CXVIII, num. 14: Illo igitur igneo gladio iniquitas exuretur. [Col. 0111D] Quocirca Tertullianus Apologet. n. 47, paradisum definit, locum amoenitatis recipiendis sanctorum spiritibus destinatum, maceria quadam igneae illius zonae a notitia orbis communis segregatum. Huc spectat illud ejusdem lib. de Anima, num. 55: Nullis romphaea paradisi janitrix cedit, nisi qui in Christo decesserint. Porro Hilarius cum quod Mariae praedixit Simeon, Animam tuam pertransibit gladius, de flammeo illo gladio pertranseundo interpretaretur; inde, ob praeconceptam de ejusdem Virginis prae cunctis hominibus merito ac sanctitate opinionem, non male conclusit nemini non timendum judicium, ac neminem quantalibet sanctitate praeditum a gladii flammei probatione immunem fore.

[Col. 0112A] 233. At sicut omnes igne judicii probandos, ita non omnes ejus vim pariter sensuros esse, magno consensu praedicant: Lactantius, lib. VII, cap. 21: Quos autem plena et perfecta justitia incoxerit, ignem illum non sentient: Origenes, hom. 3 in Psal. XXXVI: Omnes nos ad illum ignem venire necesse est. Etiamsi Paulus sit aliquis vel Petrus, venit tamen ad illum ignem: sed illi tales audiunt, Etiamsi per ignem transeas, flamma non aduret te; Ambrosius dicto sermone 20, num. 13: Qui habuerit hic charitatis ignem, illic ignem gladii timere non poterit: et mox de Petro. Sed ille, inquit, examinabitur ut argentum, ego examinabor ut plumbum. Quippe, ut loquitur Paulinus epist. 28, viros illos Petri similes ignis ut commendatos suscipiens blando lambet attactu: et, ut habet Eligius [Col. 0112B] homil. 8, tanta facultate illi igni praevalebunt, quanta charitate fidei et dilectionis Christi in vita custodierint praecepta. Apposite itaque a Gregorio Nazianz. sub initium Or. 26 appellatur ignis ille postremus, quo nostra omnia expendentur, aut purgabuntur: utpote qui cum sordes purget, expendat tantum ac probet sanctitatem. Duplicem illam hujus ignis proprietatem tangit Caesarius in appendice Sermonum Augustini, Ser. 15, n. 4: Ut ergo, inquit, sunctum Jacob Deus noster velut aurum purgatum in judicio praesentaret, prius ab illo omnes maculas peccatorum abstersit; ut in eo ignis ille arbiter quod exureret invenire non posset: et serm. 104 in eadem appendice num. 8 generatim ait: Aurum, argentum, lapides pretiosos superaedificantes, per ignem illum, de quo dicit Apostolus, Quia in [Col. 0112C] igne Domini revelabitur, absque ulla violatione transibunt.

234. Si autem absque ulla violatione aut mora ignem hunc transibunt, quibus nihil supererit purgandum, sequitur ut quibus plures abstergendae erunt peccatorum maculae, acrius vim ejus sentiant, aut etiam in co detineantur diutius. Hoc prae caeteris docet Eusebii Gallicani homilia, quam Fausti Regiensis esse opinamur. In ea porro legere est: Quanta fuerit peccati materia, tanta est pertranseundi mora: quantum exegerit culpa, tantum sibi ex homine vindicabit quaedam flammae rationabilis disciplina: et quantum stulta iniquitas gesserit, tantum sapiens poena desaeviet; quae verba rursum habes descripta in Appendice Augustini, serm. 252, n. 3.

235. Propter discretionem, qua ignis ille cum peccata [Col. 0112D] puniat, reveretur sanctitatem, cognominatur a Fausto flamma rationabilis, et sapiens poena; a Paulino epist. 28, n. 2, ut et in altera appendicis epistola ad Marcellam, ignis sapiens; a Caesario Arelat. laudato serm. 15, ignis arbiter: quo nomine rursum donatur a Paulino Nol. poem. 7.

236. Quae cum ita sint, ex verbis Hilarii, Si in judicii severitatem capax illa Dei Virgo ventura est, adversus gloriam ac sanctitatem purissimae Dei genitricis nihil conficitur. Non enim obscure significat se Scripturae auctoritate coactum, ut illam in judicio per gladium flammeum pertransituram confiteretur. Ex quo dum concludit, Desiderare quis audebit a Deo judicari? innuit neminem beatae illi Virgini ut sanctitate, [Col. 0113A] ita et privilegiis comparandum esse. At quae ex lege communi per flammam pertransibit, tanto pertransibit gloriosius, quanto magis illaesa pertransibit. Si enim, ut loquitur Faustus homilia laudata, illuc justi velut per amoenos gurgites, incendiis naturam suam mutantibus, transmeabunt, et intacta ignibus corpora ipsis honorificanda erunt poenis, quia non sunt oneratu peccatis; quanto magis hoc de beata Virgine Hilarium sensisse existimandum est? Quod enim ipse crediderit, hominem ad eam innocentiam pervenire posse, ut ei ab illo igne nihil timendum sit, liquet ex eodem Tractatu lit. 3, n. 13, ubi notans Prophetam non judicium desiderare, sed concupiscere desiderare; desiderii hujus ratio in quo sita sit, sic explicat: Scilicet ut in tanta innnocentia maneat, ut tuto jam et sine [Col. 0113B] metu judicii terrorem desideret. Haec observasse intererat, ut piissimus Praesul intemeratae Virginis honorem illibatum voluisse ostenderetur.

237. Minoris momenti est scire, utrum eodem igne, quo cruciandi sunt reprobi, expiandae sint peccatorum reliquiae. Diversum eum fore disertis verbis docet Faustus homilia laudata. Neque minus perspicua sunt haec Ambrosii in Psal. CXVIII, serm. 3, verba: Alius est iste ignis, quo exuruntur peccata non voluntaria, sed fortuita, quem paravit servis suis Dominus Jesus, ut eos ab ista commoratione, quae permixta est mortuis, emundet: alius iste ignis, quem deputavit diabolo et angelis ejus. Unde cum Hilarius judicii ignem ignem indefessum nuncupat, non tam ignis hujus aeternitatem spectasse intelligendus est, quam [Col. 0113C] naturam, qua vis ejus vel longo urendi ministerio minime debilitatur. Tertullianus vero Apologet., n. 48, de judicio agens jugis ignis, ignis aeterni, et jugis judicii meminit: sed ibi in solos reprobos respicit.

238. Restat de expiatoriis poenis ante judicium quaestio caeteris non levior, quaeque ab Augustini aevo suos jam adversarios patiebatur; quibus ille respondet lib. XXI de Civit. Dei, c. 16: Quisquis igitur cupit poenas evadere sempiternas, non solum baptizetur, verum etiam justificetur in Christo; ac sic vere transeat a diabolo ad Christum. Purgatorias autem poenas nullas futuras opinetur, nisi (proxime) ante illud ultimum tremendumque judicium. Ipse autem, cum hanc eis opinionem liberam utcumque permittat, sese aliter sentire postea non dissimulat. Jam etiam nonnihil [Col. 0113D] confectum est, unde Hilarii ea de re sententia explicetur. Ab eo quippe audivimus, unumquemque statim a morte judicari, ac praeter omnino bonos aut omnino malos, quoddam distingui hominum genus inter utrosque medium. Singulis etiam sortem attribuit diversam: ut cum ex ipsius opinione impios statim excipiat ultor infernus, justis autem consortium Christi mors acquirat, eorum qui medii sunt judicium ad Domini diem reservetur; non quod ignoret Deus quid mereantur, sed quod altiori consilio illis non revelandum censeat. Jam vero quis neget vel ex hac Hilarii opinione consequi, ut medius ille status non leves poenas patiatur? An levis poena est animae ad fruendum Deo creatae, a consortio Christi, [Col. 0114A] quo mediante Deo potimur, retardari? Quid de illa anxietate dicam, qua interim medius ille status cruciatur, donec utrum amore an odio, poenis inferni an coeti gaudiis dignus sit, novissimo judicio accipiat?

239. Si praeterea perpendatur quod in Psal. CXXXVIII, n. 22, ait: Humanae ista lex est necessitatis, ut consepultis corporibus animae ad inferos descendant; conficietur primo, eum ab hac lege immunem sensisse neminem, maxime ubi adjecta fuerint subnexa: quam descensionem Dominus ad consummationem veri hominis non recusavit. Deinde facile intelligetur, ideo huic legi, quam Christus implevit ut verum hominem sese per omnia demonstraret, caeteros homines ab Hilario dici necessario obnoxios, quia omnes post mortem per ignem sunt probandi utrum Christi regno digni [Col. 0114B] sint; quemadmodum omnes omnino in die judicii, corporibus receptis, per ignem sunt transituri, antequam ad regnum Dei Patris pervehantur. Hoc concesso, non inficiandum est eos, in quibus ignis ille multa concremanda repererit, tam diu in inferis detineri et cruciari, quam diu purganda eis fuerit aliqua peccatorum macula.

240. Ne vero cuiquam ab Hilario aliena videatur haec nostra interpretatio; Origenis, ipsi (ut notum est) familiaris, subjicienda sunt verba, quibus aperte adstruitur, quod apud illum minus explicatum est. Porro Commentariis in I Reg. XVIII, edit. Huet. pag. 36, tradit hinc longe feliciorem esse nostram, quam eorum qui ante Christum vixerunt, conditionem, quod nulli eorum, non Abrahae, non patriarchis, [Col. 0114C] non prophetis datum sit eo ubi lignum vitae erat praetergredi. Nos vero, inquit, qui in saeculorum consummationem advenimus, habemus quid eximium ultra caeteros. Quid illud est? Si ex hac vita excesserimus boni et probi, non una nobiscum peccatorum sarcinis conductis, pertransibimus flammeum gladium, nec in locum illum, in quo, qui ante ejus adventum quieverant, Christum exspectabant, deveniemus. Pertransibimus nullo nobis a flammeo illo gladio damno illato. Uniuscujusque vero quale opus sit, ignis ipse probabit. Si alicujus opus combustum fuerit, damnum contrahet, ipse vero salvabitur sic quasi per ignem. Pertransibimus ergo, etc. Quid clarius? Christianis ante judicium concessum est ad paradisum pervenire: eo tamen nemo pervenit nisi per gladium flammeum. Sed per [Col. 0114D] ignem illum alii pertranseunt illaesi, aliis damnum infertur.

241. Piaculares quoque flammas probat Tertullianus ad calcem libri de Anima. Ubi enim ostendit aequum esse, ut cum anima in bene aut male actis primas habeat, prima etiam, nondum recepta carne, aut plectatur aut recreetur; tandem concludit: In summa cum carcerem illum, quem Evangelium demonstrat, inferos intelligamus; et novissimum quadrantem, modicum quodque delictum mora resurrectionis illic luendum interpretemur: nemo dubitabit animam aliquid pensare penes inferos, salva resurrectionis plenitudine per carnem quoque. Hinc confirmatur quod superiore § observatum est in haec Cypriani verba: [Col. 0115A] Aliud missum in carcerem non exire inde donec solvat novissimum quadrantem, aliud statim fidei et virtutis accipere mercedem; aliud pro peccatis longo dolore cruciatum emundari et purgari diu igne, etc. ea nimirum non de poenitentibus vivis, sed de fidelibus defunctis, quibus aut nihil, aut aliquid purgandum superest, dicta esse. Aliorum Patrum ea de re sententias consulto praeterimus. Non enim tam animus est Ecclesiae de purgatoriis poenis fidem probare, quam illustrare Hilarii sententiam, eamque huic fidei consentaneam demonstrare.



§ IX.---AN HILARIUM FUGERIT RERUM SPIRITALIUM NOTITIA. QUID DE GRATIA SENSERIT.

242. Jam notavimus Hilarium a Claudiano Mamerto, [Col. 0115B] lib. III de Statu animae c. 9, reprehensum, quod nihil creatum incorporeum dixisset. Censurae huic locum praebuere verba cap. 5 in Matth., n. 8: Nihil est, quod non in substantia sua et creatione corporeum sit: et omnium sive in coelo sive in terra, sive visibilium sive invisibilium elementa formata sunt. Nam et animarum species sive obtinentium corpora, sive corporibus exulantium, corpoream tamen naturae suae substantiam sortiuntur; quia omne quod creatum est, in aliquo sit necesse est. Et quidem si soli in Matthaeum Commentarii superessent, facile daremus illum consensisse cum Methodio apud Photium in fine cod. 234, Cassiano coll. 7, c. 13; Theophilo Alexandrino contra Anthropomorphitas apud Gennadium, ac denique Gennadio apud Augustinum de dogmatibus eccles., [Col. 0115C] c. 11; qui omnes Deum solum incorporeum, caeteras vero naturas corporeas pronuntiant. At cum aliis in scriptis alias a divina naturas spiritales disertis verbis ac pluribus locis adstruat, iniquum est ex uno obscuro de vera illius sententia dijudicare. Nihilo tamen minus vix reperire est, qui Claudiani censuram emendet, nec Hilarium inter eos recenseat, qui corpoream hominis animam tradiderunt. Immo non satis claram ei fuisse rerum spiritalium notitiam nuperrime scriptum est: rectene, nunc videamus.

243. Tres tantum in rerum natura cognoscimus substantias spiritales, Deum, Angelos, hominem secundum animam. Et de Deo quidem quantam scientiam adeptus sit, testes fere sunt singulae Operum [Col. 0115D] ipsius paginae. Quis enim de eo altius sentit, quis loquitur magnificentius? Sed et de Angelis tam multa tradit, ut vix etiamnum de iis quidquam sciatur, quod ille non clare docuerit. Sive enim eorum naturam, sive officia, sive gloriam spectemus: quam perspicua illius de singulis doctrina! Non enim eos tantum dicit naturae nostra potioris, sed et aperte praedicat spiritales, incorporales, et ex natura sua immortales quippe qui ex ea quam adepti sunt naturae suae sorte, ut sint semper accipiant [(1) 1Kb] .

244. Quod ad ipsorum officia attinet, cum alia erga Deum, alia erga homines obeant; de utroque illo [Col. 0116A] genere multa praeclare sic edisserit, ut se eos incorporeos sensisse palam faciat. Certe licet quosdam tamquam lege proprioris officii id privilegii obtinere testetur, ut throno Dei assistant; omnes tamen repraesentat velut ex communi conditionis suae sorte assistentes ante claritatem Dei, throno Dei assistentes, et continuata voce in Dei laudibus permanentes. Et cum eos in coelis throno Dei semper assistere, ac beata illius visione nunquam non gaudere, proptereaque deos in coelo nuncupari sentiat (In Ps. CXVIII, lit. 6, n. 8; in Ps. CXXIX, n. 7; in CXXXVI, n. 11; in 132, n.17); eosdem tamen ob ea, quae Deus per illos in terris agit, hic vocat aeternas beatasque virtutes, illic divinorum ministeriorum auxilia, isthic oculos, aures, manus ac pedes Dei. Sed ne id in contumeliam [Col. 0116B] Dei cedat, prudens subjicit, Intercessione itaque horum non natura Dei eget, sed infirmitas nostra. Neque silet quot modis infirmitati nostrae opitulentur; et dum quoddam recenset obsequii genus, seu, ut vocat, justificationem circa Angelos, eos propter impensa beneficia nonnullo a nobis cultu honorandos innuit. Sed his non multum immoramur. Obiter etiam notamus qui gloriam ipsis extra operis mercedem concessam declaret. Lilia, inquit, non laborantia neque nentia significari intelligenda sunt Angelorum coelestium claritates, quibus extra humanae scientiae eruditionem suique operis mercedem a Deo gloriae candor indultus est: ne quid ex proprio labore aut arte exitimarentur habuisse. Jam vero quis consentiat, hanc Hilario aut carnalem aut minus claram fuisse angelicae [Col. 0116C] naturae cognitionem, qua illos in coelo simul et in terra, hominibus opem ferentes assistentesque Deo constituit (In Psal. CXXXVII, n. 5; in Psal. CXX, n. 7; in Psal. CXVIII, lit. 1, n. 12; c. 5 in Matth., n. 11)?

245. De variis Angelorum ordinibus nihil veniret observandum nisi Cotelerius in lib. VIII Constit. Apost. pag. 312 notasset, in his Hilarii lib. II de Trin., no 9: Archangeli nesciunt, Angeli non audierunt, saecula non tenent, saeculorum nomine novum Angelorum ordinem designari. At opinioni illius assentiri prohibemur 1o, quod cum Hilarius saepissime varios Angelorum enumeret ordines, nusquam inter eos saecula cognominet. Deinde Commentariis in Psalmos saepe ei enarrandum occurrit saeculi nomen: sed ne in uno quidem loco interpretationem ad Angelos [Col. 0116D] deflectit. Immo in Psal. LXV, n. 12 et 13 vim vocis data opera expendens, hac nescit quidquam nisi determinatum tempus significari. Quod indicio est, eum Graecorum quorumdam aeonas aut ignorasse aut respuisse: ut revera lib. VI de Trin., n. 9, respuit Valentini aeonas, quos ibi aeternitates, non saecula nuncupat. Postremo saecula alias etiam memorat. sed ne vel semel hoc nomine Angelos intelligit. Nisi forte cum in eo ipso lib. II, n. 13, ait, Transeuntur tempora, transmittuntur saecula, tolluntur aetates; et mox, Meus autem piscator illiteratus, indoctus, liber a tempore, solutus a saeculis est, vicit omne principium; et lib. VI, n. 37: Sacramentum occultum a saeculis per revelationem (Petrus) didicit: saecula Angelos dixerit, [Col. 0117A] non tempora. Itaque quod a Prophetis simplicius, a saeculo non est auditum, id allato loco, saecula non tenent, eleganter ab Hilario dici arbitramur.

246. Si a bonis ad pravos angelos veniamus, amplus erit locus suspiciendi quam multiplex fuerit illius de eorum malitia, potestate, artibus ac tormentis scientia. An vero natura eorum spiritalis sit, incertum eum fuisse quis suspicetur; cum non modo audierit eos passim spiritales nequitias nuncupari, sed et in Psal. CXVIII, lit. 1, n. 8, legerit, diabolum puncto temporis omnem amplitudinem mundi hujus obire, quo habeat unde nos accuset? Cui enim naturae tanta pernicitas, nisi spiritali? Quodlibet corpus in partes quas cogitare valeas subtilissimas atque mobilissimas comminue: sane nunquam ei dabis, [Col. 0117B] ut omnem mundi hujus amplitudinem puncto temporis obeat. Hanc tamen Hilarius diabolo concedit potestatem, quamvis ejus vires adventu Domini obtritas et confractas esse fateatur. Sic enim eum post judicium gravioribus suppliciis addicendum docet, ut etiam nunc virtute Dei tactus fumet, licet nondum totus uratur (in Psal. CXLIII, n. 11). Quae similitudo ducta est ex ligno nondum penitus accenso, in quod ignis suppositus vim suam exserere incipiat, ac fumum jam exprimat.

247. Haec de angelicis naturis praelibata sufficiant: ex quibus Hilarium non in omnium naturarum spiritalium notitia caligasse non minus liquet, quam constat eum praeter Deum aliquid incorporeum asseruisse. Si praeterea consulantur tractatus, Psal. LII, [Col. 0117C] n. 7, necnon lit. 10, Psal. CXVIII, n. 6, et Psal. CXXIX, n. 4, 5, et 6, ubi humanam animam non modo spiritalis (quod forte dubium omne non solveret), sed et incorporalis esse naturae saepius repetitur; persuasum erit apud omnes, illum nihil sensisse corporeum, quod corpore vacare cognoscamus. Sed hanc illius de animae nostrae natura sententiam nonnullis argumentis illustrare et confirmare operae pretium est.

248. Ac primo quidem sese offert illud lit. 10, Psal. CXVIII, n. 6, quod homo internam et externam in se naturam dissonantem aliam ab alia contineat, et ex duobus generibus in unum sit animal rationis particeps constitutus. Qui homo ex duobus generibus constitutus, qui naturam dissonantem aliam ab alia contineat, si ut corpus, ita animam sortitus est corpoream? Nonne [Col. 0117D] anima, quantum vis subtilis, si tamen corporea cogitetur, unius ejusdemque generis, cujus est corpus, fore dicenda est? Mutabit forte subtilitas speciem, at eam uni generi partes corporeae subjicient: adeoque homo non duo in se rerum genera, non naturam aliam ab alia dissonantem continebit.

249. Tantum autem inter utramque illam substantiam discrimen perspexit, ut in Psal. LXI, n. 3, innuat, majore miraculo corpus cum anima in homine, quam hominem cum Deo in Christo copulatum esse; et cum primum factum sit, ambigendum non esse, quin fieri potuerit alterum. Quasi, inquit adversus philosophos, qui Deo assumpti hominis consortium detrahebant, difficilius Deo sit assumpsisse hominem, [Col. 0118A] quam eum in tanta naturae ac vitae suae ratione formasse. Quod perinde est ac si diceret: Quid humanae divinaeque naturae conjunctionem veluti repugnantem respuitis? certe minus dissident Deus et homo secundum animam, quam anima et corpus. Animae enim et corporis genus est omnino diversum: at vero quamvis infinitis perfectionum gradibus anima a Deo superetur, non diversum tamen utriusque genus est. Potuit autem corpus cum anima conjungi: potest igitur et Deus cum homine.

250. Nemini non probabitur haec interpretatio, maxime ubi in eodem loco legerit, quod veluti insitum impressumque omnibus sit, divinam inesse nobis animarum originem opinari: cum non exiguam in se COELESTIS GENERIS COGNATIONEM mens ipsa cognoscat. [Col. 0118B] Verbum enim coelestis loco divini Hilario usitalum esse ibidem [(1) 1Kb] aliquot exemplis ostendetur, sicque hic usurpari antecedentia satis declarant. At vero nisi anima nostra spiritus sit, sicut Deus est spiritus; quae in ea divini generis cognatio, quae affinitas? Unde sicut illam superius incorpoream aperte docet, cum natura a corpore dissonantem; ita et nunc cum divini generis cognatione praeditam tradit, spiritalem eam esse non minus plane significat. Neque enim animabus coelestis generis cognationem divinamque inesse originem ideo dixit, quod cum Priscillianistis apud Augustinum haer. 70, quamlibet animam opinaretur esse partem Dei, ejusdem naturae et substantiae cujus est Deus. Quippe licet Origenes erroris hujus suspicione laborarit, illum tamen se ea [Col. 0118C] in re minime secutum esse ostendit, dum non ex substantia, ex afflatu Dei (c. 10 in Matth., n. 24), et de thesauris potestatis divinae (in Psal. LXVII, n. 22, lib. 10, de Trin., n. 20), hoc est, ex una Dei omnipotentia, animam ortum habere et opus Dei esse testatur. Mittimus et locos, quibus divisionem in Deum ullo pacto cadere negat. Sed si animam ex substantia Dei non credit, non minus persuasum ei erat illam ex substantia hominis nequaquam posse existere. Nam cum eos, qui Christum ex Virgine carnem simul et animam assumpsisse contendebant, vehementer abhorrens ait: Quasi vero si tantum ex Virgine assumpsisset corpus, assumpsisset quoque ex eadem et animam; cum anima omnis opus Dei sit, carnis vero generatio semper ex carne sit; ac subinde certo asseverat, Verbum ex se [Col. 0118D] assumpsisse animam, quae utique nunquam ab homine gignentium originibus praebetur: VIX permittit dubitari, quin eam ab homine praeberi nullatenus posse censeat. Ex quo evidenter sequitur, ut animam minime corpoream existimarit. Nam qui corpoream existimat, eam quoque dividi, et ad modum carnis propagari, adeoque a parentibus praeberi posse concedat necesse est.

251. Sed quid consectaria sectamur; cum ipse in Psal. CXVIII, lit. 10, n. 6, suam de animae simplicitate et cum divina natura cognatione sententiam plane dilucideque declaret? Ibi quippe Genesis verba, [Col. 0119A] quae hominis institutionem narrant, acute expendens, triplicem distinguit Dei operationem; primam, qua animam solo verbo et post habitum quodam modo de ea condenda consilium creaverit; alteram, qua de accepto pulvere formaverit corpus; postremam, qua utrumque copulaverit. De anima vero cum subjicit: Primum opus non habet in se assumptae alterius naturae originem, INCORPORALE est quidquid tum de consilii sententia inchoatur; fit enim ad imaginem Dei: diserte significat animam 1o neque divinae neque alicujus alterius substantiae partem esse, deinde eam esse incorporalem, demum illam ideo incorporalem credendam esse, quia haud dubie ad imaginem Dei facta sit. Unde perspicuum est, Hilarium animae cum divina natura cognationem in hoc praesertim existimasse [Col. 0119B] sitam, quod illa, sicuti Deus, incorporalis sit. Quod no 7 confirmat his verbis: Divinum in eo (primo opere) et INCORPORALE condendum, quod secundum imaginem Dei et similitudinem tum fiebat: exemplum scilicet quoddam in nobis imaginis Dei est et similitudinis institutum. Est ergo in hac rationabili et INCORPORALI animae nostrae substantia primum quod ad imaginem Dei factum sit, etc.

252. Uberius in Psal. CXXIX quatenus homo ad imaginem Dei conditus sit explicat. Ac primum quidem, inquit n. 3, intelligendum est Deum incorporalem esse, neque ex partibus quibusdam atque officiis membrorum, ex quibus unum corpus efficitur, consistere. Legimus enim in Evangelio, quoniam Deus spiritus est, invisibilis scilicet et immensa atque intra se [Col. 0119C] manens et aeterna natura. Ubi observare est id Hilario spiritum non esse, quod non sit expers partium. Prosequitur deinde: Deus autem, qui et ubique et in omnibus est, totus audit, totus videt, totus efficit, totus incedit . . . Virtus ergo Dei, quae aequalis et indiscreta est, officiorum ac membrorum habet nomina; ut virtus qua videt, oculi sint, virtus qua audit, aures sint, etc. Sic porro propugnata simplici, incorporea, spiritalique Dei natura, n. 4, Anthropomorphitis occurrit, qui ob verba Genesis: Faciamus hominem ad imaginem et similitudinem nostram, Deum corporeum volunt, quasi homo ad imaginem Dei non esset, si esset Deus incorporeus: respondetque hominum institutionem naturis duabus contineri, animae scilicet et corporis; quarum alia spiritalis, alia terrena est; eos [Col. 0119D] vero non ex utraque illa sui parte obtinere ut ad imaginem Dei sint, alias Deum pariter ex anima et corpore compositum cogitandum esse. Tum n. 5 ubi animam interiorem hominem et corpus exteriorem ab Apostolo vocari observavit, illi soli id privilegii attribuit, ut Dei in se imaginem exhibeat. Ac tandem n. 6, in quo ipsa Creatorem suum imitetur, exponit his verbis: Ergo ad imaginem Dei homo interior effectus est rationabilis, mobilis, movens, citus, INCORPOREUS, subtilis, aeternus. Quantum in se est, speciem naturae principalis (divinae) imitatur, dum transcurrit, dum circumvolat, et dicto citius nunc ultra Oceanum est, nunc in coelos evolat, nunc in abyssis est, nunc Orientem Occidentemque perlustrat, dum [Col. 0120A] numquam ut non sit aboletur (natura quidem Dei in his omnibus est), neque ut alibi adsit, decedit aliunde.

253. In hoc posteriore loco possent forte isthaec, mobilis, movens, citius, subtilis, ad corpoream naturam referri, si sineret intermedia vox incorporeus. Neque vero obscurum est animum ideo citum et subtilem dici, quod dicto citius nunc ultra Oceanum est, nunc in coelos evolat; sicque evolat, ut cum alibi adsit, non decedat aliunde. Ita etiam respectu voluntatis, quae lib. VIII, de Trin., n. 12, motus mentis definitur, commode intelligitur movens et mobilis animus. Quamquam neque poterit harum vocum ambiguitate decipi, qui proxime in eodem loco legerit: Anima humana in hac sensus sui mobilitate ad imaginem Opificis sui facta est: dum naturam Dei mobilitas animae perennis imitatur, [Col. 0120B] NIHIL in se habet CORPORALE, nihil terrenum, nihil grave, nihil caducum. Nam cum quisque animum, propter voluntatis motum, mobilem dici posse sciat; sic eum praeterea hic cognominari audit propter mobilitatem sensus. Haec porro mobilitas cum actionem, non levitatem animi sonet; ideone perennis ab Hilario dicta est, quod perpetuam esse intelligeret animae nostrae cogitationem, qua Opificem suum nunquam otiosum, nunquam non operantem imitetur?

254. Hanc alteram impressae in animo nostro imaginis Dei notam allato loco memorat, quod nimirum sit aeternus. Animae autem aeternitatem atque immortalitatem cum et fide et ratione sibi compertam testetur; praeter sacrarum litterarum auctoritatem, hanc unam dicti sui rationem affert, quod illam Deus ex [Col. 0120C] mera bonitate sua condiderit, nec id in bonitatem ejus malitiae cadat, ut in nobis hoc suum munus quo nascimur interimat. Porro autem, uti lib. I de Trin., n. 9, loquitur, non esse hoc dignum Deo ratio ipsa suadebat, scilicet ut quod fecit aboleret, argumentum sane validum et efficax homini, qui animam incorpoream nullisque partibus constantem pro certo ponat, quique inde eam a nulla vi creata dividi aut interimi, sed ab uno tantum Deo ut institui, ita et destrui posse conficiat. Secus, immortales quoque bestias esse eodem argumento concluderetur.

255. Adeo autem Hilario persuasum erat, animam simplicem, individuam ac partium expertem esse, ut in Psal. CXVIII, lit. 19, n. 8 et 9, declaraturus quomodo Deus incorporalis totus ubicumque est et non pro [Col. 0120D] parte usquam est, sed in omnibus omnis est, velut magis nota magisque familiari utatur comparatione animae humanae, quae in membris omnibus tota, tota adest singulis, iisque praecisis ipsa praecidi nescit. Ubique est Deus modo animae corporalis, quae in membris diffusa, singulis quibusque partibus non abest. Etiamsi privata quaedam ei et regia in toto corpore sedes est, tamen in medullis, digitis, artubus infunditur, etc. Hactenus quidem hoc loco obtinuerat modo animae incorporalis: sed ex mss. praeferendum duximus corporalis. Neque vero obscurum est cur anima hic corporalis dicatur. Nam cum angelos spectare liceat velut animas a corpore liberas, vel certe quaeque anima humana aut corpori devincta sit aut soluta; nec [Col. 0121A] anima corpore soluta, nec angeli idonei essent, qui Dei valde simplicis majestatem ubique praesentem illustrarent. Ad hoc autem percipiendum unice conducit animae etsi ex natura simplicis, in singulis tamen corporis sui membris praesentis cognitio. Unde planum est animam hic corporalem dici propter habitudinem ad corpus cui unita sit atque sociata.

256. Ita et qui vocis corpus multiplicem vim apud antiquos et apud ipsummet Hilarium receptam expendet, verbis ipsius in Matthaeum non movebitur, ut eum ibi animarum naturam corpoream sensisse existimet, quas pluribus in locis spiritales, incorporales et partium expertes esse tam disertis verbis asserit. Quam autem variis modis corporeum, quid intelligi queat, ipso cap. 5. in Matth. exponetur. Sed quod [Col. 0121B] Hilarius ad calcem lib. VIII. de Trin. et initio lib. IX. de corporali in Christo divinitatis habitatione edisserit, non parum conferet ad difficilis hujus loci intelligentiam. Cum enim ibi corporalem divinitatem interpretetur, quae, una, vera, plena ac tota sit; (Divinitas, inquit, lib. VIII, n. 56, corporalis in Christo est non ex parte, sed tota; neque portio est, sed plenitudo): sic et corporeum non pleno, non integro atque perfecto opponere commode intelligitur, cum in Matth. ait: Nihil est quod non in substantia sua et creatione corporeum sit; et omnium, sive in coelo sive in terra, sive visibilium sive invisibilium elementa formata sunt: nam et animarum species, sive obtinentium corpora sive corporibus exsulantium, corpoream tamen naturae suae substantiam sortiuntur. Immo mentem suam [Col. 0121C] satis explicat, dum priorem hanc sententiam, Nihil est quod non corporeum sit, his aliis verbis repetit, et omnium elementa formata sunt: ut illic id corporeum sit quod hic formatum: formatum autem id dicat, quod non est informe et imperfectum. Ex quo conficietur id Hilarium sibi velle, omnia scilicet Dei opera bona esse atque perfecta, et nulli eorum quidquam deesse, quod ad substantiae integritatem necessarium sit: indeque illum apposite curiositatem eorum retundere, quibus cum Dei promissis indubitatum esse debuisset, animas cum corporibus in aeternum esse victuras, inquirentibus tamen nec assequentibus quomodo victurae essent, ambigua efficiebantur Dei promissa. Frustra igitur adducitur hic locus, quo corpoream animae nostrae naturam asseruisse approbetur; cum [Col. 0121D] in eo nec de ipsa animae natura sermo sit.

257. Levioris momenti est alterum, quod alii notarunt cum praeter communem opinionem sapuisse. Quamvis enim ut volunt, et ut verba ipsius in Psal. lit. 10, et in Psal. CXXIX sonant, animam primi hominis aliquo ante corpus intervallo conditam crediderit: id tamen de primo homine opinatus est innoxie, quod de posteris ipsius nec dixit, nec dicere licet; cum hinc Ecclesiae de originis peccato fides non parum labefactaretur. In hac vero ipse nunquam nutavit. Ac licet de homine passim, maximeque in Psal. CXXXIV, n. 14, magnifice admodum loquatur; ipsum tamen peccato primi hominis a pristino statu suo cecidisse, eoque casu in omne infirmitatum ac [Col. 0122A] miseriarum genus cecidisse nihilo rarius inculcat.

258. Hinc per se exoritur quaestio caeteris jam absolutis non inferior, quid nimirum Hilarius de gratia senserit. Mera sophismata sunt, nec refutationem merentur, quae Scultetus, pag. 410, reponit, ut ipsius de libero arbitrio, de justificatione et bonorum operum meritis a Bellarmino allata testimonia eludat. Ut enim probet bonorum operum merita interdum ab Hilario excludi; opponit prima ipsius verba, cap. 7 in Matth., n. 2: Salus gentium omnis ex fide est, ac reticet subnexa, et in praeceptis Domini vita est universorum. Rursum ovare sibi videtur, quod cap. 8, n. 6, legat, remissum esse a Christo quod lex laxare non poterat; fides enim SOLA justificat. Quasi vero hoc Hilarius alio sensu dixerit, quam quo dictum est [Col. 0122B] Rom. III, 28, justificari hominem per fidem sine operibus legis. Ubi sane Paulus, uti Augustinus, c. 14 de fide et operibus, n. 21, notat, non hoc agit, ut percepta ac professa fide opera justitiae contemnantur, sed ut sciat se quisque posse per fidem justificari, etiamsi legis opera non praecesserint. Quid autem de fide operibus destituta sentiendum sit Hilarius in Psal. LI, n. 15, luculenter aperit his verbis: Si quis incredulus nati in corpore Dei fuerit, vel et credens maneat, fructibus tamen fidei suae careat; eradicabitur aut ob infidelitatem, aut ob sterilitatem fructuum negatorum, quae quidem, aliaque hujusmodi plurima qui audierit; Sculteto eum, inconstanti sententia, opera modo commendasse, modo respuisse affirmanti numquam assentietur.

[Col. 0122C] 259. Non desunt alii, qui illum gratiae necessitatem ac naturam non satis nosse affirment. Neque his negandum, eum aliquot in locis videri nonnihil tribuere voluntati, quod gratiae munus esse Ecclesia deinde docuit. Sed et ipsi fateantur necesse est, 1o generalem humani generis morbum ei minime latuisse, 2o neque incompertam ipsi fuisse medici necessitatem, 3o persuasum ei fuisse et quod (c. 18 in Matth., n. 10, et cap. 20, n. 7) gratuita sit justificationis gratia, et quod in justificatis concupiscentia (in Psal. CXVIII, lit. 15, n. 6) remaneat, adeo ut in nullo hic sit (in Psal. LII, n. 11) perfecta bonitas, in nullo (in Psal. CXVIII, lit. 3, n. 6) perfecta mandatorum custodia, in nullo rectus indeflexusque homo secundum primi hominis naturam: 4o eum ad vitam aeternam consequendam, [Col. 0122D] ad repellendas tentationes, ad tolerantiam malorum, ad praecepta Dei non solum exsequenda opere, sed et intellectu assequenda, ad intelligendas Scripturas; ad laudandum Deum, ad credendum (lib. VIII de Trin., n. 30 et in Psal. CXVIII, lit. 1, n. 12) et orandum (in Psal. CXLII, n. 10) gratiam homini sensisse necessariam. Deinde si dubitant utrum probata perspectaque ei fuerit voluntatis nostrae perversitas et infirmitas, audiant in Psal. CXVIII, lit. 10, n. 18, dicentem: Ut fidem, ita et humilitatem ac modestiam discere a propheta nos convenit, orante ut sibi immaculatum cor fiat . . . . Hoc igitur immaculatum fieri deprecatur, unde tot tantorumque vitiorum, quasi ex quodam fomite, initia suggeruntur; et lit. 17, n. 8: Si [Col. 0123A] nihil impedimenti usquam occurreret, si adversantes sibi non undique adessent, suis ipse viribus in ea quae agere vellet confirmaretur. Sed ubi insidiae sunt, ubi bellum est; opus est potioris auxilio, ne in se dominetur omnis injustitia: legant et his similia lit. 3, n. 6, aliisque locis. Ex quibus planum est, Hilarium non eam tantum gratiam nobis necessariam existimasse quae intellectum illustret, sed et quae adjuvet voluntatem. Unde in Psal. CXXVI, n. 13, voluntatis sibi relictae infirmitati dolorem scientia addi sic explicat: Cum enim veritatis cognitio voluntatem nostram ad profectum consequendae utilitatis instiget, et naturae consuetudo voluntatem scientem se proficere oportere detineat; profectus scientiae, profectus doloris est.

260. Ii ipsi postea audiant cap. 12 in Matth. n. 8 [Col. 0123B] docentem, Christum invenisse est gratuitum; et in Psal. CXVIII, lit. 6, n. 4, adversus humanam insolentiam proponentem ac laudantem Prophetae exemplum, qui omnia vult a bonitate Dei in se inchoari; de quo et n. 2 scribit: Misericordiam itaque primum deprecatus est, dehinc salutare. Salus enim nostra ex misericordia Dei est, et bonitatis suae hoc munus in nobis est: et inde coepit oratio, unde et salus inchoat deprecantis. Tum redeant ad illud Tract. Psal. LI, n. 20: Stultitiae atque impietatis extremae est, non intelligere se sub Deo et ex Deo vivere, sed in his quae gerit et expectat, sua magis velle confidere potestate; cum si quid illud in se sit, ex Deo sit. Ad Deum itaque spes omnis nostra sit, et confessio (an confisio?) omnis in Deo sit. Dehinc occurret in Ps. CXXIII, n. 2: Quis enim relictus est nobis [Col. 0123C] gloriandi locus, recordantibus omnia ex Deo esse; et mox: Si non in omnibus opus est Dei misericordia; etiam omnia nobis tanquam ex nostro sint gloriemur; et n. 3: Ad hunc habitantem in nobis gaudia nostra referamus, huic si quid in nobis est debeamus, a beato Paulo edocti, nihil nostrum existimandum dicente: Quid enim habes quod non accepisti? Inde ad tractatum Psalmi CXXVI progressus, unde bonorum operum initium, unde perseverantia sit, sic disces, n. 5: Bene autem inania humani operis Propheta esse opera prophetavit. Scit inutiles esse humanarum custodiarum vigilias, scit in cassum esse consurgentium matutinas sollicitudines . . . A Deo ergo domus est aedificanda quae maneat; quia nisi quae a Domino aedificata sit non manebit. A Deo civitas est custodienda, ne pereat; quia nisi a Deo custodita sit [Col. 0123D] civitas, diruetur.

261. Plurima identidem recurrent hujusmodi exempla. Nunc quippe homines considerat velut allisos et ad lapsum pronos, quibus novus semper casus, nova peccati plaga semper immineat (in Psal. CXLIV, n. 14; in Psal. CXLII, n. 4). Nunc animam etiam sancti, terrae comparat, quae sine aqua arida et infecunda est, et irrigari se semper imbre pluviae coelestis exspectat (in Psal. CXVIII, lit. 6, n. 4). Et cum certo sciret, hominem continuo Dei egere auxilio, hancque spei nostrae doctrinam esse crederet, ut Deus oratus et misereatur et salvet: aptissime concludit in Psal. LXIII, n. 6: Vigilandum ergo in oratione Dei est, et semper orandum; ut cum fatigari anima et affligi [Col. 0124A] subrepentium illecebrarum aculeis coeperit, Deus semper oratus exaudiat; et in Psal. CXLIV, n. 14: Totis itaque in Deum allisi et cadentes oculis adspectant, neque quisquam ita de se confidat, ut non semper cadere, semper se vereatur allidi. Denique ex verbis tract. Psal. CXVIII, lit. 14, n. 20: Ne quod a multis dici saepe solet, rationis aliquam habeat auctoritatem, cum asserunt proprium Dei munus esse, ut quis in Dei rebus atque operibus versetur, excusantes infidelitatem suam, quod cessante erga se Dei voluntate maneant infideles, etc. apparet doctrinam tunc communem fuisse, quae omnia bona nostra Dei dona esse crederet; hincque infideles plurimos pertinaciae suae excusandae ansam arripuisse, quod a Deo ut fideles essent necdum essent consecuti. Et eorum quidem improbitatem [Col. 0124B] dum vincere conatur Hilarius, nonnulla habet quae ad limatioris et accuratioris Theologiae normam non satis exacta sint. Verum eo loco similibusque si non tam quid sonent verba illius, quam quid iis sibi velit attendamus; non latebit eum hoc tantum cavere, ne cum Manichaeis liberum arbitrium destruere existimetur.

262. Sane in bona voluntate quid a Deo, quid a nobis esset, non satis distinguens, hanc a Deo dari negavit, quatenus hoc donum libertatem tolleret, et inferret necessitatem, uti ipse l. VIII de Trin., n. 12, declarat his verbis: Non utique (dedit Deus voluntatem,) quae si data esset, non haberet fides praemium, cum fidem nobis necessitas affixae voluntatis inferret. Sed si in particularibus illis locis, in quibus ad tuendum [Col. 0124C] liberum arbitrium unice intentus est, nonnihil tribuit voluntati, quod sola non potest sine Dei gratia; ex doctrina, quae per omnia ipsius scripta diffusa est, constat eum omnem operum gloriam gratiae Dei adscribendam censuisse, nihilque ei negasse, nisi quod libertatem nostram everteret. Et vero sic ubique loquitur, quasi jam extitissent gratiae hostes. Vix enim ullos laudat virtutum actus, quia nos statim infirmitatis nostrae memores esse, et si quid agendum sit, vires a Deo sperare; si quid bene actum, hoc ad ejusdem auxilium referre commoneat.

263. Plura exigeret tanti momenti materia, plura etiam paraveramus: sed lectorem scrupulosis in rebus diutius distinuisse metus est. Si quid in his elucidatum, quod antea non satis patebat; gratiam habeat [Col. 0124D] Hilario, cujus ope magis quam nostri ingenii viribus freti hoc opus suscepimus. Si quem autem offendit prolixitas; ignoscat affectui, quo sanctissimi Confessoris auctoritatem injectis suspicionibus nonnihil imminutam suae integritati restituere, sicque Operum ejus lectionem omnibus utiliorem praestare conati sumus. Sed sensa explicuisse non sufficiet, nisi exponamus et gesta. Ea quidem prope omnia tum in fronte uniuscujusque Operis ad singulas ejus lucubrationes illustrandas, tum in notis ad eas appositis retulimus: verum omnes particulas recolligere, et ex illis unum quasi corpus concinnare juvat; ut continua serie digesta vitae ejus narratio sub uno conspectu in hoc limine repraesentetur. Sit licet rudis [Col. 0125A] delineantis penicillus, lectorum animos excitabit recreabitque materia grandior, rerum gestarum varietas, dictorum denique veritas, quam ex purissimis fontibus, ex Hilario nimirum ipso, et ex probatissimis auctoribus depromemus. Ita vero insignioribus illius factis, quae sub oculos cadunt, referendis dabimus operam, ut sancti Doctoris animum pro modulo exprimere tentemus, videlicet intaminatos a pueritia mores, in episcopali munere sanctitatem, doctrinam et eruditionem, egregiam in dicendo scribendoque facundiam, zelum pro fide intrepidum, adversus haereticos praesertim Arianos divinum prope robur, infractam duris adversisque in rebus patientiam, invictam denique in omnes patientiam, mansuetudinem ac lenitatem contra quam nonnullis hactenus, qui Hilarium non penitus norunt, persuasum est. Hanc [Col. 0125B] vero persuasionem, ut obiter id dicamus, satis refellit [Col. 0126A] vel unum Ruffini testimonium, apud quem Hilarius audit, vir natura lenis et placidus, simulque eruditus, et ad persuadendum commodissimus: ut qui fidei veritatem non modo eloquentia et eruditione animis inspirabat, sed etiam lenitate, mansuetudine, indulgentia et ad aliorum contumaciam accommodata oratione, quae optima conciliandae veritatis ratio est, insinuare studebat. Hinc de rigore disciplinae nonnihil remittebat aliquando, ut ad Ecclesiae sinum pia quadam facilitate revocaret, quos aut error aut ignorantia seduxerat. Hinc modo homoeusion homousio praeferebat, modo nefandas Anomoeorum blasphemias patienter excipiebat; ut omnes hoc lenimento Christo lucri faceret. Haec in antecessum breviter dicta sufficiant, quae uberius, Deo favente, nunc explicanda sunt.




[Col. 0125]
VITA SANCTI HILARII PICTAVIENSIS EPISCOPI
EX IPSIUS SCRIPTIS AC VETERUM MONUMENTIS
NUNC PRIMUM CONCINNATA.

CAPUT PRIMUM. 1. Hilarii ortus: an ex Christianis parentibus sit.---Clarissimum Ecclesiae sidus, Hilarium in Galliis ortum habuisse, nemo unquam negavit. Quis enim, inquit Augustinus (Aug. lib. I contra Jul., cap. 3), ignorat Hilarium episcopum Gallum? Et vero ex Aquitania, quam Sulpicius Severus (Sulpic. sub fin. dial. I), Ammiano Marcellino libro XV, cap. [Col. 0125C] 11, suffragante, caeteras Galliarum provincias urbanitate tunc superasse significat, eum oriundum esse apud omnes convenit. Neque solum Gallus, sed et Pictavis genitus ab Hieronymo memoratur (Hier. praef. in lib. II Comm. ad Gal). Cui cum prorsus consentiat Venantius Fortunatus (Venant. lib. VIII, carm. I et lib. II, c. 16), nec repugnet Fortunatus alius (si tamen alius vitae Hilarii scriptor); ea illi civitati non est facile imminuenda gloria, qua de tanti viri non modo episcopatu, sed et ortu sese decoratam arbitratur. Eum quidem Burgensem vocat S. Antoninus, Saussaius vero in pago Claro natum affirmat: sed recentioribus scriptoribus quis non anteponat Hieronymi atque Venantii auctoritatem?

2. In quodam ms. non admodum antiquo Cardinalis [Col. 0125D] Ottoboni, pater Hilarii Francarius appellatur. Tradit quoque Boucbetus (cap. 6. Annal Aquit.). tumulum parentum Hilarii 20 annis antequam opus suum ederet, hoc est circiter an. 1500 in parochiali aede apud Clissonium Hilario sacra repertum esse, in quo idem nomen ipsius patri attribuebatur. Sed quidquid sit de parentum nominibus, certe in dubium revocari non potest generis illius claritudo, qui, Fortunato teste, »apud Gallicanas familias nobilitatis lampade non obscurus, imo magis prae caeteris gratia generositatis ornatus fuit.«

[Col. 0126B] 3. Celebris hic oritur quaestio, utrum Christianis parentibus natus sit. Negant plerique, et opinionem suam ipso librorum de Trinitate exordio confirmant, in quo narrare videtur Hilarius, quo pacto ad Christianae fidei notitiam pervenerit. Ac primo quidem praemittit, circumspicienti sibi quodnam esset proprium humanae vitae ac religiosum officium, unde utilis [Col. 0126C] et optanda vita efficeretur, statim affuisse otium atque opulentiam; sed haec se humana felicitate indigna sensisse, quae a belluinae oblectationis consuetudine non multum essent aliena. Tum sibi eorum sententiam consideranti, qui bene agere atque intelligere, id demum bene vivere esse opinabantur, eam etsi minus ineptam, nondum tamen ad beate vivendum satis idoneam sibi visam esse declarat (num. 2): cum illi beatam vitam intra semetipsos continerent, ipsius vero animus sese efferret in Deum, cui se totum ipse deberet, cui famulans nobilitandum se existimabat, ad quem omnem spei suae opinionem referret, in cujus bonitate inter tantas praesentium negotiorum calamitates tanquam tutissimo sibi portu familiarique requiesceret (num. 3). Exinde varias philosophorum de Deo opiniones [Col. 0126D] se expendisse ait, nullamque probasse; quia cum plerique multitudinem colerent, ipse in Deo nihil nisi aeternum potensque esse venerandum, et omnipotentiam aeternitatemque non nisi penes unum esse pro certo haberet. Demum eam, quam anxie adeo quaeritabat, notitiam veluti casu se adeptum esse testatur (num. 4) in hunc modum: Haec igitur, multaque alia ejus modi cum animo reputans, incidi in eos libros, quos a Moyse atque a prophetis scriptos esse, Hebraeorum religio tradebat. Quibus ex libris quantum profecerit, subinde narrat (num. 5), se nempe admiratum [Col. 0127A] quam verba Exodi III: Ego sum qui sum, naturae divinae incomprehensibilem cognitionem aptissimo ad intelligentiam humanam sermone significarent; ac postea se ex Esai XL, 12, et LXVI, 1, Deum immensum; ex Psal. CXXXVIII, 7, ultra rerum intelligentias infinitum, et ex Sap. XIII, 5, totius pulchritudinis pulcherrimum didicisse.

4. His lectis, jam non incertus fluctuabat animus quis colendus esset; fatigabatur tamen partim suo, partim corporis metu (num. 6 et 7); quia ipsi suberat naturalis sensus, ut pietatis professionem spes aliqua incorruptae beatitudinis aleret, quam sancta de Deo opinio et boni mores mererentur. Sed ex Evangelii Joannis initio mens trepida et anxia plus spei invenit quam exspectabat: ex quo primum ad cognitionem [Col. 0127B] Dei patris imbuitur (num. 9 et 10); deinde quod antea naturali sensu de Creatoris sui aeternitate, infinitate et specie opinabatur, proprium esse etiam Unigenito Deo accipit; audit postremo, unicuique esse Dei Filio potestatem fieri, ac propterea Verbum carnem factum esse, ut per Deum Verbum carnem factum caro proficeret in Deum Verbum. Unde cum tandem concludat: Hanc itaque divini sacramenti doctrinam mens laeta suscepit, in Deum proficiens per carnem, et in novam nativitatem per fidem vocata, et ad coelestem regenerationem obtinendam potestati suae permissa: innuere videtur, se in aetate jam provecta, ex Scripturarum lectione, a gentili religione ad Christianam perductum esse (num. 11).

5. Verumtamen quod Fortunatus de illo scribit [Col. 0127C] (lib. I, n. 3): A cunabulis tanta sapientia primitiva ejus lactabatur infantia, ut jam tunc potuisset intelligi, Christum in suis causis pro obtinenda victoria necessarium sibi militem jussisse propagari, hoc potius sonat, Hilarium videlicet jam ab infantia Christum induisse, et Christianam doctrina cum lacte suxisse. Neque his repugnat librorum de Trinitate exordium. Cum enim in eo selectis Scripturae testimoniis ostendatur, quanto apud fideles potior sit, quam apud philosophos, scientia Dei; minus sapit hominem qui prima fidei suae tyrocinia narret, quam doctorem in sacris profanisque litteris versatissimum, qui aut gentilem philosophum, sub typo sui, quibusdam veluti gradibus ad Christianam religionem promovere, aut se ipsum in religione, qua jam esset imbutus, altiori rerum [Col. 0127D] contemplatione magis ac magis confirmare studeat. Sane tam sagacis animi vir, qui fortuita sacrorum librorum lectione abstrusissima quaeque Christianae religionis mysteria per se clare dilucideque percipere valuerit, de Deo non tunc primum coepisset magnifice sentire, cum ad Exodum pervenisset. Multa quippe continet Genesis, quae majestatem Dei atque gloriam mirifice commendant. Ante etiam, quam attigisset Esaiam, in aliis libris occurrissent plurima, quae quam de Deo ex Exodo conceperat opinionem confirmassent. Sed nec usquam Hilarius sese gentilitatis errorem deposuisse meminit. Nam cum verbis superius jam allatis ait, eam se alacriter suscepisse doctrinam, qua mens in novam [Col. 0128A] nativitatem vocata, et ad coelestem regenerationem obtinendam potestati suae permissa est, tam existimandus est loqui de sua recenti per baptismum regeneratione, quam gratulari se in ea religione institutum, qua nova animi nativitas non interitura, divinaque corporum post hanc vitam regeneratio sperantur; eoque se liberatum metu, quo antea se fatigatum dixit, ne animus corpusve interirent.

6. Neque efficacius ex antiquis probant, Hilarium in adulta dumtaxat aetate Christianis mysteriis fuisse initiatum. Haec quidem Esaiae verba Gloria Libani ad te veniet, ita exponit Hieronymus, ut cum Cypriano, quem idolorum cultui diu mancipatum fuisse non inficiandum est, Hilarium nostrum conjungat atque comparet in hunc modum: Vir sanctus et eloquentissimus [Col. 0128B] martyr Cyprianus, et nostri temporis confessor Hilarius, nonne tibi videntur excelsae quondam in saeculo arbores aedificasse Ecclesiam Dei? Sed apertum est hoc uno Hilarium et Cyprianum una conjungi, quod ambo excelsae fuerint arbores. At vero Cyprianum, qua gentilem, non excelsam, sed humi potius repentem arborem exstitisse quis neget? Unde nec ab Hieronymo dicuntur excelsae quondam in gentilitate arbores, sed in saeculo: ut Clero opponatur saeculum, in quo cum nobilitate generis, doctrinae splendore, ac singulari morum probitate claruissent, totam illam gloriam suo in Clerum transitu ad Ecclesiae utilitatem, decus et ornamentum transtulerint. Neque magis est obscurum, quid Augustinus sibi velit his verbis: Nonne respicimus quanto auro et argento et [Col. 0128C] veste suffarcinatus exierit de Aegypto Cyprianus doctor suavissimus et martyr beatissimus, quanto Lactantius, quanto Victorinus, Optatus, Hilarius; et ut de vivis taceam, quanto innumerabiles Graeci (August. lib. II de Doctr. Christ., c. 40)? Evidens enim est, non hic superstitiosum cultum Aegypti vocabulo ab eo significari, sed mundanam doctrinam: qua cum praestantes illi viri egregie exculti ac ditati essent, totos illos thesauros quos ex Ethnicorum lectione decerpsissent, postmodum in usus Ecclesiae converterint. Sed si id minus liqueret; Optato, quem nunquam non Christianum legimus, caeteris addito, eos non superstitione, sed aliqua alia ratione inter se comparari manifestum esset.

7. An igitur idolorum cultui aliquando deditus fuerit Hilarius, valde incertum est: quod ne pro [Col. 0128D] certo haberetur, non litigandi animo, paulo diligentius tractandum censuimus. Quod enim Vincentius Bellovacensis ac S. Antoninus scribunt, eum optimum semper fuisse Christianum, non minus est probabile, quam quod vulgo existimant, eum ab incunabulis Christi legi non fuisse subditum (Vinc. Bell. lib. XIV, c. 25; S. Anton, tit. XI, c. 3).

Cap. II. 8. Hilarii eruditio, fides, et vivendi ratio donec ad clerum adsciscatur.---Magnus ille Hilarius, quem cum iis qui in saeculo scientiae atque insignium virtutum laude floruerunt, comparandum esse Hieronymi et Augustini testimoniis constat, si recentioribus quibusdam habenda fides, primis annis obtuso fuit ingenio: sed Romam, atque inde in Graeciam [Col. 0129A] profectus, decennali studio assiduo, naturalem difficultatem vicit, et rarae sapientiae, eruditionis ac eloquentiae ornamenta consecutus est. Utut est, uno ore praedicant veteres, et scripta ipsius confirmant, illum ingenii non minus magnitudine praestitisse, quam acumine. Sane ad id persuadendum idonei sunt uni de Trinitate libri: quorum si primus ante caeteros scriptus concedatur (ad quod probandum argumenta non desunt), stupenda videbitur illius animi amplitudo, quippe qui tam vastum Opus vel ab ipso exordio accurate adeo complecti tamque exquisite delineare valuerit.

9. An Romae, an etiam in Graecia ingenium optimarum artium studio excoluerit, non temere asseruerim: maxime cum Hieronymus scripto mandaverit [Col. 0129B] (Hier: epist. 4 ad Rust.), studia tunc in Galliis florentissima exstitisse. Tantam vero eloquentia acquisivit gloriam, ut ab eodem Hieronymo vir temporibus suis disertissimus et eloquentiae Rhodanus appellari meruerit (Praefat. in lib. II Comm. ad Gal. et epist. 141). Poeticae quoque dedit operam: eamque artem, quam ad pravos et impuros usus multi detorquent, ad celebrandas Dei laudes et ad apostolorum gesta martyrumque certamina decantanda adhibuit. Illum quamdam dumtaxat graecarum litterarum aurulam cepisse, et ad obscuriora Origenis verba intelligenda Heliodori presbyteri opera usum esse auctor est Hieronymus (Hier. epist. 141 ad Marcellum), sed eo tantum in loco, in quo non satis circumspecte locutus esse merito judicetur. Ibi enim prae nimio erga [Col. 0129C] Hilarium reverentiae affectu, cum reprehendere non auderet, quem errasse suspicabatur; prius de eo excusando, deque errato in alterum transferendo, quam de vera illius sententia expendenda cogitavit. Sed neque ei in Orientem deportato Heliodorum adhaesisse, neque illum toto exsilii sui tempore a scriptis Graecorum evolvendis abstinuisse crediderim. Et Hieronymus quidem, ni fallit conjectura, Hilarium in graecis litteris tenuiter versatum esse non aliunde judicavit, quam ex libro de Synodis, in quo versiones ipsius nonnihil intricatae videntur et non satis liberae et expeditae. Si quid tamen in his vitii est, in etatem, qua scripsit, commode referas. Tunc enim extra interpretandi leges excurrere sibi videbantur, quoties eumdem verborum ordinem non retinerent. [Col. 0129D] Unde cum multas Orientalium fidei confessionum versiones circumferri non ignoraret, novam tamen ipse cudere aggressus est. (lib. de Synod. n. 9), quod Illarum ex graeco in latinum ad verbum expressa translatio afferret plerumque obscuritatem. Eum quidem modo vix cogitaveris graecae litterae tenacius adhaerere potuisse: sed hinc concedas necesse est, illum in eo scribendi genere nonnulla sibi permisisse, quae majores ipsius sibi licere non existimabant. Verum si quis linuae graecae peritia, nemo philosophia eum excelluisse negaverit.

10. Ob varias opes, quas ex hac disciplina in Ecclesiae utilitatem transtulit, non immerito dixit Augustinus (Aug. lib. II de Doctr. chr., c. 40), eum [Col. 0130A] multo auro argentoque suffarcinatum ex Aegypto ad Ecclesiam transiisse. Ita vero eas illimes et ab omni faece purgatas scriptis suis admiscuit, ut nihil in eis profanum, nihil offendas sacerdote non dignum. Sed et antequam ad hanc dignitatem promoveretur, non sola contentus eruditione philosophica, mores etiam ad perfectas philosophiae leges composuit. Imo ab infantia, Fortunato si credas (Fortun. lib. I, n. 3), divina quadam sapientia lactabatur.

11. Vana tamen et sterilis evasisset multiplex illius scientia, nisi eam fides fecundasset. Hanc porro eum baptismo abunde percepisse, ex subjectis constabit. Sed quandonam hoc salutari sacramento initiatus sit, incertum. Hoc unum constat, baptismum ipsius non paucorum annorum intervallo epicopatum [Col. 0130B] praecessisse: siquidem ipse ait (lib. de Synod., n. 91): Regeneratus pridem, et in episcopatu aliquantisper manens, fidem Nicaenam nunquam nisi exsulaturus audivi. Quo ex loco eorum forsan juvaretur sententia, qui Hilarium Christianis ortum parentibus negant, nisi apud omnes esset in confesso, id iis temporibus moris obtinuisse, ut in provectam aetatem baptismus saepe differretur.

12. Verum eo testimonio luculenter probat, Nicaenum concilium, quamvis novo Consubstantialis vocabulo, nihil tamen novum decrevisse: cum ipse antequam Nicaenum symbolum audisset, eamdem doctrinam tum ex verbis evangelicis quibus baptismus traditur, tum ex apostolorum symbolo quod ante baptismum discitur, semper intellexerit credendam, [Col. 0130C] ac firme crediderit. Quocirca Constantio auctor est (lib. II ad Const., n. 4 et 7), ut si quidem Nicaenis decretis subscribere timeat, primam et solam evangelicam fidem in baptismo confessam intellectamque retineat. Et initio lib. II, de Trin. queritur, quod cum Trinitatis mysterium baptismi verbis satis aperte esset declaratum, Ariani coelestium verborum simplicitatem pro voluntatis suae sensu, non pro veritatis ipsius absolutione susciperent, aliter interpretantes, quam dictorum virtus postularet. Alias eis etiam exprobrat, quod fidei non adhaereant apostolorum symbolo consignatae, sine cujus professione nemo baptismum percipit: Fides, inquit (Ibid. n. 6), scribenda est; quasi in corde non sit. Regenerati per fidem ad fidem docemur: quasi regeneratio [Col. 0130D] illa sine fide sit. Christum post baptisma discimus: quasi baptisma aliquod esse possit sine Christi fide (lib. de Synod., n. 63). Contra Gallicanis episcopis gratulatur, quod necessarium non habuerint episcopi legere, quod regenerati neophyti tenerent corde atque crederent. Ipse vero quam alte eamdem in regenerationis suae Sacramento imbiberit, variis modis enuntiat. Modo enim ait (lib. VI de Trin., n. 21): In te ita credidi, per te ita renatus sum: et exinde tuus ita sum; modo vero (ibid.): His immedicabiliter imbutus sum: et ignosce, omnipotens Deus, quia in his nec emendari possum, et commori possum; et paulo ante (num. 20): Haec enim ego ita didici, ita credidi, et ita confirmatae mentis fide teneo, ne aut possim credere [Col. 0131A] aliter, aut velim. Demum cur aliter credere ac doceri non possit, eam ad calcem lib. II ad Constant. reddit rationem, quod ea fides et evangelicae doctrinae et regenerationis suae symbolo consentanea sit. Quae ratio cum in caeteros fidei nostrae articulos pariter valeat; nemo jure dubitarit quin et pari in eorum veritatem perspicacitate penetrarit, et ad defendendos singulos aequali semper constantia fuerit instructus.

13. Qui philosophiam fidei subjecerit (lib. I de Trin., n. 13).---Tanto fidei lumine per baptismum illustratus, nullis unquam vanae philosophiae fallaciis in errorem abduci potuit: sed praecepto parens apostolico: Videte ne quis vos spoliet per philosophiam, hoc se effacto adversus omnia humanae rationis jacula [Col. 0131B] veluti clypeo munivit: Respuit captiosas et inutiles philosophiae quaestiones fides constans, neque humanarum ineptiarum fallaciis succumbens, spolium se praebet veritas falsitati. Ut enim in vera philosophia vidit, ultra naturae humanae intelligentiam a Deo gesta, non succumbunt rursum naturalibus mentium sensibus: quia infinitae aeternitatis operatio infinitam metiendi exigat opinionem. Quae infinitas cum desit humanae menti, nihil ei suppetit, unde divina mysteria assequatur. Vidit etiam humanam rationem, siquidem creata est, perfectam non posse esse; adeoque nec comprehendere Creatorem: Non enim, inquit, concipiunt imperfecta perfectum (lib. III, n. 24).

14. Hanc uni fidei gloriam attribuit, ut ad ea coelesti ipsius virtute perveniat homo, ad quae pertingere [Col. 0131C] propriis viribus non valet. Eamque ob causam Christianos, qui fidei intellectum subjicere norunt, sapientibus mundi, a quibus desipere putantur, multo sapientiores esse hinc demonstrat, quod in arcana longe altiora penetrent. De hac illorum sapiente stultitia lib. V, initio, libenter ipse gloriatur: et merito quidem, quippe cui ad summam sapientiam hac iter fuit. Qui autem fide naturalem philosophiam devicerit, operae pretium est vel uno exemplo demonstrare. Audit ex Evangelio: Christus post resurrectionem corporeus, non simulatus aut fallax, clausam domum in qua erant discipuli congregati, introivit. Statim ei a philosophia suggeritur: An constructa parietum penetrans et solida lignorum, naturam eorum impenetrabilem transcurrit? Cui Hilarius quasi [Col. 0131D] assentiens: Nihil equidem, inquit, cedit ex solido, neque per naturam suam aliquid tamquam lapsu insensibili ligna et lapides admittunt. Tum illa veluti jam victrix urget: Dicamus ergo factum non fuisse, quia intelligentiam facti non apprehendimus; et cessante sensu nostro facti ipsius cesset effectus. Verum sapientis stultitiae armis instructus Hilarius stultam illam sapientiam calcat, eique victoria de qua sibi jam plaudebat erepta, fidenter succlamat: Mihi imperito, ex tantum de omnibus Deo ut sunt ab eo dicta credenti, rationem istius facti ne reposcas. Dominum audio: et quia his credo quae scripta sunt, scio quia adstitit Dominus clausa domo in medio discipulorum. Ac postmodum omnes, ut vanas inanesque prudentiae saecularis [Col. 0132A] ratiunculas secum despiciant, adhortatur his verbis: Noli negare quod steterit, quia per intelligentiae infirmitatem consistentis non consequaris introitum; et id quidem maxime, cum multarum Dei operationum exemplo habueris, unde crederes Deum efficere posse, quorum intelligere efficientiam non possis. Ulterius etiam progreditur. Si enim, inquit, hominum intelligentia ad conspicabiles res et corporeas coarctatur, quanto magis ad invisibiles et divinas? Si Christi corporei januis clausis ingressum ratione non assequimur, quanto minus aeternam ipsius ex aeterno Patre generationem?

15. Eadem ratione, lib. VIII de Trin., n. 14, omnem in Eucharistiae sacramento de carnis ac sanguinis veritate ambigendi occasionem praecidit. Sed [Col. 0132B] ex allato exemplo, quod ex ipsis Hilarii sententiis ac verbis inter se temperatis, nunquam tamen alienum in sensum detortis illustravimus, intelligere est quam caute fidei scopulos declinarit; et quomodo extra metas rationis erumpens, stultus sit factus, ut obsequendo Dei verbis sapiens evaderet. Utinam stulti tam prudentis vestigia premerent nostrae hujus aetatis haeretici, nec fidei soliditati, quam intemeratam servat Ecclesia, inanes quasdam rationes, seu potius, ut ita loquar, speciosas hallucinationes anteponerent. Mox sane intra Ecclesiae sinum, quem misere disrumpunt, regrederentur. Eam porro unam ab Hilario improbari prudentiam humanam, quae fidei nesciat subjici, hic interim monitum volumus, donec insequenti capite ostendamus, quanti fecerit [Col. 0132C] fidem doctam, sive scientiam quae fidei famuletur.

16. Haereticorum consortia devitat.---Summo illo intemeratae fidei servandae studio impulsus, a catholicae religionis hostibus sic abhorruit, ut cum a Judaeorum vel haereticorum convivio abstinere Fortunatus suo etiam aevo difficillimum esse testetur, ipsi non solum mensa, sed neque salutatio fuerit cum his praetereunti communis (Fortun., lib. I, n. 3). Eam tamen agendi rationem, quam laudabiliter tenuit laicus, postea prudens remisit. Episcopus enim factus, ut haereticos Christo lucrifaceret, nec criminis loco duxit quemquam cum his orare aut colloqui, nec ipse eorum colloquia recusavit (lib. in Const., n. 2).

17. Cum autem non ignoraret fidem mortuam esse, nisi per charitatem operetur (in Psal. LI, n. 16), [Col. 0132D] hominesque non solum propter infidelitatem, sed et propter sterilitatem a Christi corpore eradicandos esse: primum ecclesiasticis regulis et evangelicis institutis animum informandum tradidit: tum seipsum propria disciplina ita coercuit intonsus, ut irreprehensibilis in templo Christi sacerdos jam tum praeparari videretur; ita se variis pietatis operibus exercuit, ut adhuc in laicali proposito pontificis gratiam divino nutu possideret. Denique Deum, quo plenus erat, in alios etiam effudit. Nunc enim, Fortunato teste, alios de confessione sanctae Trinitatis informans, nunc alios promissione regni coelestis invitans, uno verbo omnes de pio religionis opere commonens, non cessabat in plebem [Col. 0133A] verba veritatis fructum fidei redundantia seminare.

18. Tanto viro dignam Deus tribuit sponsam, ex qua filiam unicam nomine Abram procreavit. Illius quippe nomen, genus ac vitae seriem quamvis nulla nobis monumenta prodiderint, pietatem tamen, et in divinis rebus intelligendis sagacitatem, necnon in sectandis evangelicis consiliis studium Hilarius ipse satis commendavit; cum filiae rescribens, eamque sub aenigmatibus et parabolis quibusdam ad modestiam ac virginitatem cohortans, jubet eam, si quid per aetatem minus intelligat, matrem interrogare. Cui enim haec non sonent piissimam matrem, quae omni saeculi spe abjecta, in id unum cum conjuge conspirarit, ut Dei cultui et obsequio quod sibi erat charissimum manciparet? Unde adjicit, nihil eam in [Col. 0133B] votis magis habere, quam ut filiam optimis moribus suis rursum quodam modo generaret, ac Deo pareret.

CAP. III. 19. Episcopatum suscipit: quid de ejus munere sentiat: qui eo fungatur.---Sic Hilarius connubio junctus, quasi ei non adstrictus vivebat, omni scientiarum genere instructissimus, vitae probitate purissimus, integritate fidei atque constantia insignis, aestuans zelo animarum, omnibus denique dotibus, quas ab episcopo Paulus desiderat, ornatus; cum concordante populi voce, aut potius Dei Spiritu proclamante, vir olim mysteriis deputatus, aliquando sacris altaribus sacerdos electus est (Fortunat., lib. I, n. 4). Eum in episcopatu Pictavensi Maxentium S. Maximini fratrem excepisse Lupus Ferrariensis scribit in ejusdem Maximini vita: quo anno, nec ille, nec [Col. 0133C] quisquam alius notat. A plurimis quidem existimatur anno dumtaxat 355, episcopatum sumpsisse; sed cum iis quae ante exilium episcopus egit, non bene consentit haec opinio (Vide infra num. 29 et 30). Auctoritas enim, qua anno 355, visus est in Ecclesia pollere, et publica sanctitatis ipsius fama, quae forsitan longe ante hunc annum, Martinum a Galliae finibus ad ipsum evocavit, postulant ut aliquot annis antea episcopalem dignitatem sit adeptus. Neque huic rationi adversatur, quod ex libro de Synodis, n. 91, afferunt: Regeneratus pridem, et in episcopatu aliquantisper manens, fidem Nicaenam nunquam nisi exsulaturus audivi: cum his verbis id unum conficiatur, non tantum temporis ab ordinatione Hilarii, quantum a baptismo, ad exilium ipsius effluxisse. Certe [Col. 0133D] illud aliquantisper ad quinque aut sex annos extendere aeque licet, ac intra unum concludere. Immo quo latius patebit haec particula, eo erit, efficacius Hilarii argumentum, ut insinuet Gallorum fidem de Patris et Filii aequalitate non a Nicaena synodo coepisse; si quidem ea synodus Galliis ita ignota erat, ut ipse pridem regeneratus, inter episcopos etiam aliquandiu sederit, priusquam de illa quidquam audiret.

20. Hoc saltem ex allato loco planum, eum scilicet juxta Apostoli praeceptum non neophytum fuisse, cum a populo Pictavensi in episcopum cooptatus est. Nondum quidem e vivis excesserat illius uxor; sed ea aetate, quia virgines aut non tanti erant quanti erant necessarii, aut opera virginitati congruentia [Col. 0134A] non habebant, vel non existimabantur habere, saepe in sacerdotium eligebantur mariti. Quos tamen ea lege ordinatos esse, ut ab operibus nuptiarum deinceps abstinerent, Hieronymo affirmanti (Hieron., lib. I, cont. Jovinian.) negare non ausus est continentiae quamvis adversarius Jovinianus, adeo ut volens nolens confessus sit, non posse esse episcopum, qui in episcopatu filios faciat: alioquin si deprehensus fuerit, non quasi vir tenebitur, sed quasi adulter damnabitur. Eumdem Ecclesiae morem tuentur Siricius Papa epist. ad Himerium Tarrac. c. 7, Innocentius I, epist. ad Victricium, c. 10, et Ambrosius lib. I Offic., c. 50, n. 257, et epist. 63, ad Vercell., n. 62.

21. Grynaei mendacium de Canonicis S. Hilarii.---Hac se lege adstringi libenter passus est Hilarius, [Col. 0134B] qui virginitatem et continentiam quanti faceret, alias etiam luculenter probavit. Filia namque unica illi erat et maxime chara: cui cum honestis nuptiis virginitatem praeferendam persuasisset, eam praematura morte sibi praeripi maluit cum praeclaro hujus virtutis proposito, quam cum illius periculo diutius vivere (V. epist. Hilarii ad Abram, n. 7, et Fortunat., n. 13). Neque repugnantem ea in re expertus est uxorem, quae casto digna conjuge, pari studio, uti jam notatum, in amorem continentiae conspirabat. Ridenda hic potius quam refellenda Grynaei temeritas, qui sola fretus mendacissimi familiaris sui auctoritate, affirmavit sanctum Hilarium Pictavensibus Canonicis nuptias permisisse. Quasi vero Hieronymus, rerum Hilarii curiosus indagator et admirator, [Col. 0134C] hoc aut ignorare, aut dissimulare potuisset, tamque fidenter adversus Vigilantium dicere, Orientis Ecclesiae, Aegypti, et sedis Apostolicae aut virgines Clericos accipiunt, aut continentes. Certe qui legitimum filiae conjugium tanto studio dissuasit, non ita comparatus erat, ut nuptias Clericis contra fas et leges Ecclesiae permitteret. Sed relictis hujusmodi calumniis, veriora sancti Praesulis sensa exploremus.

22. Episcopi officium.---De episcopali gradu magnifice admodum sentiebat. Cumque se apud imperatorem commendare vellet, hoc ab eo primum imperator, tanquam quod omni reverentia dignum, audiit: Episcopus ego sum. Sic enim episcopum spectabat, velut perfectum Ecclesiae principem, qui perfectis maximarum virtutum bonis instrui debeat et ornari (lib. II [Col. 0134D] ad Constant., n. 2; lib. VIII de Trinit., n. 1). Illi nec vitae innocentiam sine scientia, nec sine sanctitate multam scientiam sufficere existimabat: quia cum ad aliorum utilitatem sit institutus, iis non prodest quos docere nesciat; sicut et sterilis est doctrina, a qua dissideat vita. Vult igitur in sacerdote probitas ac scientia sese mutuo fulciant et ornent, ut et vita ejus ornetur docendo, et doctrina vivendo: cum et innocens sibi tantum proficiat, nisi doctus sit; et doctus sine doctrinae sit auctoritate, nisi innocens sit. Ab ipsis praesertim episcopis exigit fidem non nudam atque inopem rationis, sed quae adversus haereticos humanis doctrinis praesidentes constantem relineat obnitendi securitatem (lib. XII de Trinit., n. 20. Vide et lib. [Col. 0135A] VIII, n. 2); quaeque sapientia saeculi tanto superior sit, quantum res humanas vincunt divinae; ut quanta rerum divinarum humanarumque discretio est, tanta ultra terrena studia ratio coelesti excedat; quae demum creditos curae ipsorum populos et ad omne officii christiani genus instruere valeat, et adversus os loquentium iniqua obstruere.

23. Hoc rite defungitur Hilario.---Hilarius nihil deerat, unde sacerdos utilis fieret, qui cum doctrina non vulgari singularem morum integritatem conjunxerat. Statim igitur ut episcopatus apice sublimatus est, veritatis cibum, quo antea in secreto cordis pascebatur, plebi suae dispensare non cessavit: ut de illo, cum Galliis nostris exsilio ereptus est, dixerit Paulinus,

[Col. 0135B] Dum Pictavorum doctor floreret in oris,
Indomitis tradens populis praecepta salutis, etc.
(Lib. I, Carm. de Vita S. Martini.) De se ipse narrat Hilarius, lib. I de Trin. n. 14: Quod sibi credebat (animus), per ministerium impositi sacerdotii etiam caeteris praedicabat, munus suum ad officium publicae salutis extendes. Quo in loco cum episcopum repente audis, quem proxime ante sequebaris velut in verae religionis inquisitione adhuc laborantem; eum in superioribus prima Christianae vitae suae initia descripsisse vix credideris. Hoc obiter notato, qui munus suum ad officium publicae salutis extendebat, inspiciamus.

24. Scripturas populo exponit.---Ab Evangelio Matthaei exponendo non sine causa videtur docendi [Col. 0135C] exordium fecisse. Quamvis enim omnis scriptura divinitus inspirata utilis sit ad docendum; quia tamen in veteri Testamento est occultatio novi et in novo manifestatio veteris (August. de Catech. rudibus, c. 4), hujus expositioni utilius praemittitur illius explicatio. At vero inter libros novi instrumenti primum locum obtinet Matthaei Evangelium. Hoc porro Hilarius coram populo Pictavensi interpretatus esse, ac deinde conciones suas in publicum emisisse tanto existimatur facilius, quod non singula verba, ut interpretes solent, seorsim expendat; sed, quod magis est concionantis, omittat nonnulla, alia paucis perstringat, et alia copiosius tractet (lib. VI de Trin. n. 1). Sed quemadmodum declarat, se ad libros de Trinitate scribendos ea studii atque officii sui permotum [Col. 0135D] esse necessitate, qua ut Ecclesiae episcopus evangelicae praedicationis ministerium Ecclesiae se debere sentiebat; ita etiam non dubium est, quin eadem ratione adductus sit, ut privatas conciones in unum Commentariorum corpus redactas publicas faceret: ut nimirum non uni, sed toti Ecclesiae prodesset. In his non tantam in explicandis litterae sensibus, quantam in eruendis mysticis operam collocat: vel quia hoc populis ea aetate potissimum saperet, vel etiam quia id eis magis conduceret. Et vero cum Scripturae, quae variis sunt sensibus foetae, omnium manibus tererentur, et unicuique passim obvii essent litterae sensus; prudentis ac solliciti Pastoris erat quosdam aperire reconditiores.

[Col. 0136A] 25. Matthaei tantum, sed et Joannis Evangelium magna ex parte exposuit. Cum enim Joannes Evangelium eo consilio scripserit, ut Christi assereret divinitatem; Hilario in illo abunde succurrit, unde eamdem defenderet. Sensim sine sensu dilapsi sumus ad libros de Trinitate, in quibus ille et populos catholicae fidei veritate instruendo, et adversus haereticorum artes obstruendo, duplex christiani Doctoris munus absolute explevit; sed ad alia nos vocat rerum ordo.

CAP. IV. 26. Hilarii a Mediolanensi synodo ad Biterrensem gesta.---Ariana lues, quae tot in Oriente strages ediderat, in Occidentem pervadere, quamdiu rerum potitus est Constans, omnino non valuit. Nicaenum etiam concilium Hilario ignorare tunc temporis [Col. 0136B] licebat. At Constante mortuo deletoque Magnentio (die 10 aut 11 Augusti an. 353), huic quoque orbis parti pax brevi erepta est. Statim namque Constantius Arelate (die 10 Octob. ejusdem anni) se recipiens, concilium illuc coegit, quo et Arianae haeresi subscribi praecepit, et Athanasium condemnari. Quibus jussis obtemperare cum recusasset Paulinus. Trevirorum episcopus (Fragm. I, n. 6); ab Arianis episcopis indignus ecclesia, dignus exilio a rege est judicatus. Quid praeterea in hac synodo gestum sit, ignoratur. Illius enim acta quae Hilarius Ariminensibus praemiserat, magno historiae damno exciderunt. Sed haec interim initia fuere malorum, quae haeresis Ariana Constantii fulta auctoritate, Valente praesertim, Ursacio atque Saturnino agentibus, in Occidentem invexit.

[Col. 0136C] 27. Biennio post Constantius concilio Mediolani habito nullum modum tenuit, ut extinctionem Nicaenae fidei procuraret, et extorqueret Athanasii condemnationem (Athanas. ad Solit. p. 831). Reluctabantur apostolicae sedis legati, ac dicebant non licere per Canones absentem inauditum condemnare. Quibus ille: Mea, inquit, voluntas pro Canone sit. At legati regis sermonem magis horrentes, quam minas ac supplicia, exilium suscepere, ne veritatis et innocentiae causam proderent. Alios quoque eadem involvit sententia (Athanas. Apolog., p. 692). Caeteri autem episcopi vim non vulgarem gravesque contumelias sunt perpessi. Huicne concilio interfuerit Hilarius, an ab eo absens fuerit; necnon cur eo non convenerit, aut si convenerit, cur in illo mali nihil sit passus, [Col. 0136D] quaeri potest, temerarium est definire. Illuc adire noluisse eam ob causam potuit, ob quam Eusebius Vercellensis eo venire primum recusarat. Forte etiam ei praesenti pepercit Constantius, ne Gallorum animos exasperaret.

28. Hilarius spretis privatis commodis fidem tueri statuit. ---»Dum ita perturbarentur omnia, et veritas Arianorum dolis obscuraretur; Hilario, sicut et caeteris, facta est potestas, ut floreret in saeculo otio domestico frueretur, redundaret commodis omnibus, regia etiam gloriaretur familiaritate, et singulis universisque et publice et privatim in Ecclesiae dominatu gravis efficeretur; si modo imperatoris voluntati obsequens, veritatis evangelicae defensionem desereret. [Col. 0137A] Ipsi etiam succurrebat, unde se apud vulgus ab omni dedecore liberaret, cui facile erat judicii corruptelam excusatione alieni arbitrii defendere, et sub difficultate publicae intelligentiae mentiri probitatem, immo cum ipse fide sua piaculo haeresis teneretur, conscientiae reatum blandimento ignorantiae consolari. Verum inania haec delusae mentis solatia per fidem et spem Christi in simplicitate cordis manens charitas non tulit; nec sivit eum injuriarum omnium pro Christi confessione tolerantiam non praeferre ambitiosae in reatus silentio conscientiae (Fragm. I, n. 3). In coeli quippe spem assumptus, ac Deo per charitatem insecabili admixtus affectu, nulla terrenorum cupiditate (Fragm. I, n. 2 et 3), nulla vi saecularium motuum dissolvi potuit, ab eo, aut dividi; sed nunquam incertus [Col. 0137B] quid deligeret, fortiter dixit: Nomini Dei ac Domini Jesu Christi adhaereo, quamvis cum illius confessione mihi ferenda sint omnia mala; iniquorum societatem et infidelium consortium respuo, quamvis mihi cum his bonorum omnium affluentia sit speranda.

29. Prudens decretum pro Ecclesiae salute.---Hoc animi proposito cum propriae conscientiae fecisset satis, prospiciendum sibi duxit Occidentis incolumitati. Multi enim territi minis, ac fraude dolisque decepti, Arianorum communionem susceperant in concilio Mediolanensi: metuendumque erat, ne brevi totus orbis Christianus eorum contagione contaminaretur. Cui malo ut occurreret, statim post Eusebii, Luciferi ac Dionysii exilia, hoc est, post praedictum concilium, totius mali auctores Saturninum, Valentem et [Col. 0137C] Ursacium a fidelium communione separandos decrevit, indulta caeteris eorum consortibus resipiscendi facultate. De hoc decreto sic ipse loquitur (lib. in Constant., n. 2): Ego gravissimum fidei periculum longe antea praevidens, post sanctorum virorum exilia Paulini, Eusebii, Luciferi, Dionysii, a Saturnini et Ursacii et Valentis communione me cum Gallicanis episcopis separavi, indulta caeteris consortibus eorum resipiscendi facultate; ut nec pacis abesset voluntas, et principalium morborum foetida et in corruptionem totius corporis membra proficientia desecarentur: si tamen hoc ipsum beatissimis confessoribus Christi editum decretum tum a nobis manere placuisset. Decretum hoc, quo cum columbae simplicitate ac mansuetudine conjungitur prudentia serpentis, cum sacerdotali sapientia sit omnino [Col. 0137D] dignum, eo etiam placet amplius, quo modestia majore sanctis confessoribus approbandum permittitur. Quam autem aequum semper visum sit, supervacaneum est singillatim demonstrare. Certe post Ariminense concilium a variis synodis receptum, et a Liberio Papa confirmatum, nunquam nisi a schismaticis reprobatum fuit. Hilarius hujus auctor merito videri potest ac moderator praecipuus, quamvis hanc gloriam sibi ipse soli non arroget. Neque alia videtur causa, cur in eum nominatim Saturninus tantum odium conceperit, ut non longo post intervallo illum Biterras venire cogeret, et inde in Phrygiam confictis calumniis amandaret. Quod si ita est, quis eum inter episcopos a paucis tantum diebus sedere coepisse [Col. 0138A] credat, qui quamvis nulla propriae sedis prerogativa conspicuus, tantae tamen inter Gallicanos episcopos fuit auctoritatis, ut leges ipse conderet, alii libenter sequerentur? Rursum si verba superiora: Ego gravissimum fidei periculum longe antea praevidens, ad id tempus referantur, quo a Saturnini, Valentis et Ursacii communione se separavit; longe antequam hoc praestaret, episcopus fuerit necesse est. Quamquam haec etiam ita intelligere est ut gravissimum fidei periculum praeviderit, non quidem longe antequam a praedictis se separaret, sed longe antequam librum in quo ea enarrat scriberet. Sic certe ab anno 355 inter episcopos emicuit, ut eum abhinc Galliarum episcopi catholici velut caput ac patrem, haeretici vero ut praecipuum hostem semper respexerint.

[Col. 0138B] 30. Immo etiam antea, si Sulpicio non neganda fides, tanta fuit Hilarii fama, ut nec Martinum ad Rhenum militantem fugerit, quo minus eum spiritalis vitae sibi ducem deligeret. Ea porro Sulpicii verba sunt (Sulp. in vita S. Martini): »Martinus exinde relicta militia sanctum Hilarium Pictavae episcopum civitatis, cujus tunc in Dei rebus spectata et cognita fides habebatur, expetivit, et aliquandiu apud eum commoratus est. Tentavit autem idem Hilarius imposito diaconii officio sibi eum artius implicare, et ministerio vincire divino; sed cum saepissime restitisset, indignum se esse vociferans, intellexit vir altioris ingenii hoc eum modo posse constringi, si id ei officii imponeret, in quo quidam locus injuriae videretur. Itaque exorcistam eum esse praecepit. Quam ille ordinationem, ne [Col. 0138C] despexisse tanquam humiliorem videretur, non repudiavit. Nec multo post admonitus per soporem ex voluntate sancti Hilarii, in Pannoniam profectus est: multisque ab eo adstrinctus lacrymis et precibus ut rediret, moestus abiit, contestatus fratres multa se in hac peregrinatione passurum. Hinc matrem gentilitatis absolvit errore, patre in malis perseverante. Tum ab Arianis multa passus, et ad extremum de civitate exire compulsus, cum intra Gallias quoque discessu sancti Hilarii, quem ad exilium haereticorum vis coegerat, turbatam Ecclesiam comperisset, Mediolani sibi monasterium statuit.« Certe cum Hilarius anno 356 relegatus sit, vix arctius queunt quam intra unum alterumve annum constringi tot Martini gesta, quae illius exilium praecesserint.

[Col. 0138D] 31. Sulpicio quidem refragari videntur Fortunatus vitae Hilarii scriptor, Venantius Fortunatus, quem ab hoc alterum esse nonnulli volunt, et Gregorius Turonensis. Quippe Fortunatus in vita sancti Hilarii tradit, Martinum, post sancti confessoris ab exilio reditum, exorcistam fuisse constitutum. Venantius autem, ubi sancti Martini precibus ac meritis initam cum barbaris pacem enarravit, illum repraesentat non ad Hilarium convolantem, sed superantem Alpes, et per agrum Mediolanensem in Pannonias properantem. Demum Gregorius Turonensis (lib. I Hist. Franc., c. 39) Martini velut luminis in Gallia recens exorientis tunc primum meminit, cum narravit Hilarium ad propria redire permissum. Secum etiam ipse pugnat Sulpicius, [Col. 0139A] cum proxime antea scribit, Martinum sub Constantio primum, ac deinde sub Juliano militasse, neque ante impetrasse missionem, quam barbarorum legati Julianum apud Vangiones agentem de pace convenissent. Nam quod Hilarii exilium ante Juliani in Germaniam adventum contigerit sequenti capite evidenter demonstrabitur.

32. Verum Sulpicii licet in notis chronologicis consignandis diligentiam desideres, non est tamen cur accuses in rerum gestarum narratione sinceritatem. Nullus etiam ambigendi locus est, quin sincera ac minime interpolata ad nos pervenerit illius lucubratio: cum Paulinus (qui, ut Gregorius Turon. testis est, acceptis a Perpetuo Turonensi episcopo ejusdem Sulpicii (lib. I de Mirac. S. Mart., c. 2) indiculis [Col. 0139B] stricta oratione persecutus est, quod ille soluta exposuerat), memorata Martini gesta eodem ordine percenseat. Haec igitur aut falsa omnino sunt, aut id unum falsum, Martinum videlicet sub Juliano militasse: Quis non hoc potius concedendum opinetur, quam alterum? Facilior enim est in unius imperatoris nomine, quam in tanta rerum serie lapsus. Neque hujus aevi scriptoribus inusitatum est, ut sub uno imperatore gesta ad alterum referant. Et Sulpicio (in Vita sancti Martini) quidem singulare ac novissimum Martini in bello adversus barbaros factum narraturo eo facilius subrepsit Juliani nomen, quo clariora ac praesentiora tum essent illius adversus Alamannos gesta. Unde non respuimus quod ille ait, Martinum occasione arrepta, qua imperator donativum [Col. 0139C] erogaret, missionem petiise. At haec ad Juliani tempora referendi repugnat Ammianus Marcell. lib. XVII, c. 7, repugnat et Julianus ipse apud eumdem Marcellinum, lib. XX, c. 9, dum testantur maximum an. 358, exortum esse tumultum, quod sudoribus Gallicanis miles exhaustus nec donativum meruit nec stipendium: eumque tumultum tandem sedatum esse non largitione donativi, quod Constantius erogari more solito non permittebat, sed blanditiarum genere vario.

33. Praeterea si Martinus anno Christi 397, et ut auctor est Gregorius, aetatis suae 81 vivere desiit, si etiam non falsus est Sulpicius, cum filum anno aetatis suae quinto decimo raptum, catenatum, et sacramentis militaribus implicatum esse scripsit; sequitur ut anno Christi 316 natus, et anno ejusdem Domini [Col. 0139D] 331 militiae adscriptus, ante legitima confecerit stipendia, quam Julianus Caesaream adeptus esset dignitatem. Poterat igitur secundum leges romanas anno 351 missionem petere. Si autem militiae emeritae annis biennium adjicias, quo tribuni sui precibus evictus, solo licet nomine, militasse dicitur; eum saltem anno 353 militiam dimisisse concedas necesse est. Et sane eum, qui ad militiam per vim raptus, ad aliam vivendi rationem anhelabat, ante emeritae militiae annos missionem petiisse longe probabilius est, quam emeritum in eodem vivendi genere diutius perstitisse.

34. Demum qui observarit quanto studio Martinus a sua in Pannoniam peregrinatione Hilarium expetierit, vix ambiguum ei erit quin eumdem Christi confessorem, [Col. 0140A] antequam exsularet, convenerit; et aliquandiu apud eum commoratus, ex ipsius voluntate profectus sit in patriam, aliaque praestiterit, quae Sulpicius Paulinusque narrant (Paulinus in vita S. Martini). Quid est enim quod Pannonia expulsus, Gallica ora petit? cur cum audit Hilarium e Gallia motum, Gallium ulterius non cogitat, sed Mediolani monasterium sibi statuit? an quod eo timeret ire, unde Ariani sanctum virum exturbare potuerant? At in Italia quanto magis ii ipsi poterant, quorum opera Eusebius Vercellis, Calaris Lucifer, Liberius Roma, imo et Mediolano Dionysius erant expulsi? Cui non credibilius est, eum Hilarii precibus et lacrymis adstrictum, ut ad se post peregrinationem rediret, ipsum unum in Galliis quaeritasse, ut fidem suam liberaret? [Col. 0140B] Neque alia animo succurrit causa, cur cum in Gallinaria insula sedem fixisset, statim tamen ut comperit sancto praesuli indultam esse redeundi potestatem (Sulpic., p. 296), non modo Romae tentarit ei occurrere, sed et ipsum inde jam egressum e vestigiis sit prosecutus, donec ad eum perveniret. Si quid inde conficitur, concedendum est Martinum aliquandiu cum Hilario, antequam exularet, commoratum esse; adeoque non falsa esse omnia quae Sulpicius de primis Martini annis scribit, ut tamen Juliani loco substituendum sit alterius imperatoris nomen sub quo ille militarit. Hinc neque quisquam inficiari poterit, quin etiam ante annum 355 magnum jam fuerit Pictavensis episcopi nomen.

35. Eo ipso anno 355 cum barbari rupta, ut loquitur [Col. 0140C] (apud Amian., lib. XV, c. 8), imperator, limitum pace in Gallias effusi eas foede vastarent, cumque, Victore (lib. de Caesarib.) teste, timeret Constantius, ne quid tum apud Gallos natura praecipites novaretur, nec deessent (Hilarius, lib. I, ad Constant., n. 3) susurrones, qui meticulosi principis suspiciones augerent; Hilarius misso imperatori libello timorem illius ita lenire curavit, ut res Ecclesiae ea occasione ageret. Exstat etiamnum, etsi forte non integer, hic libellus, quo cum Constantium certiorem faciat quieta esse omnia, hec ullam esse seditionis suspicionem; in id tamen potissimum incumbit, ut ecclesiasticae fidei ac disciplinae factum injuriam propulset. In primis enim imperatorem cum verbis, tum lacrymis deprecatur: 1o ne catholicae Ecclesiae a fratribus gravissimas [Col. 0140D] sustineant persecutiones; 2o ne a provinciarum rectoribus causae clericorum cognoscantur; 3o ut populi episcopos libere sequantur catholicos; neque per vim cogantur subjici haereticis, demum ut egregii sacerdotes in desertis aut in exilio detenti ad suas sedes revocentur. Quae omnia cum plurium nomine postulet; conjectura est libellum hunc ab eo ex Gallicanorum episcoporum consensu missum esse, vel etiam, quo majoris esset ponderis, a plurimis esse subscriptum. His precibus eam Baronius ad ann. 355, n. 18, legem attribuit, qua cavetur ne episcoporum causae ab aliis quam ab episcopis cognoscantur.

CAPUT V. 36. Biterrensi synodo Hilarii gesta et exilium. ---Hinc Hilarius plura sperare (Fragm. XI, [Col. 0141A] n. 4; et Sulpic. pag. 262), et imperatoris benevolentiam colere; haeretici vero magis ac magis timere, ne eorum haeresis, quae ex decepta Constantii religione unice pendebat, tanti viri consiliis funditus rueret. Itaque Saturninus Arelatensium episcopus, vir sane pessimus, et ingenio malo pravoque, qui sanis consiliis statutisque salubribus impiissime contradicebat, cique nequitia nihilo inferiores Ursacius et Valens, cum decreto proxime adversus se nominatim edito commoti, tum hoc Hilarii libello denuo excitati, eum procul amandandum constituunt. Pessimum hoc consilium Biterrensi conventiculo adoriuntur. Quod enim tribus illis episcopis auctoribus congregatum sit, satis indicat Hilarius, cum iis praenominatis, statim declarat, se per factionem eorum pseudoapostolorum [Col. 0141B] ad Biterrensem synodum compulsum esse (lib. in Constant., n. 2; lib. de Synod., n. 2. et cont. Auxent., n. 7). Quod autem congregatum sit, ut ipsi perniciem molirentur, exitus demonstravit. Saturninum huic praefuisse, eamque ob causam ab Hilario exilii sui auctorem non semel appellatum, opinamur. Aderant et ex Gallis aliquot sanae fidei episcopi, quos rerum ibi a se gestarum lib. de Synod., n. 2, testes appellat. De his gestis unum illud refert, quod eo compulsus, cognitionem Arianae haereseos demonstrandae obtulit, et ingerendae patronos palam denuntiavit: sed hi timentes publicae conscientiae, audire ab eo ingesta noluerunt. Quaenam praeterea ibi ab ipso ingesta sint, quave ratione ingesta sint, Fragm. I, n. 5, narrare videtur his verbis: Raptim enim tunc haec per [Col. 0141C] nos ingerebantur, corruptio Evangeliorum, depravatio fidei, et simulata Christi nominis blasphema confessio. Et necesse fuit in eo sermone omnia esse praepropera, incomposita, confusa: quia quanto nos impensiore cura audientiam quaereremus, tanto illi pertinaciore studio audientiae contrairent. Contra Saturninus cum suis Athanasii condemnationem flagitabat. Quod enim Arelatensi synodo coeperant, hac Biterrensi ita prosecuti sunt, ut sub uno titulo utramque Sulpicius comprehendendam judicarit. Rursum opponebat Hilarius Sardicensia gesta, et nutantes episcopos iis fere verbis confirmabat, quibus postea quosdam ignave lapsos increpavit: Ignorasse vos negabitis Athanasio, cujus damnationem a vobis Valens, Ursacius, Saturninus exigunt, ab Osio, Maximino, Julio [Col. 0141D] redditam communionem? (Fragm. II, n. 18.) Sed qui vinci nulla ratione potuit, cedere coactus est calumniis, cum illuso Juliano Caesare, et falsis synodi nuntiis, apud Constantium per impios homines delatus, exilii sententiam excepit.

37. Quodnam fuerit crimen cujus reus postulatus est, latet. Sed veritatis inimicis tunc facile fuit, ex turpido Galliarum statu, fidem illius et integritatem suspectam facere: quasi ea, qua apud Gallos pollebat, auctoritate ad seditionem concitandam abuteretur (lib. II, ad Constant., n. 2). Ipse se quodam modo significat insimulatum, quod indignum aliquid non modo episcopi sanctitate, sed et laici integritate gessisset (ibid., n. 3). Certe omnia, quae in exilium [Col. 0142A] ipsius procurata sunt, tam aperte falsa erant, ut praesentem eum, cujus ministerio exulavit, usque ad confessionem falsorum quae gessit adducere paratus semper fuerit. In promptu enim erant Constantii litterae, quibus eum circumventum probaret. Aderat et Julianus Caesar rerum gestarum testis, qui quod setam turpiter illudi sit passus, plus in hac exilii sententia contumeliae, quam exul ipse injuriae pertulerit.

38. Ex hac Hilarii narratione cum perspicuum sit Julianum, jam Caesarem renuntiatum, aut Biterris aut non procul fuisse, dum haec in ea urbe gererentur; haud difficulter deprehendere est hujus Biterrensis synodi tempus. Quippe certis historiae monumentis constat, Julianum die 8 idus nov. Arbetione et [Col. 0142B] Lolliano Coss. id., est, anno 355, Caesarem Mediolani dictum, et inde calendis decemb. egressum in Gallias, Viennae commoratum esse ad mensem junium anni 356, quo in Germaniam profectus, easdem Galliarum regiones ante annum 360, non repetierit. Ex quibus certo colligere est, Biterrensem conventum anno 356, ante mensem junium actum esse. Nec ab his abludit computatio, qua Sulpicius exilii Hilarii annos numerat. Eo enim teste quartum jam exilii annum agebat, cum ad Seleuciense concilium vocatus est. Atqui mense septembri anni 359, celebratum fuit Seleuciense concilium. Igitur ante mensem septembrem anni 356 Hilarius fuit relegatus (lib. de Synod., n. 2); quo intervallo ante, ex aliis adjunctis licet dijudicare. Ad haec Hilarius librum de Synodis [Col. 0142C] se scripsisse significat cum in exilio totum jam triennium exegisset: hunc autem scripsit exeunte anno 358, aut saltem 359 ineunte: et hinc igitur planum est, Hilarii exilium intra anni 356 initia, proindeque ante Juliani adversus Germanos expeditionem, contigisse. Quod cum in dubium revocari nequeat; neque negandum, allatum Sulpicii locum, quo Martinum missione a Juliano impetrata ad Hilarium sese recepisse tradit, nonnulla emendatione indigere.

39. At quamvis Arianorum duces cum apud Julianum, tum apud Constantium praetexuerint relegandi Hilarii causam, eam unam ipsis fuisse, quam ipse lib. de Synodis attingit his verbis: Coegerunt nos ad voluntatem exulandi, dum impietatis imponunt necessitatem, Gallicanos episcopos celare non potuerunt. Quocirca [Col. 0142D] apud eos nunquam impetrarunt, ut in locum ejus, cui (lib. de Synod., n. 2), fide ac spiritu cohaerebant, alius sufficeretur. Unde vere Hilarius apud Constantium sese episcopum dicit: In omnium Gallicarum ecclesiarum atque episcoporum communione, licet in exilio permanentem, et Ecclesiae adhuc per presbyteros suos communionem distribuentem (lib. 2, ad Const., n. 2). Imo a Saturnino Galli exinde ita abhorruere, ut suam ei communionem constanter negarint, donec tandem post concilium Ariminense in eadem Biterrensi civitate, praeter haeresis infamiam multis atque infandis criminibus convictus et Ecclesia ejectus (Sulp., p. 263), justas in juste in Hilarium latae sententiae poenas dedit.

40. In quem locum relegatus sit Hilarius.---Sanctum [Col. 0143A] Christi confessorem in Phrygiam deportatum esse, Hieronymi, Sulpicii ac Fortunati testimoniis compertum est: an in ullum certum locum, latet. Scribit ipse modo se intra decem provincias Asianas consistere, modo se Gallis de plurimis Romanarum provinciarum urbibus significasse quid in Oriente ageretur. Ipsi etiam Galli anno 358, ei rescribentes, litterarum suarum lentitudinem de exilii illius longitudine ac secreto constitisse asseverarunt: et excusationem eorum accepit Hilarius. Unde intelligere est, nullum certum exilii locum ei constitutum esse. Cum illo pariter in Phrygiam relegatus est, Tolosanus antistes Rodianus, qui quantum infirmis proficeret fortium societas, in se expertus est. Nam cum natura esset lenior (Sulpic., pag. 248), nec tam [Col. 0143B] propriis viribus, quam Hilarii societate non cessisset Arianis, eamdem tamen confessionis gloriam cum Ilo est partitus. His de Biterrensis synodi gestis, quantum ex verbis Hilarii expiscari licuit, delibatis, quae ipsius in exilio studia fuerint, exploremus.

CAP. VI. 41. Hilarii in exilio studia ac gesta ad finem an. 358.---»Fortissimus Christi confessor extra Gallius factus, locum non animum mutavit. Neque enim eum adversarii ipsius vel acerbiorem vel animo magis fractum ac nutantem experti sunt, neque qui aut error aut timore lapsi erant, elatiorem. Sed ubi in exilium ejectus est, ita de Christi confessione sibi nunquam decedendum decrevit, ut neque honestam aliquam ac probabilem ineundae unitatis rationem respuendam statueret.« (lib. in Const., num. 2.). Tum [Col. 0143C] hoc etiam sibi proposuit, ut quamvis laesus et gravissimis affectus injuriis, de temporibus tamen minime quereretur (lib. X, de Trin., n. 4). Id vero constanter adeo praestitit, ut quarto exilii anno dicere ei licuerit; Exinde nihil in tempora maledictum, nihil in eam, quae tum se Christi ecclesiam mentiebatur, nunc autem antechristi est synagoga, famosum aut dignum ipsorum impietate scripsi, aut locutus sum (lib. in Const., n. 2). Illum quidem ad scribendum sollicitabant, et amplissimam ipsius eloquentiae materiam ministrabant, quae ubique terrarum patrabant Ariani facinora: at pluris interesse sentiebat, ut ne vel levissimam impatientis animi suspicionem praeberet. Non enim ignorabat, homines asperioribus verbis sanari vulgo non solere; eaque nulli esse usurpanda, nisi cum caetera, quae [Col. 0143D] clementia suggerit, tentasset adhibuissetque remedia. Quanta autem ipse indulgentia sit usus, probant quae tunc temporis permisit. Ea quippe sunt, quae nisi excusaret legum omnium moderatrix charitas; vix possent a nimia ecclesiasticae disciplinae remissione vindicari: »Nam criminis loco non duxit, quemcumque catholicum cum Arianis, suspensa licet sacramentorum communione, colloqui« (ibidem )aut in una ecclesia orare, iisque pacem inter salutandum optare: quamvis aliud postularet concilii Laodicaeni 3 canon pluribus aliis confirmatus, non oportet cum haereticis vel schismaticis orare (Vide 10 can. Apost. et 2, can. 1, syn. Antioch. et Carthag. IV, can. 70, 72 et 73). Sed severiores illas leges apprime notavit [Col. 0144A] Augustinus in Psal. C, n. 8, propter medicinam esse sanitas. Propter correptionem aliquam, inquit, tenemus nos etiam a fratribus nostris, et non cum eis convivamur, ut corrigantur. Cum extraneis potius convivamur, cum paganis, quam cum his qui nobis haerent, si viderimus eos male vivere, ut erubescant, et corrigantur. Ubi igitur Arianorum correptio ex concesso quam ex negato eis catholicorum commercio promptior sperabatur, hoc illis negare non debuit, qui ecclesiasticarum legum spiritum litterae praeponendum sciebat.

42. Exilio suo veritatem manifestam fieri gaudet.---Nondum eos hic appellamus, qui Hilarium natura lenem non credunt; quique eum quadam exilii impatientia, sub specie pietatis, in convicia contra Arianos erupisse suspicantur. Illi grave non erat exilium, [Col. 0144B] quo veritatem, quam unice deperibat, illustrari perspiceret. Namque intuens in hanc Apostoli prophetiam: Erit enim tempus, cum sanam doctrinam non sustinebunt, non modice gratulabatur: quia, inquit, iniquitas se per hoc exilii nostri tempus ostenderit, quo veritatis impatiens sanae doctrinae praedicatores, ut secum desideria sua coacervet sibi magistros, relegat: exilio nostro laetantes et gaudentes in Domino constitisse in nobis plenitudinem apostolicae prophetiae (lib. X de Trin., n. 4). Rursum sua forte contentus ac laetus exclamat alio in loco (lib. de Synod., n. 78): Exulemus semper, dummodo incipiat verum praedicari. Eo quidem consilio orthodoxae fidei praecones in remotas regiones ablegant, ut sana doctrina, cujus impatientes sunt, pariter cum eis exulet: ac hoc frustra [Col. 0144C] sperant. Non enim cum corporibus nostris exulans vinctum et detentum esse potuit Dei verbum (ibid., n. 8). Imo ad eorum errores confutandos ac propugnandam fidem majora orta exilium praebet. Prima illa exilii sui otia libris de Trinitate conscribendis eum consecrasse nullum fere dubium est. Urgebat enim charitas, ne Christi adversarios de absentia pastorum proficere diutius sineret. Incoeptum tamen opus, absoluto tertio libro, aliquandiu intermisit: quam diu nimirum, ut opinari licet, eum detinuerunt alia majoris momenti negotia. At ubi totum perfecit, non jam timere, ne cum veritatis praeconibus vera fides exularet; sed quod haec ipsius amantibus non occulta aut obscura esset, gratulari ac dicere (lib. X de Trin., n. 4): Licet nunc a multis coacervantibus sibi [Col. 0144D] magistros sana doctrina exulet; non tamen a sanctis, id est, fidei orthodoxae amantibus, quibusque praedicationis veritas exulabit: loquemur enim exsules per hos libros, et sermo Dei, qui vinciri non potest, liber excurret. Librorum illorum utilitatem eleganter exposuit Rufinus (lib. I, c. 31) his verbis: Libros de fide nobiliter scriptos edidit, quibus et haereticorum versutias, et nostrorum deceptiones et male credulam simplicitatem ita diligenter exposuit, ut et praesentes et longe positos, quibus ipse per se disserere viva voce non poterat, perfectissima instructione corrigeret.

43. Haeresim horrens, lenis est in eos qui errant.---Si quid autem in his libris asperum, hoc in unos illos cadit numero pauciores, quos caeterorum duces, seductores [Col. 0145A] simplicium, et quadam impietatis voluntate in haeresi obstinatos advertebat. Interdum enim, inquit, indulgentem officiosumque esse, non perfecte est charitatis (Hilar. lib. IX de Trin., n. 25). Ipse vero cum fidei integritatem perfecte amaret, de iis loqui, qui haeresim omnibus malis artibus propugnabant, non sine horrore potuit. At erga caeteros, quos ignorantia in errore detinebat (lib. VI, n. 2 et 15), misericordia potius quam ulla indignatione affectus, omni qua potuit ratione eis succurrere conatus est: et quo magis eos ad emendationem proclives speravit, eo etiam propensiore cura ad explicanda eis planius fidei nostrae mysteria incubuit. Imo erga omnes eo fuit moderatus, quod odiosum sectae Arianae nomen toto opere suo siluerit.

[Col. 0145B] 44. Librum Job enarrat.---Inter fructus exilii ipsius recensere licet laudatas ab antiquis illius in Job lucubrationes. Nam quamvis quaecumque sacris paginis scripta sunt, ad nostram consolationem scripta sint; aptior tamen est libri hujus meditatio ad ferendos exilii labores, et ad constantiam illam obtinendam, qua inter aevi sui praesules maxime enituit.

45. Quanta patiatur ex tristi Ecclesiae facie.---Jam ex quo beatae vitae spem concepit, propria incommoda nulla reputare didicerat, certo sciens praesentis vitae aerumnis ad ea pervenit bona, quorum amore flagrabat; idque rerum praesentium tolerantiam immortalitatis praemium expetentibus esse, quod pueritiae informandae litteras quod aegris medicinam, quod naufragis natatum, quod adolescentibus disciplinam, [Col. 0145C] quod militiam imperaturis. At quanto dolore cruciabatur, cum quas ubique ederet haeresis Ariana strages, aut intuebatur ipse, aut ex aliis audiebat? Quam saepe flevit; cum earum regionum, in quibus exulabat, statum contemplabatur ita miserum, ut vel inter episcopos vix occurreret, qui vere Deum cognosceret, et sincerae fidei nonnulla retineret vestigia? Nam absque Elusio, inquit, et paucis cum eo, Asianae decem provinciae, intra quas consisto, vere Deum nesciunt (lib. de Synod., n. 63 ibid., n. 1). Anxietates haud parum auxit summum Gallorum silentium, quamvis iis quid cum Orientis episcopis fidei studiique esset, frequenter de plurimis Romanarum provinciarum urbibus significasset. Tum vereri, ne in tanto ac tam plurium episcoporum calamitosae impietatis periculo, taciturnitas eorum [Col. 0145D] de pollutae atque impiatae conscientiae esset desperatione suscepta. Quod ei tanto luctuosius, quanto Galliam ardentius adamabat, non modo ut patriam charissimam, sed ut selectam haereditatis Christi portionem, quae hactenus prope omnis ab haeresis Arianae contagione incontaminata permanserat. Stat tamen in fide sua immotus, et omnibus licet ab ea discedentibus, ipse ne leviter quidem nutat. Neque etiam ira praecipiti in gentiles suos effervescit, quos et suspicatur lapsos, et a se frequenter admonitos certo scit ex ignorantia labi non potuisse. »Sed memor dominicae sententiae, qua post primam atque iteratam conventionem eos, qui etiam sub testimonio Ecclesiae inobedientes exsisterent, haberi sicut [Col. 0146A] ethnicos publicanosque jussisset, sibi quoque apud eos tacendum constituit, nullam deinceps nisi ex impollutae conscientiae testimonio quaeritans consolationem. « Ad haec, anno 357, cumulus ei doloris accessit (Ibid. n. 2), cum rescivit Osii Cordubensis lapsum, ac blasphemiam Sirmii editam: unde haeresis publica auctoritate prorumpens, jam veluti victrix palam profiteri coepit, quod antea furtim et in angulis mussitabat.

46. Quantum recreetur ex faustioribus Galliarum nuntiis. ---Verum Deus, qui servos suos aliquando probat, nunquam tamen diutius omni consolatione destituit, haud modice recreavit Hilarium, cum anno 358 ineunte ab episcopis Galliarum atque Britanniarum acceptis litteris, didicit eos, negata hac usque Saturnino communione ipsi fide ac spiritu [Col. 0146B] cohaerere; neque solum non cessisse Saturnini minis, potestatibus, bellis, sed et missam e Sirmiensi oppido infidelis fidei impietatem damnasse. Quanta ex his nuntiis laetitia perfusus sit, testis est ipsius liber de Synodis, in quo cum passim se prodant animi sancte laetantis vehementissimi affectus, saepe tamen ei verba videntur deesse, quibus gaudium pro sensu suo testetur. Gaudium hoc nonnihil temperabant minae, potestates ac bella, quibus Saturninum adhuc per Gallias grassari audiebat. Iis tamen minus movebatur, quibus fortiter a fratribus suis resisti certior fiebat. Non enim tam lugendi quam gratulandi causae sunt calamitates, quae virtute suscipiuntur ac superantur. Ea porro Saturnini bella tum proxime post Biterrense concilium intentata, tum anno insequenti denuo [Col. 0146C] excitata esse valde probabile est: primum quidem, ut qui Hilario auctore communionem ipsi negaverant, eam illo submoto redderent; postea autem, ut missa e Sirmiensi oppido fidei formula ab omnibus susciperetur. Alia praeterea ei fuit nominatim in Ecclesiam Tolosanam saeviendi occasio: ut cum sanctus illius antistes Rodanius exul in Phrygia vitam finisset, omnem moverit lapidem, quo Arianus in ejus sedem intruderetur. Neque deest conjectura, ad id tempus referendam esse persecutionem, qua, Hilario teste, Tolosae clerici fustibus caesi, diacones plumbo elisi, et in ipsum Christum manus missae (lib. in Constant. n. 11). Ex earum occasione litterarum, quibus et de Saturnini violentia, et de Gallorum in retinenda fide constantia certior factus est (lib. de Synod., n. 5), significarunt [Col. 0146D] nonnulli episcopi, sese ab eo cupere rescire quae Orientales in fidei professionibus gererent ac gessissent, et quid ipse super omnibus eorum dictis sentiret. Nec alio, uti videtur, tempore ad eum delata est Abrae charissimae filiae epistola, qua se miro illius desiderio teneri nuntiabat.

47. Continuo per Orientem, Hilario haud dubie monente et instigante, Gallorum imperturbatae inconcussaeque fidei fama percrebuit, eorumque in damnandis haereticis studium quosdam Orientalium episcoporum sero jam ad aliquem pudorem nutritae exinde haereseos auctaeque commovit. Hi exempli eorum auctoritate incitati paulo ante festum Pachae anni 358, Ancyram, ubi erant plures jam ad consecrandam ecclesiam [Col. 0147A] congregati, quotquot quam primum possunt convenire sibi adjungunt, et ea in odium Sirmiensis proximeque secuti Antiocheni conventus edunt decreta, quae sine fidei Nicaenae professione tueri nemo recte valeat. In uno quidem ex posterioribus homousion damnant; sed legati eorum Sirmium statim missi, sive catholicorum gratiam sibi conciliare cuperent, sive hoc decretum adverterent cum superioribus minime stare posse, illud cum paucis aliis supprimunt, et fidei professionem sic castigatam imperatori offerunt. Imperator ipse dum hanc legationem honorifice excipit, ac monitus a legatis, dum falsitatem eorum, quorum auctoritate in invidiam deducebatur, adeoque errorem non tam suum, quam adhortantium agnoscit; sese invidia apud Deum liberat [Col. 0147B] atque apud homines. Tum (num. 79 et 81) Valens, Ursacius, Germinius, aliique qui in Potamii et Osii sententiam ita et ipsi (num. 3) sentientes confirmantesque concesserant, ac forte fortuna Sirmio nondum recesserant, coacti rationem reddere cur homousion et homaeusion Sirmiensi formula rejecissent nulla se alia excusare valuerunt, nisi quod his verbis quid significaretur ignorarent. Hac eorum excusatione accepta, compulsi sunt damnare quod antea Sirmii fecerant, et fidei ab Ancyranis legatis propositae subscribere.

48. Laudat Hilarius (num. 63) hanc Orientalium patientiam, quibus suffecit post blasphemiae voluntatem, coactae saltem fidei professio. Quamvis enim suspecta omnino sit plerorumque subscriptio, ipsi tamen gratulandum videtur in tanta blasphemantium [Col. 0147C] episcoporoum haeretica pertinacia aliquem ex his suscipi poenitentem. Neque ipsum fugit, eos facile falsi convinci potuisse: tum quod alias semper fefellissent, tum quod omni fide esset destituta quae ab eis obtendebatur ignorantiae excusatio. Sed vir natura lenis et placidus non admodum queritur (num. 69) de venia facilius data: quia religiosum est Deo sua reservare, et ignorationis error humanus est. Et cum difficillimum esse dicat, ne nominatim Ursacius et Valens non mentiri existimentur; hoc tam modeste ostendit, ut vel hinc se prodat innata ipsius mansuetudo. Sed ignoscant, inquit (ibid.) mihi duo episcopi Valens et Ursacius, quod eos pro aetate atque exercitatione sua ignorasse non credo. Et difficillimum est, ne mentiri existimentur, qui se in alio negotio non possunt [Col. 0147D] nisi mendacio purgare. Sed Dominus hoc magis tribuat, ut nos male opinemur, quam illi non ignoraverint. Quam non temere de his judica verit, rei probavit eventus: sicut et quod interdum utile esse sensit, ut haeretici etiam inviti cogantur ad fidei rectae professionem, confirmavit summa illa constantia, qua tandem Germinius propugnavit, quod Sirmii coactus subscriptione sua ratum fecerat (Frag. XIII. et XV).

49. Ob haec Orientalium Ancyrae ac deinde Sirmii gesta, spes Hilario maxima affulsit veritatis in eam orbis partem revocandae, unde antea prope omnis exulabat. Jamjam adesse sibi videbatur tempus illud optatum, quo imperatorem alloqui liceret, ac toto orbe Arianam haeresim fugare. Ipse enim de [Col. 0148A] causae suae bonitate securus, sic etiam bene sentiebat de Constantii pietate, ut si ei exponendae fidei potestas sibi fieret; quem ille haereticis hactenus praestiterat favorem, deinceps in gratiam catholicorum convertendum esse non ambigeret. Ut igitur votis potiretur (vide 3, Responsum apologet.), Orientalium, qui apud imperatorem praepollebant, bene volentiam sibi necessariam ratus, propensius exinde captare eam studuit. Ac licet hoc se eo facilius consecuturum speraret, quo cum Orientales Arianis acre bellum indixissent, minus jam abhorrerent a catholicis, hos inter et illos veluti medii; id tamen sibi arte procurandum duxit. Qua autem sit usus, sequentia illius gesta explicabunt.

CAP. VII. 50. Quid Hilarius a fine anni 358, ad [Col. 0148B] concilium Seleuciense egerit.---Litterae a Gallicanis episcopis Hilario datae rescripto ei occasionem praebuerunt, quod vulgo juxta Hieronymum Liber de Synodis appellatur. De quo quamvis speciali praefatione agendum, silere tamen hic non licet, ne potiori parte careat tam praeclarae vitae series. Nam quae in Hilarium cum naturae, tum gratiae bona Deus contulerit, ex nullo alio monumento perspicies evidentius. In hoc si quidem emicat sincera in Deum pietas: in Dei Ecclesiaeque rebus singularis prudentia (num. 78), reverentia in regem (num. 8), in patriam amor, pacis studium, humilitas christiana, zelus secundum piae discretionis scientiam temperatus, uno verbo omnes quae piissimum juxta atque fortissimum Ecclesiae Principem decent virtutes.

51. In quo Orientales et Occidentales ad pacem mutuam [Col. 0148C] praeparat.---Maxime ut optatis satisfaceret Gallorum, qui de Orientalium rebus certiores ab eo fieri postularant, exeunte anno 358, aut anno 359, ineunte hoc opus suscepit; non sine demissa sui praefatione, qua grave onus sibi imperitissimo atque indoctissimo omnium impositum testatur. Id in eo ab exordio sibi praescripsit, ut quia non ignoraret Gallos Orientalesque mutuis suspicionibus detineri, eas non augeret, sed imminueret, et utrosque ad concordiam in proxime habendis conciliis firmandam praepararet. Res sane ardua, et caute admodum prudenterque tractanda. Ipse hujus difficultatis conscius, non ingenio, non propria sagacitate et industria confisus est (num. 65), sed ad consequendum quod ex uno Christi amore tentabat, opem divinam assiduis precibus exoravit, [Col. 0148D] et impetravit, Quippe non sine Dei numine sic sermonem temperavit, ut et sibi conciliaret Orientales, nec justam offensae causam Gallis relinqueret. Illos porro sic judicavit tractandos, velut qui ex morbo convalescerent, et in quibus ita esset spes perfectae sanitatis, ut aegritudinis pristinae reliquiae non deessent. Fovendi adhuc erant, adjuvandi erant, et ab erroris profundo assurgentibus auxiliaris manus praebenda, ut inde penitus emergerent. Huic illorum infirmitati morem gerere cupiens, eos modo excusat, modo laudibus extollit, et ubique a conviciis se abstinet. Tum ubi benigno sermone animi sui specimen eis praebuit, veritatem ita blande insinuat, ut hanc non valeant prorsus respuere. Sic enim eis indulget, [Col. 0149A] ut ipsis ad veram fidem nonnihil deesse non dissimulet (num. 63), sic excusat quod uni fidei non steterint ut eos longe beatiores gloriosioresque praedicet, qui perfectam atque apostolicam fidem conscientiae professione retinentes, conscriptas fides huc usque nesciunt: ita eos laudat quod haereticis restiterint, ut neque taceat justae adhuc reprehensioni esse obnoxios: sic denique eorum homoeusion probe intellectum non respuit (quod indignum judicet de verbis litigare, ubi de rebus ipsis consensio est), ut tamen homousion praeferendum et Nicaeno Concilio adhaerendum esse demonstret. Hoc eis tantum concedit, ut ad hujus vocis interpretationem si quid addendum, communiter, inquit, consulamus. Potest inter nos optimus fidei status condi, ut nec ea quae bene sunt constituta [Col. 0149B] vexentur, et quae male sunt intellecta resecentur (n. 90).

52. Offendit libri sui reprehensores.---Ea ratione prudentissime cavit, ne Gallorum aliorumve, quibus ut cara admodum fides Nicaena, ita suspecti valde erant novarum formularum conditores, offensam incurreret. Non omnem tamen vitare potuit. Mox enim ei a nonnullis, nominatimque a Lucifero exprobratum, quod approbato homoeusio, defensores ejus Orientales orthodoxos habuisset, et in laudes eorum ita fuisset effusus, ut turpis adulationis notam declinare nullatenus posset. Id non sine speciali Dei nutu factum putamus: cum ex Hilarii responsis, quae e mss. nunc primum eruimus, illustrentur multa, quae hactenus non satis manifesta fuerant.

53. Apologiam illius permodestis verbis instituit.[Col. 0149C] ---Ac primo quidem hinc certius innotescit Hilarii ingenium. Qualis enim quisque apud se lateat, contumelia illata probat, inquit Gregorius papa (lib. I Dial., c. 5). Neque graviorem contumeliam pati potuit vir recti fideique amantissimus, quam ut prae adulandi vitio fidem non rectam approbasse insimularetur. At vero Hilarius nedum injuriam injuriis repellit (lib. de Synod., n. 6), sed neque etiam queritur de se temere judicatum: quamvis initio operis sui tam obnixe obtestatus sit, ne quisquam non comperta usque ad finem ratione dictorum, de se judicandum existimaret. Totam autem culpam velut in se suspiciens, quasi obscurior ipsius sermo justae reprehensioni locum dedisset, se parum intellectum respondet (Respons. 4, apolog.): idque modeste demonstrat ex dictis suis, [Col. 0149D] quibus ita laudat Orientales, ut non veram eos fidem sed spem dumtaxat verae fidei attulisse praedicet. Non minori cum modestia laudum earum, quas illis tribuit, mysterium aperit, hoc se scilicet praestitisse, primo ut quod episcopum maxime decet procacium conviciorum effugeret foeditatem (Respons. 4); 2o ne in his, quae possent tanquam excusabilia defendi, videretur calumniari (Respons. 5); quia religiosum est Deo sua reservare, et ubi non est evidens malitia, de aliis tutius bene quam male judicatur; 3o ut blandus allocutionis sermo illos, ad ea utilius audienda praepararet, in quibus occulta quarumdam expositionum scandala amarius atque probrosius proderentur (Respons. 4); postremo ut hoc pacto adjuncta sibi eorum [Col. 0150A] benevolentia, ab imperatore contra Ursacium et Valentem Orientis Occidentisque perturbatores posset audiri, non secus ac illi auditi jam fuerant adversus Eudoxium aliosque Anomoeorum fautores. Sed quam morum suavitatem spirat illud ad objectum de similitudinis approbatione responsum? Satis absolute, domine frater Lucifer, cognosci potuit, invitum me homoeusii mentionem habere. Sed quia tu similitudinem Filii ad Patrem praedicabas, demonstratio ejus a me fuit exponenda sine vitio (Resp. 6). Tantum Hilario studium pacis fuit, tanta erga Confessores Christi religio, ut ne ab aliquo ex illis dissideret, sese ad eorum etiam haud satis accuratas loquendi rationes accommodarit. Utinam Lucifer ipsius imitator potius fuisset, quam reprehensor. Sane confessionis gloriam pertinaci schismate non turpasset.

[Col. 0150B] 54. Orientalium fidem semper suspectam habuit.---Habent et in his responsis scriptores catholici rarum ejus modestiae exemplum, qua rationem iis reddere teneantur, quibus forte aliquid ex scriptis suis displicuerit. Ex iisdem quoque tollitur omnis dubitatio, habuerit ne Hilarius Orientales velut orthodoxos et haeresis minime suspectos, necne. Plane enim declarat, se suspicionem ab his nullatenus ademisse, nec dixisse veram ab eis fidem allatam. Adjicit praeterea, se similis substantiae piam intelligentiam non solum dixisse, quia esse et impiam intelligeret; sed et eam solam esse piam admonuisse, quae unitatem substantiae praedicaret. Quocirca de illis hoc unum testatur, quod eorum aliqui nonnulla pie verbis praeferebant (lib. in Constant., n. 12; lib. de Synod., [Col. 0150C] n. 8): at de pio cujusquam sensu nihil asseverat. Eamdem ob causam Gallos in Orientem accitos laudat, quod se intra communionem ipsius continentes a caeteris extra Gallias abstinerent: ne videlicet incauta eorum, qui homoeusion impie praedicarent, communione polluerentur. Ipse ne de Basilio quidem Eleusio, et Eustathio, quos in primis commendat, se sine timore ac suspicione esse significat. Vereor enim, inquit ad eos, nondum integram esse ipsorum fidem contestans, vereor Orientis haereses in tempora singula pullulantes (num. 90). Hos quidem ab Arianis recedere gratulabatur, sed eosdem de fermento veteri aliquid adhuc retinere ingemiscebat. Certe Arianam doctrinam etsi damnabant, non suscipiebant tamen catholicam. Imo cum decretum adversus [Col. 0150D] homousion edebant, videbantur Ariani; cum postea supprimebant, ad catholicos redire velle existimabantur. Ea in causa sic se gessit Hilarius, ut ad ejus exemplum componere se quisque possit, qui offendit haereticos ad saniorem sententiam revertentes, quos tamen nondum constet ab antiquis erroribus esse alienos. Tum enim prudentis est benigne suscipere ab haeresi deficientes, et ad fidem orthodoxam allicere; sic laudare quod fecerint, ut et intelligant aliquid adhuc sibi deesse; sic apud catholicos, ut ab eis recipiendis minus abhorreant, efficere, ut nec temere eis credant, nec praecipiti cum ipsis communione in discrimen fidei veniant. Hac agendi ratione Hilarius etsi non omnino consecutus est, proxime tamen pervenit [Col. 0151A] ad id quod expetebat. Exinde enim Orientales benevolentia ejus capti, et in horum gratiam flexi sunt Galli. Hinc illi Constantinopoli ab Anomoeis inique habiti ad Hilarium summa cum fiducia confugerunt, neque eis amicas litteras abnuerunt Galli Parisiis congregati.

55. Filiae virginitatem ac vestium modestiam persuadet. ---Tantis pro Ecclesia curis distentus, ut officiis suis nulla in parte deesset, puellae ad virtutem instituendae operam dare non neglexit. Neque curavit tantum militiae suae stipendium Ecclesiae persolvere, et ad Gallicanes praesules episcopatus sui in Christo vocem destinare; sed et filiae suae Abrae charitatis paternae monimentum transmittere sollicitus fuit (lib. I, n. 6). Hujus nuptias, Deo sibi revelante, ut loquitur Fortunatus, vel etiam ex uxori [Col. 0151B] litteris didicerat ambiri ab adolescente genere forma, divitiisque admodum spectabili. Ipse vero magna exilii sui, et eorum quare pro Dei confessione passus erat, mercedem fore existimans (v. epist. ad Abram., n. 2), si filiae Christum sponsum accipere mereretur, hanc illi gratiam multis a Deo precibus impetrarat. Primum igitur ei sponsi hujus tam praeclari amorem ingenerare studet, tum ut illo ejusque donis sese dignam efficiat hortatur, in primisque persuadet, ut abjecta omni veste serica, vel infecta, aut auro ornata, vanos hujusmodi ornatus sibi offerenti deinceps dicat: Sufficit mihi lana ovis meae, sufficit mihi color quem natura attulit, sufficit mihi textus insumptuosus. Non mihi impedimento sint istae inutiles, et sordidae margaritae, quae exspecto aliam [Col. 0151C] pretiosissimam, pulcherrimam et utilissimam (num 6). Is enim in Ecclesia mos antiquus fuit, Cypriani libro de habitu virginum, et plurimis Hieronymi epistolis valde testatus, ut sacrae virgines, abjecto vestium cultu, vulgaribus dumtaxat uterentur. Quamquam cum non ignoraret pater sapientia non minore quam pietate praeditus, virginitatem suaderi posse, sed ad eam cogi neminem debere; sic filiae commendat illius decus, ut nullam ipsi necessitatem imponat. Imo coelesti sponso, quem ei cooptarat, non spondet quidquam, donec ipsa se caeteris eum anteferre significarit. Quocirca eam, quibus potest litteris, sibi rescribere jubet (num. 7), nullo interrogato, ne forte si quem interrogasset, rescriptum ad illius magis quam ad suum arbitrium accommodasse putaretur. Auctor ei [Col. 0151D] tamen est, ut si quid difficultatis patiatur aut in epistola, aut in hymnis quos una misit, consulat matrem, quae paribus votis filiae suae sanctitatem exoptabat.

CAP. VII. 56. Qui Hilarius Seleuciae, se gesserit. ---Dum haec domesticae simul, et ecclesiasticae charitatis pignora deportarentur in Gallias, Hilarius quartum jam exilii annum in Phrygia agens inter reliquos episcopos per vicarium ac praesidem data evectionis copia Seleuciae adesse compellitur. Haec ubi dixit Sulpicius (pag. 254), addit imperatorem de eo nihil specialiter mandasse, sed judices generalem jussionem secutos, qua ommes episcopos ad concilium cogere jubebantur, hunc quoque inter reliquos volentes miscuisse; idque Dei nutu ita gestum, ut vir [Col. 0152A] divinarum rerum instructissimus, cum de fide disceptandum erat interesset.« At vero si generalis jussio; cur Lucifer, cur Eusebius Vercellensis non leguntur accersiti? cur unus tot inter exules Hilarius adesse compellitur? Num id potius factum Basilii Ancyrani opera (cujus nutu plurima tum gerebantur): cum ab eo partes suas non parum adjuvandas sperare, quem proxime laudatorem habuisset. Neque is erat Hilarius, qui multum repugnaret, cum illustrandae ac defendendae veritatis occasio, quam studiose quaeritabat, per se oblata videretur. Interea vero Deus sanctitatem ipsius illustri signo declaravit.

57. Die enim Dominico castelli cujusdam templum vix erat ingressus (Fortunat., lib. I, n. 7), cum puella gentilis, nomine Florentia, multitudinem populi irrumpens, [Col. 0152B] servum Dei illuc advenisse magna voce testata est. Quae statim ad pedes ejus provoluta, illumque ut se sacro crucis signo Christo initiaret obtestans, non surrexit donec voti compos fieret. Moxque cum Florentio patre ac tota familia baptizata, sanctum Christi confessorem Pictavos usque secuta est; eum sibi jam patrem solita dicere, non a quo generata, sed per quem regenerata erat.

58. »Is ubi Seleuciam venit,« inquit Sulpicius (pag. 255), »magno cum favore exceptus, omnium in se animos et studia converterat. Ac primum quaesitum ab eo, quae esset Gallorum fides: quia tum, Arianis prava de iis vulgantibus, suspecti ab Orientalibus habebantur trionymam solitarii Dei unionem secundum Sabellium credidisse. Sed exposita fide sua [Col. 0152C] juxta ea quae Nicaeae erant a patribus conscripta, Occidentalibus perhibuit testimonium. Ita absolutis omnium animis, intra conscientiam communionis necnon etiam in societatem receptus, concilioque adscitus est.«

59. In eo concilio non sine ingenti dolore tantum blasphemorum reperit, quantum Constantio placuerat (Hilarius in Constant., n. 12). Ut tamen pluribus prodesset; et dolorem suum dissimulandum, et affabilem omnibus sese exhibendum esse existimavit. Interim quae unicujusque fides, quae studia essent, diligenter explorabat. Ac primo quidem consessu, qui anno 359, die septemb. 27, habitus est, cum tres in partes secessisset concilium, deprehendit centum et quinque episcopos pro homoeusio, pro anomoeusio autem decem et novem stare, nec homousion constantissime [Col. 0152D] defendi nisi ab unis Aegyptiis, a quibus etiam Georgium Alexandrinum excipit. Et fatetur quidem aliquos ex iis, qui homoeusion praedicabant, nonnulla pie verbis praeferre; at neque hoc de omnibus, de horum etiam sensu incertus, audet affirmare: cum contra ab anomoeusii defensoribus nihil nisi profanissimum asseri testetur. Quanto autem perculsus horrore est, cum, eo praesente, publico in conventu recitatae sunt infandae Eudoxii blasphemiae, quibus generationem in Deum cadere nullatenus posse propugnabat? O miseras, exclamat (num 13), aures meas, quae tam funestae vocis sonum audierunt; haec de Deo ab homine dici, et de Christo in ecclesia praedicari! Neque vero haec patienter ferre potuerunt, [Col. 0153A] aures in iis, quae gloriam Christi spectant, minus scrupulosae; sed his recitatis tumultus exortus est, et concilium in diversa distractum.

60. Postridie qui pro homoeusio stabant (Socrat. lib. II, c. 39), in ecclesiam quae Sileuciae est convenientes, occlusis foribus, perlectaque fidei formula quae Antiochiae in encaeniis edita fuerat, eam subscriptione sua confirmarunt. Nullum dubium est, quin Hilarius una cum Aegyptiis ab hoc conventu abfuerit, utpote qui privatus erat, et unius duntaxat factionis. An vero tertio die concilium sit ingressus, aut certe ex eo non prius egressus sit, quam cogente Leona comite rursum omnes in unum convenirent, plurimi dubitant. Cum enim narret Socrates (lib. II, c. 40), Acacianos primum ad concilium venire noluisse, nisi [Col. 0153B] prius ejicerentur cum ii qui antea depositi, tum illi qui in praesentia accusati erant; ac tandem iis qui in crimen vocati fuerant egressis, introisse: ex numero eorum, qui egredi coacti sint, Hilarium extitisse arbitrantur. At vero quis depositum dicat, cujus loco nullus fuerat suffectus? aut quis existimet in praesentia insimulatum, qui magno cum favore a concilio exceptus, omnium in se animos ac studia converterat? Sed neque eum ipsis Acacianis invisum facile approbaveris, quos etiam post hunc consessum constat ipsius expetiisse colloquium, et sua ei secretiora sensa sine fuco aperuisse. Sic ipse narrat quod eo die gestum est.

61. Cum intellexissent et hi, qui dissimilem Deum dicunt, humanas aures tantae impietatis verba (cujusmodi primo in consessu sub Eudoxii nomine recitata [Col. 0153C] erant), non suscepturas esse; rursum hi ipsi (verba mutantes, non animum; et ideo) fallaces potius, quam Ecclesiae episcopi, fidem scribunt (ac tertio concilii die per Leonam synodo proponunt, in qua) homousion, et homoeusion, et dissimilitudinem damnant. Quod cum contrarium ipsis sensu audientium esset: ipse ego quemdam eorum, qui forte ad me pertentandum accesserat, quasi ignorans rerum gestarum percontatus sum, quid sibi vellet istud, ut qui unam substantiam Filii esse cum Patre damnassent, vel esse similis substantiae denegassent, dissimilitudinem damnarent. Tunc mihi ait, Christum Deo similem non esse, sed similem Patri esse. Rursus hoc obscurius mihi adhuc videbatur. De quo cum iterum interrogarem, tunc haec ita locutus est: dico eum dissimilem Deo esse, similem Patri posse intelligi; quia [Col. 0153D] Pater voluisset creaturam istiusmodi creare, quae similia sui vellet, et idcirco similem Patri esse, quia voluntatis esset potius filius, quam divinitatis . . . Haec audiens hebui, neque credidi, donec cum publice ex consensu omnium eorum profanissimae hujus similitudinis ratio praedicaretur (lib. in Constant. n. 14)? Haec Hilarii verba si attentius perpendantur, primo ex his alterutrum efficitur, ut aut tertio concilii consessui non interfuerit, aut eum illi interfuisse non existimarit, qui ad animum illius explorandum accesserat. Deinde apparet, eum ex duabus factionibus, in quas praesertim synodus discesserat, nulli aperte favisse. Tum mirari est, quam benigne eum excipiat, cujus exsecrabatur impietates, quamque sedate ac sine ulla disceptatione ipsum haeretica [Col. 0154A] sensa sua pandentem audiat; ac denique ubi arcana totius sectae mysteria solerter expiscatus est, quam amice, ea inter se minime cohaerere insinuando, illum ad veritatem reducere conetur. Quid vero de illa animi aequitate ac temperantia dicemus, qua quod ab uno audivit, non statim, ut vulgo fit, toti attribuit sectae; sed ab omni se assensu sustinet, donec idipsum publice ex consensu omnium praedicetur (Socr. lib. II, c. 40)? Hanc autem impiam similitudinis Filii cum Patre interpretationem cum Acacius, tota ipsius factione consentiente, quarto concilii consessu praedicarit non sine ratione opineris, Hilarium in eo cum caeteris sedisse. De iis enim, quae tum gesta sunt, loquitur veluti testis oculatus.

62. Postero die Acacianis ad concilium saepius accersitis ac venire detrectantibus, »hi qui homoeusion [Col. 0154B] praedicabant, omnes eos qui maxime sine aliquo impietatis pudore verba superius memorata loquebantur, condemnaverunt.« (Socrat. ibid. Hilar. contra Constant. n. 15.) In eo numero, inquit Sulpicius (pag. 256), fuere Georgius ab Alexandria, Acacius, Eudoxius, Uranius, Leontius, Theodosius, Evagrius, Theodolus. His Patrophilum adjungit Socrates (lib. II, c. 40), aliosque praeterea recenset, quos a sua dumtaxat communione removere. Condemnati advolaverunt ad regem suum (Hilar. contra Constant. n. 15; Sozomen. lib. IV, c. 23): exceptique honorifice, impietates suas quanta potuerunt ambitione confirmaverunt. Interea ab altera parte, ut erat mandatum, decem deliguntur legati, qui imperatorem de iis quae decreverant certiorem facerent (Theodoret. lib. II, c. 27; et Sulpic. p. 256). [Col. 0154C] Legatos illos, quos inter Basilius Ancyrae, Eustathius Sebastae, Silvanus Tarsi, et Eleusius Cyzici primarii erant, Constantinopolim secutus est noster Hilarius. Illi enim sic affecti tunc videbantur, ut catholici eorum consortium non vitandum existimarent: adeo ut Athanasius ipse libro de Synodis tunc temporis scripto cum illis veluti cum fratribus, non tamquam cum adversariis agendum hoc argumento demonstrarit: Si Filium tantum substantia Patri similem dicerent, non continuo assererent consubstantialem; nam stannum argento simile est, et aurichalchum vero auro: sed cum eum adjiciant non ex alia substantia; quid his aliud innuunt, nisi ex ipsa esse substantia Patris. Hinc et Seleuciense concilium, quod maximam partem iis constaret, qui cum Basilio, Silvano, etc. conspirarent, [Col. 0154D] catholicum apud nonnullos audiit: et etiamnum apud Sulpicium catholici concilii titulo cohonestatur.

63. In tanta rerum perturbatione, Hilarii sollicitudines nonnihil ex profligata Anomoeorum perfidia, sed non diu allevatae sunt. Mox enim Constantinopolim perveniens, rursum summo oppressus dolore ingemuit, quod ibi pauci plurium dominati sunt (Hilar. in Constant., n. 15). Scilicet novemdecim episcopi qui impietatem aperte profitebantur, imperatoris animum praevertentes, centum et quinque quorum aliqui pietatem saltem verbis praeferebant, adeo exstitere superiores, ut eos ipsos sibi vicissim cedere coegerint, a quibus anno superiori ad damnandas impietates suas coacti fuerant. Rebus Ecclesiae sic pessum [Col. 0155A] euntibus opem suam non denegavit Hilarius: sed afflictos episcopos pro sua humanitate suscipiens, exinde tenebrosa impiorum consilia Occidenti tanta sapientia patefecit, ut prope in nihilum mox cadere coeperint: quod deinceps enarrandum.

CAP. IX. 64. Quid Hilarius Constantinopoli agat.---Constantinopoli tum aderat, nullis certis de se mandatis, operiens regis voluntatem si forte ad exilium redire juberetur (Sulpic. pag. 261), cum Ursacius eo revertere Ariminensis synodi legat Valens, Magdonius, Megasius, Gaius, Justinus, Optatus, Martialis, aliique duo quorum nomina non occurrunt (Frag. X, n. 1). Ii ipsi ad imperatorem jam venerant ab Arianis missi: et cum Nicaeae in Thracia orthodoxorum legatis auctores lapsus fuissent, redierant Ariminum ut caeteros [Col. 0155B] patres peregrinationis taedio jam emollitos in suam sententiam pertraherent. Quod ubi per fraudem obtinuere, denuo Constantinopolim properarunt, ut quam primum Constantius de rebus a se prospere gestis certior fieret.

65. Ab Anomoeorum societate litteris Orientalium frustra deterrentur.---Ignorabant interea Orientales quid Arimini cum Occidentalibus ageretur. Et cum partes suas eorum consortio adjuvandas iri non dubitarent; mirantur legatos eorum Constantinopolim ingressos sese statim ipsorum adversariis adjungere. Officii tamen sui esse Silvanus (Fragm. XI, n. 1) ac socii putant, ut manifesta eis faciant Seleuciensis synodi gesta, ne forte per ignorantiam peccent. Illis igitur significant, se totius concilii, utpote centum et amplius episcoporum legatos esse; tantas vero eorum, [Col. 0155C] quibus ex synodi mandato renituntur, esse impietates; ut eas cum audisset Imperator, statim anathematizari graviter commotus praeceperit. Quod ita fraudulenter praestitum esse monent, ut Aetio haeresis auctore damnato, in hominem potius, quam in doctrinam, lata sententia videretur: ideoque se ab ingressu ecclesiae abstinere. Quare eos rogant, ne socii impiorum effecti, haeresim intra ecclesiam invalescere sinant; sed universa ut geruntur quam primum Occidentalibus nuntient (ibid. n. 2). Ariminensis synodi legati sumptis his Orientalium legatorum litteris, quibus subnexae erant Anomoerum blasphemiae, ab horum societate minime recesserunt: sed tantus detectae fraudulentiae suae hypocritas furor subiit, ut periculum depositionis in eum constituerint, qui eas susceperat.

66. Orientales Hilarii opera Gallos sibi devinciunt.[Col. 0155D] ---Sua antem sperni monita moleste ferentes Orientales, dolentesque maxime foedam haeresim Ariminensium legatorum accessione roborari; rem totam cum Hilario communicandam censent, cujus jam experti erant humanitatem, pacis studium, et in rebus Ecclesiae gerendis industriam, diligentiam atque magnanimitatem. Quocirca datis ad eum litteris, quae cum Occidentalibus legatis egerant, edocent: simulque mittunt apographa eorum, quibus conati erant illos ab Anomoeorum societate deterrere. Alias quoque, uti videtur, ad Galliarum episcopos adjungunt litteras, quibus eos rogent ut praedictos legatos a communione sua removeant (Fragm. XI, n. 1). Tunc fidelis dominici [Col. 0156A] nominis praedicator Hilarius, ut loquamur cum concilio Parisiensi, ex quo totam hanc narrationem mutuamur, omnem eorum exspectationem non explevit tantum, sed et quodam modo vicit. Dulce enim ei erat in tanta blasphemantium multitudine aliquos reperire Christi defensores, et quamvis nondum satis purgatam judicaret eorum fidem, non desperabat tamen ab omni faece liberandam, quae tum haereticorum insectatione probaretur. Non solum igitur singula, quae sibi ab ipsis tradita fuerant, misit in Gallias; sed et apud Gallos eorum in retinendo usiae vocabulo constantiam laudavit; testatusque est quosdam ex iis indignissime exulare, et in eorum loca episcopos alios substitutos. Denique se Auxentium, Ursacium, Valentem, Gaium, Magasium et Justinum excommunicatos [Col. 0156B] habere, neque cum iis, qui horum sectarentur errores, pacem unquam habiturum nuntiavit.

67. Parisiensis synodi occasio et acta.---Ex his Hilarii nuntiis, quos proxime postquam plurimi Orientalium a Constantinopolitana synodo e suis sedibus deturbati sunt, ac proinde anno 360, ineunte misit, non minorem fructum percepere Galli, quam Orientales. Illi enim Parisios statim convenientes, sese Arimini ac Nicaeae in Thracia fraudem passos esse deprehenderunt, utpote qui hoc uno praetextu adducti fuerant ad supprimendum usiae vocabulum, quod ab illo vehementer abhorrerent Orientales, eoque retento nulla cum iis ineundae pacis spes foret. Tum rescripto ad Orientales, hoc est, ad eos qui in Oriente homoeusion propugnabant, errorem ultro fatentur [Col. 0156C] suum, seque ab eo cum ipsorum, tum Hilarii litteris liberatos gratulantur. Laeti igitur revocant, quod inviti ac sub falso obtentu abjecerant. Laudantesque Orientales quod homoeusion tueantur, caute innuunt eorum interesse ut homousion defendant, quippe quod ab iis ipsis, a Nicaena videlicet synodo in Oriente habita et ex Orientalibus maximam partem constante, contra Ariomanitarum haeresim inventum sit. Se vero hanc vocem, remoto omni haeretico sensu profiteri, verbis ex Hilario poene conceptis declarant. Abrogant deinde Ariminensis concilii gesta, ejusque legatos totius fraudis architectos communionis suae exsortes denuntiant, et hoc quidem, inquiunt, juxta fratris nostri Hilarii professionem. Damnant praeterea Anomoeorum blasphemias, quas Orientales litteris suis [Col. 0156D] subjecerant: eosque negant se in episcoporum numero habituros, qui indigne exulantium sedibus suffecti sunt. Demum interminantur a sacerdotii gradu dejiciendos esse, quotquot deinceps in Galliis aut contra Deum, aut contra Christi unigeniti Dei majestatem quidpiam doceri permitterent, aut etiam homousion alia quam exposuerant fide ac significatione profiterentur: ac nominatim Saturninum episcopi nomine indignum renuntiant.

68. Synodi ejusdem tempus. Ei non interfuit Hilarius, sed moderator tamen ejus fuit.---Hac simplici expositione perspicuum fit tempus concilii Parisiensis, de quo hactenus diversae et a vero alienae fuerunt eruditorum sententiae. Quis enim jam non videat, cum [Col. 0157A] Constantinopolitana synodo, quae primis anni 360, diebus celebrata est, ita connexam esse hanc Parisiensem, ut non necesse sit, inter utramque plus intercessisse temporis, quam oportuit, ut nuntio Constantinopoli in Gallias perveniente episcopi in unum convocarentur? Namque Gallis haec una fuit conveniendi causa, ut Orientalium litteris rescriberent. At vero has ab illis proxime post Seleuciensem, eamque consecutam Constantinopolit. synodum acceptas fuisse id maximo indicio est, quod quid Orientalibus in illis synodis fidei studiique fuerit, ibi primum Galli sese didicisse profiteantur: quos tamen impatientes esse decuit resciendi quid ab illis gestum esset; cum Orientis Occidentisque concordiam percuperent, ejusque causa nonnihil a pristino usu remisissent. Non [Col. 0157B] temere igitur eo ipso anno, quo habita est Constantinopolit. synodus, Parisiensem consignaveris. Huic Hilarium interfuisse communis est opinio, sed nullo pacto probabilis. Quippe de illo non velut praesente, sed velut internuntio synodus constanter loquitur. Et officii quidem ipsius fuit, ut quae Orientales Occidentalibus nuntianda mandassent, ipsis quam primum significaret. Neque eum huic officio in re tanti momenti defuisse vel levis suspicio est: cum etiam non rogatus, pro sua singulari sollicitudine, varia Orientalium studia Gallis diligenter nota facere consuesset. His autem nuntiis acceptis, Galli statim Parisios convenerunt: non expectato igitur reditu Hilarii, cujus tam cito visendi spes omnis tum sublata videbatur. Quanquam illum Parisiensi synodo non modo interfuisse, [Col. 0157C] sed et praefuisse ea ratione concesserim, quod in ea nihil non illius nutu atque concilio actum est. Quippe eo veluti facem praeferente errorem suum agnovere Galli, et in haereticos deinceps tanto majores concepere sancti odii flammas, quanto nequius se ab illis deceptos adverterunt. Tum fidem suam ad fidem illius composuerunt, et a communione sua removerunt, quos ille removerat; Orientales vero ad illius exemplum ita fraterna complexi sunt charitate, ut et ipsi se homoeusion non respuere, sed homousion tamen probe intellectum praeferre declararent, et illos ad hanc vocem suscipiendam prudenter invitarent.

69. Scrupulus circa tempus hujus synodi levatur.---Unus adhuc scrupulus restat: qui nimirum Hilarius Orientales legatos eo ipso tempore, quo eos Constantii [Col. 0157D] voluntati ac violentiae cessisse alias scribit, honorificis apud Gallos testimoniis commendarit. Verum hunc eximit Philostorgius, ubi narrat, quod cum in exilium ducerentur, subscriptiones suas, quibus Ariminensis concilii fidem confirmaverant, revocarunt: atque hi quidem consubstantialem, illi vero similis substantiae Filium iterum praedicarunt (in Constant., n. 25 et 26; lib. V hist., c. 1, apud Vales. lib. de Synod., n. 63). Neque enim mirum est illorum tunc temporis patrocinium ab Hilario susceptum esse, cui jucundius nihil unquam fuit, quam aliquem ex fragilitate lapsum suscipere poenitentem. Dum eum in Gallias Orientalium mandata mittentem sequimur, Parisios nos deduxit rerum inter se connexarum series. Nonnulla [Col. 0158A] tamen intercessere gesta, quae Constantinopolim nos revocant, sequenti capite contemplanda.

CAP. X. 70. Reliqui Hilarii pro Ecclesia labores, dum Constantinopoli versatur.---Anomoei Ariminensium legatorum societate adjuti nihil non effecere, ut Orientales, per quos revocandae verae fidei spes quaedam supererat, opprimerent. Nec satis eis fuit, quod illos pridie kalendas jan. ad Ariminensis perfidiae subscriptionem coegissent, sed mox etiam depositos in exilium eos detruserunt. Tunc Hilarius, uti diximus, illorum suscepit litteras, et in Gallias fideliter transmisit (Sulpic. Sev., p. 261). Sed et cum optimis sacerdotibus aut metu territis, aut exilio deductis, perfidiae paucorum cuncti concederent; ubi extremum fidei animadvertit periculum, ut de fide [Col. 0158B] coram adversariis sibi liceret disceptare, ab imperatore petiit. Hoc eum tribus libellis poposcisse, post Sulpicium scribit Fortunatus: sed uterque tres libros, quos etiamnum aut in Constantium aut ad Constantium habemus, videtur confudisse.

71. Se non sui causa ab exilii reatu purgat (lib. 2 ad Const., n. 2).---Exstat adhuc libellus, quem Constantio Constantinopoli, facta sibi ipsius praesentiae opportunitate, tradidit. Ab ipsius exordio se iniqua exilii sententia multatum probat: petitque ut praesentem Saturninum, cujus ministerio exulabat, usque ad confessionem falsorum quae gessit adducat. Ad quod sane patriae desiderio minus impulsus fuit, quam ne exulis nomine imperatori suspectus a petitis caderet (lib. de Synod., n. 92). Non enim de exilio [Col. 0158C] multum angebatur, qui haud sciens an tam jucundum sibi foret ab eo in Domino reverti, quam securum esset in eo mori, veritatis patrocinium tum fortiter suscipiebat, cum in exilium pellerentur illius defensores.

72. De fide sua certus, de aliorum salute est sollicitus. ---Neque insolentis animi est quod ait: Non tam mihi rogo audientiam, quam tibi atque Ecclesiis Dei; aut quod hujus dicti sui rationem reddens subjicit, quia mihi metus est de mundi periculo, de silentii reatu, de judicio Dei; cura autem de spe, de vita, de immortalitate non jam mea, quam tua, universorumque. Quippe cum fides, quae vitae aeternae est fundamentum, una sit, nec possit variari; aeternae imperatoris aliorumque saluti multum timebat, quibus facta est fides temporum potius quam Evangeliorum, dum secundum [Col. 0158D] annos describitur, et secundum confessionem baptismi non tenetur, et dum plures fides ad id coeperunt esse, ne ulla sit: ipse autem de fide sua nequaquam erat incertus, qui quam ab Apostolis et Evangeliis in baptismo acceperat, illibatam intemeratamque servabat.

73. Monet non eam fidem semper veram esse, quae Scripturis nisi videatur.---At vero imperatorem fidem tantum secundum ea quae scripta sunt desiderantem, quam prudens ita laudat ut moneat tamen, neminem haereticorum esse, qui nunc non secundum Scripturas praedicare ea, quibus blasphemat, mentiatur? Et cum his verbis tacite doceat, Scripturarum interpretationem non ex privato cujuslibet sensu, sed ex Ecclesiae judicio pendere; ideoque fieri ut haeretici, quam vis [Col. 0159A] Scripturarum usurpent jactitentque verba, quia tamen Ecclesiam non audiunt, Scripturas sine Scripturae sensu loquantur, et fidem sine fide praetendant (lib. II ad Conts., num. 9): cavens subinde ne Scripturas ipse videatur defugere, easque haeretici sibi favere glorientur (num. 11); nihil se non ex iis dicturum pollicetur: et interim praebet specimen dicendorum.

74. Omnia removet, quae petitioni obstare videbantur. ---Neque, haereticorum more, postulat clam ac semotis arbitris audiri, sed sub publica conscientia, sub synodo dissidenti, et ut paulo ante habet. praesente synodo quae nunc de fide litigat, hoc est, coram frequenti hominum multitudine, quae nequitia, fallendi arte, principis aulaeque gratia plurimum nitebatur. Adeo fidebat causae! adeo se ad eam defendendam divina [Col. 0159B] quadam sancti Spiritus virtute impulsum atque adjutum sentiebat! Quocirca ut omnia removet quae petitioni suae, possent obstare; ita et eorum, quae favere viderentur, nihil omittit: dum imperatoris arbitrio permittit, quatenus et quomodo jubeat eum loqui, spondetque nihil se dicturum nisi quod proficiat ad fidem, ad unitatem, ad aeternitatem, ad Orientis et Occidentis pacem, nihil non cum honore regni ac fidei regiae, imo etiam de Saturnino nihil locuturum esse, nisi cum jussus fuerit? Id vero Ariani, quorum nutu atque arbitrio princeps agebatur, maximopere abnuere. Ii nimirum erant, de quibus Hilarius ipse loquitur, lib. VI de Trin., num. 15: Cum facilis sit adversum stultitiam responsio, emendatio tamen difficilis stultorum est: per quam (scil. stultitiam) primum [Col. 0159C] et ratio intelligentiae non quaeritur, et deinceps ab intelligente intimata non capitur.

75. Alia ratione Occidenti praesertim succurrere cogitat. ---Sic et imperatorem de fide alloquendi, eumque ab errore avocandi spe cecidit, cum oblata videretur occasio, ad quam ab anno et amplius summe semper intentus fuerat. Ipsi enim persuasum erat, promptissimum summis Ecclesiae malis futurum fuisse remedium, si ab haeresi Constantius retraheretur. Hoc cum frustra tentasset, ac prospiceret quantam stragem editura esset haeresis, quae ad Nicaenam fidem evertendam conciliorum Ariminensis ac Seleuciensis auctoritate sese accingeret; conatibus illius ea qua posset ratione occurrere cogitavit. Tum ad hoc consilium suum nihil magis opportunum ratus, quam [Col. 0159D] ut simplicem synodorum illarum historiam texeret; librum illum suscepit, qui adversus Valentem et Ursacium historiam Ariminensis et Seleuciensis synodi continens ab Hieronymo est inscriptus. Hinc enim efficiendum putabat, ut unusquisque judicio deinceps proprio consistens opinionem non sequerentur alienam (Fragm. I, num. 7); et dum sincera horum conciliorum gesta quisque haberet, nullus iis facile crederet, qui illorum tanquam legitima auctoritate gloriarentur.

76. Historiam Ariminensis et Seleuciensis synodi Constantinopoli inchoat.---Et tempus et locum, quo hoc opus inchoavit, ipse notat his verbis: Proferre in conscientiam publicam tento opus grave et multiplex . . . [Col. 0160A] locorum in quibus gesta res est, nosque agimus, desperatione [(1) 1Kb] peregrinum. Quae enim illa loca, in quibus Hilarius post Seleuciense concilium egit, nisi Orientales regiones, regiaque maxime civitas? Profecto pessima illa res, cui tunc mederi contendit, in ea urbe gesta est, in quam properantes, qui ab Arianis partibus missi sunt legati, omnia conflarunt mala, quae inde in Ecclesiam defluxerunt. Constantinopoli si quidem structum est consilium, quo catholicis Ariminensis concilii legatis Nicaeae in Thracia primum diu detentis, ac postea eversis, totum deinde concilium in Arianorum sententiam adductum est. Ibi legati Seleucienses imperatoris violentia devicti Ariminensi blasphemiae subscripserunt. Merito civitas illa desperata, quae veritatis praecones respuebat, [Col. 0160B] ac sectatores Aetii, infensissimos Christi hostes, in se dominari patiebatur. Desperatae et pleraeque Orientis provinciae quibus Arianos episcopos, iis qui melioris spei erant ejectis, Constantinopolitanus conventus praeficiebat. His igitur proficere se posse desperans Hilarius peregrinum opus instituit, Occidentis scilicet regionibus, a quibus peregrinabatur maxime profuturum.

77. Hoc Opere Arianorum in Occidente dolis occurrere studet.---Grave quidem vulnus tum Occidentali etiam Ecclesiae Ariminensi concilio inflictum erat: at longe minus desperata erat salus illius. Nam cum ei sese palam et aperte ostendere non auderet haeresis, sed pacis et unitatis velo foeditatem suam tegere, ac veram sub speciosis verbis fidem mentiri cogeretur; [Col. 0160C] hanc videbatur repressurus esse, qui nudam detracta larva proderet. Eam ob causam Ariminensis ac Seleuciensis concilii historia Arianae sectae in Occidente praesertim gesta comprehendere, et in oculis conspectuque omnium exponere curavit. Ut enim arbor ex fructibus, ita, Domino ipso auctore, latens haeresis ex gestis dignoscitur. Et quidem vel ex solis epistolis aliisque monumentis, ex quibus hoc opus compactum est, Ariana haeresis prudenti cuique facile apparet in verbis fraudulenta et mendax, in actis crudelis et inquieta, in fide levis et inconstans, Patribus ac sibi ipsi contraria: iisque notis a fide vera, quae simplex, pacifica, sibi constans, Patribusque consentanea est, apprime secernitur. Ut autem magis ac magis elucescat utriusque discrimen; Arelatensi [Col. 0160D] synodo, qua rens postulatus est Athanasius, Sardicensem, qua idem absolutus fuerat; Arianis formulis, Nicaenam; eaque quae Arimini sunt decreta, priusquam diris Constantii minis flecterentur Patres, iis quae postmodum ab iisdem metu jam victis per fraudem extorta sunt, opponit. Praeterea cum ex auctorum sectatorumque moribus internoscatur haeresis; hunc librum non imprudenter inscripsit contra Ursacium et Valentem, omnium scilicet, quae Ariana in Occidente patravit, auctores actoresque primarios. Horum porro tam evidentia sunt mendacia, tamque [Col. 0161A] manifesta pravitas atque instabilitas morum; ut doctrina, quae hujusmodi nitatur fautoribus ac patronis, aut falsa, aut falsitatis suspecta merito judicetur. Aliam indicat Hilarius ipse in Ariana haeresi falsitatis notam: quia nimirum a Constantii ministris ita ubique agitur, trepidatur, instatur, ut plane iniquitatem assertionis, obtinendi labor et cura prodiderit (Fragm. I, n. 4). Libri ad Arianas res elucidandas tam utilis tamque necessarii jacturam satis lugere non valemus; ejusque desiderium augent quae tandem et Pithaena bibliotheca edita sunt Fragmenta. Ex quibus perspicuum est, eum ita ab Hilario Constantinopoli inchoatum esse, ut tamen deinceps, quoad vixerit, ei singula adjecerit monumenta, quae ad Arianam historiam pertinerent.

[Col. 0161B] 78. Illum intermisit, ut contra Constantium scriberet: qua ratione permotus.---Opus illud nondum erat absolutum, cum intermittendum judicavit, ut vehementius aliquod praesentiusque remedium Ecclesiae laboranti adhiberet. Cum enim alii Constantii terrerentur edictis ac minis, alii ementita ac falsa ipsius religione detinerentur; ea non potiebantur animi tranquillitate, qua expositam in eo libro rei veritatem perspicerent. Interim, ut Hieronymi verbis utamur, periclitabatur navicula apostolorum, urgebant venti, fluctibus latera tundebantur, nihil supererat spei (Hieron. dial. contra Lucifer.), nisi Constantii impietas iis manifesta fieret, qui auctoritate ipsius in errorem abducebantur. Lupus erat adversus Christi gregem edictis saeviens: sed pacis et unitatis obtentu palliatus, [Col. 0161C] ovis pellem prae se ferebat ac vultum; et sub ementita pietatis imagine non minorem cladem, quam aperta vi inferebat. Tum vigilantissimus Ecclesiae pastor officii sui esse duxit ovinum amovere pallium, ac Domini sui gregi lupum ostendere. Detinebatur tamen aliquantum, cum Constantio a Deo datam esse respiciebat regiam illam potestatem, cui potissima esset reverentia deferenda. Et hoc quidem respectu quantum retineretur, non solum persuadent libelli ad Constantium dati, aliique in quibus summa semper cum religione de eo loquitur, sed et ipsa proxime inchoata Ariminensis synodi historia (Fragm. I, n. 5): in qua regi, quia omne regnum a Deo sit, potissimam reverentiam deferendam esse, conceptis verbis memorat. Tantum ibi monet, regis [Col. 0161D] potestate aliam esse superiorem, et non aequanimiter judicium ejus episcopalibus arbitriis admitti, quia Caesaris Caesari, Deo autem reddenda quae Dei sunt.

79. Evangelicae huic regulae obsequendum ratus, Constantii fidem, mores ac gesta, quae Ecclesiae intererat nosse, patefacere tandem constituit. Rem tamen, quae scandalo esset obnoxia, sese aggredi non ignorans, consilii sui rationem statim ab exordio multis probat. Et licet se ad scribendum nullo humanae perturbationis vitio incitatum esse nonnullis nondum persuaserit; nobis tamen, post tot probatissima moderationis illius exempla, religio est ei non credere testanti: Neque injuriam queror, qui dissimulavi recentem. Et qui ne quid ex causa mea loqui [Col. 0162A] existimarer, tantum adhibui ad silentium temporis, nunc mihi non alia ad dicendum causa quam Christi est: cui et hoc debui, quod usque nunc tacui; et cui ex reliquo me intelligo debere, ne taceam (num. 3). Sicut igitur diuturnum silentium non timidi animi, ita vehemens sermo non tumidi fuit. Una eademque Christi charitas eum et prudenter tacere, et fortiter loqui docuit. In hoc quoque moderatus, quod ubique ita temperat sermonem, ut non alia quam quae a Constantio in Ecclesiam gesta sunt referens, a caeteris illius vitiis notandis sese prorsus abstineat. Sed et martyrium ipse toto animo spirans, aliisque vehementer verbo et exemplo inspirans, Caesareae majestati de suo jure nihil ereptum vult, dum ad contemnenda Constantii edicta, quibus parere nefas erat, [Col. 0162B] animos accendit.

80. Demum ad id valet hic liber, ut cum non deessent, qui Constantii in colendo Christo ejusque Ecclesia tuenda religionem commendarent, catholici eum haereticum esse, haeresim tueri, haeresim praecipere, haeresim vindicare admoneantur; adeoque persuadeantur sibi ab illo cavendum velut a tyranno tanto periculosiore, quanto majus fidei studium ostentans verbis, eam ex animis avellere cogitaret. Hunc enim librum ad Catholicos, et non ut existimatur vulgo, ad Constantium ipsum destinatum esse planum est ex ipso exordio, in quo Hilarius Fratres, non Constantium alloquitur. Fratres illos, Gallicanos episcopos non immerito intellexeris; ad quos non gravabatur scribere, quoties contingebat aliquid novi, [Col. 0162C] ex cujus ignoratione nonnihil eis extimescebat. Quamquam non negaverim eum etiam eo ipso opere aeternae imperatoris saluti consultum voluisse, ac tentasse, an forte quem Arianorum artibus ac praestigiis veluti fascinatum ac sopitum ad sanam fidem blando sermone excitare nequiverat, ad eam acriore revocaret.

81. An librum vivo Constantio publicarit.---Neque deest conjecturae locus, eum vel amicorum consilio, vel propria dictante prudentia ac moderatione ad tempus suppressisse hoc opus, de cujus utilitate non satis sibi constaret, et id quidem maxime, cum paulo post in Gallias redire permissus, id per se praestare longe efficacius valuerit, quod per hunc librum proposuerat. Ita cum rerum gestarum veritate componuntur [Col. 0162D] Hieronymi verba, quibus eumdem librum contra Constantium vita functum inscribit, quamvis eum anno quinto post Mediolanense concilium anni 355, adeoque Constantio adhuc superstite, scriptum esse Hilarius ipse significet. Si qui autem quo loco scriptus sit non attendentes, vehementioris indolis partum eum esse suspicantur; mirantur alii in eo cum tanta naturae lenitate tantam fortitudinem, nec ambigunt quin quidquid vehemens apparet, ex flagranti martyrii studio proficiscatur. Hoc magis persuadent, quae redux ab exilio edidit innatae mansuetudinis exempla.

CAP. XI. 82. Hilarii ab exilio reditus ac labores ad Gallias ab haeresi purgandas.---Varios Hilarii conatus [Col. 0163A] ad haeresim in ipsa regia civitate tanquam in suo fonte comprimendam cum diutius ferre non valerent veritatis inimici; imperatori persuasere, ut quasi discordiae seminarium et perturbator Orientis redire ad Gallias juberetur. Gloriosum sane hoc illius crimen, quod iniquos prava sua pace gaudere non sineret, et seminarium quoddam esset, unde excitarentur assidue, qui cum haereticis discordarent! Consilii hujus, quo in Gallias dimissus est, Valentem et Ursacium auctores exstitisse testis est Fortunatus. Quod autem Sulpicius eum absque exilii indulgentia in Gallias dimissum ait, variis eruditorum conjecturis locum praebuit: illum nimirum aut militis alicujus custodiae creditum, aut Pictavis prohibitum esse egredi, aut aliquam secum ubique tulisse exilii notam. [Col. 0163B] At quam liberum ei fuerit quocumque libuerit excurrere, satis probant quae proxime a suo in Gallia reditu egit. Sulpicii verba Fortunatum jure dixeris interpretari voluisse, ubi ait »Hilarium in Gallias redire compulsum, exilium amplius se pati existimasse, quod illic terminum disceptationis non consecutus, Ecclesiae perturbationem relinqueret.« (Fortunat. lib. I, n. 8) Ideo etiam forte dictus est absque exilii indulgentia dimissus, quod imperator molestum interpellatorem a se removere cupiens, cum velut indignans in patriam redire jusserit, donec de causa ipsius maturius deliberaretur.

83. Tum vero Hilarium de praelio revertentem Galliarum Ecclesia complexa est; non quidem post Constantii obitum, quod sonare videntur Hieronymi [Col. 0163C] in dialogo contra Luciferianos verba; sed ut in Chronico accuratius scribit, postremo ejusdem imperatoris anno. In illo enim libro communem ecclesiatum ex episcoporum exulantium reditu laetitiam describens, Hilarium ab iis, quibus Julianus Augusti dignitate auctus reditum ad ecclesias permisit, distinguere non admodum curavit. Quod ea fere ratione fecit, qua Sulpicius aliique sic narrant Paulini, Eusebii, Luciferi, Dionysii, Hilarii, Rodaniique exilia, ut quamvis tribus diversis conciliis, uno tamen et eodem ejectos eos crederes. Cum Hieronymi Chronico consentiunt Sulpicius atque Fortunatus; quippe qui Hilarium, postquam Constantinopoli libellum suum imperatori obtulisset, ab ipsomet Constantio, non a Juliano, ad ecclesiam suam dimissum fuisse [Col. 0163D] tradunt. Singulis suffragatur Gregorius Turenensis episcopus (de Gloria Conf., c. 2.). Cum enim eum quarto exilii sui anno Pictavos reversum memoret, cumque superius certis manifestisque momentis confectum sit, illum sub anni 356 initia relegatum esse; paulo ante annum 361, qui Constantii postremus fuit, illi ab exilio redeundi potestas facta sit necesse est.

84. Indultae ei potestatis hujus fama per Occidentem cito increbuit, et ad Martinum usque pervenit (Sulpic. Sev. in vita sancti Martini). Ille ex Illyrico primum ab Arianis, ac deinde e monasterio, quod sibi statuerat Mediolani, ab Auxentio pulsus, in insulam Ligustici maris, quam (Albenga) Gallinariam vocant, [Col. 0164A] tum sese receperat. Hoc igitur audito festinus tentavit ut optatissimo magistro redeunti Romae occurreret. At pium pastorem jam Urbi eripuerat ardens revisendi gregis desiderium. Dignum etiam erat humili Christi Confessore, ut ocissime fugeret plausus et honores, quos ei ingenii, scientiae virtutumque splendor, ac tot pro Ecclesia impensi labores illic merito ei pepererant.

85. Cum autem circa insulam propinquaret, quae in nonnullis mss. Gallinaria, in aliis Dives appellatur (Fortunat. lib. I, n. 20), a vicinis monitus eam ob multitudinem serpentum esse inhabitabilem, illuc praecedente crucis auxilio descendit, fixoque ligno serpentibus metam posuit. Haec insula alia videtur ab ea, quam ex Martini habitatione liquet inhabitabilem [Col. 0164B] non fuisse.

86. Quanto cum plausu ac favore Pictavis exceptus sit, cogitare facilius est, quam verbis enarrare. Testis est Fortunatus (num. 11), eam tum populis ipsius laetitiam exstitisse, quasi patria cum ipso eis reddita esset, qui se sine illo exules existimabant. Hilarius ipse non modo charissimae plebis suae, sed et dilecti discipuli sui Martini conspectu, eodem prope tempore est recreatus. Hic enim Romam profectus, illum ubi jam praeteriisse audivit, ita vestigiis persecutus est, ut non multo post ipsum Pictavos perveniret. A quo cum gratissime susceptus fuisset monasterium, Locogeiacum [(1) 1Kb] dictum, quod primum in Galliis novimus, haud longe ab oppido Pictavensi sibi collocavit. Summum hoc in Martino Hilarii desiderium [Col. 0164C] quo magis consideramus, eo persuademur amplius cum hoc illi veterem intercessisse necessitudinem; eaque vera esse, quae de Martino apud Hilarium antequam exsularet diversante Sulpicius narrat: ut in eo uno sit lapsus, quod Juliani nomen alterius imperatoris loco ei subrepserit.

87. Infantem a mortuis excitat.---Hilarius ab exilio redux non solum sanctitate, sed et miraculis coruscavit. Nam post aliquot dies afflicta mater duplici infantis sui morte, qui cum absque baptismi regeneratione defunctus esset praesentem amiserat lucem, et poena futuri saeculi non carebat (Fortun. lib. I, n. 12); multis ab Hilario precibus ac lacrymis petiit, ut filium aut sibi aut baptismo redderet. Quibus commotus pius populi pater, spectante plebe ad consueta recurrit [Col. 0164D] orationis arma: neque a terra, in quam prostratus jacebat, prius surrexit, quam infans a mortuis surrexisset. Notanda sunt hoc in loco Fortunati verba, quibus cum superius dicat, infantem absque baptismi gratia defunctum poena futuri saeculi non carere (num. 13); laudetque insuper Hilarium, quod hoc prodigio orcum spoliavit: suam de infantum hujusmodi poenis sententiam satis declarat.

88. Abrae ac matri ipsius mortem a Deo impetrat.---Scriptor idem non minus miratur virtutem, qua ille filiae suae Abrae mortem impetravit; quam qua reddidit infanti mortuo vitam. Illam coelo, non saeculo [Col. 0165A] adamans, jam coelesti sponso desponderat, modo et ipsa eum sibi cooptaret. Ubi igitur illam ardenti ejus desiderio teneri cognovit, non conquievit ab oratione, donec ipsa sine dolore, sine contagio de mundi ludibrio migraret ad Christum. Vix autem Abram propriis manibus venerandae tradiderat sepulturae, cum ipsius mater coeli cupida ab eodem postulavit, ut et ipsa si mereretur, erepta de mundi crimine ad coelestis regni gloriam cum filia transmitteretur. Quod assidua ipsius oratione haud multo post obtinuit. Sic cum Hilarii conversatio in coelis esset, illuc festinabat transmittere, quos non in terris nisi propter coelum diligebat. Utramque autem, ut ex Hildeberto Cenomanensi tradit. (Annal. Aquit. l. I, c. 14). Bouchetus, in aede sanctis Joanni et Paulo sacra condidit.

[Col. 0165B] 89. Gallias ab haeresis piaculo liberat.---Sed si magna illa miracula, hoc non minus stupendum, quod eum haereticis fortiter renitentem Deus in sedem suam restituit, quando e suis ejiciebantur, qui illis etiam nonnihil cesserant. Neque id sine speciali Dei in Gallias providentia factum putem. Nam vulnere, quod in Ariminensi concilio exceperant Galli, nuper misis Orientalium litteris detecto, desiderabatur perita medici manus, quae illud alligaret quam primum, congruisque remediis sanaret. Opportune tunc venit Hilarius, qui dejectos relevaret, et pro insita sua moderatione turbatos serenaret animos. Nec deerant, qui ferro et abscissione opus esse sentirent: sed ipse oleo et indulgentia usus, brevi omnia in pristinum statum reformavit. Fortis itaque et invictus cum praetractis [Col. 0165C] haereticis resistendum fuit, et cum poenitentibus indulgendum facilis et misericors, utrum animi magnitudine quam pia quadam commiseratione plus Ecclesiae contulerit, aegre definias? Fortitudine quidem haeresi in Gallias aditum ante exilium praecluserat: sed eam, dum exulat, subdole introductam, ab exilio redux tam celeriter expulit mansuetudine, ut in eum ipsum annum 360, quo ab exilio revertit, dicat, Hieronymus in Chronico: Gallia per Hilarium Ariminensis praefidiae dolos damnat. Quod qua ratione factum sit, sic Sulpicius explicat: Ubi (Hilarius) permensus est orbem poene terrarum malo per fidiae infectum, dubius animi et magna curarum mole aestuans, cum plerisque videretur non ineundam eum his communionem, qui Ariminensem synodum recepissent, optimum factu [Col. 0165D] arbitratus revocare multos ad emendationem et poenitentiam, frequentibus intra Gallias conciliis, atque omnibus fere episcopis de errore profitentibus apud Ariminum gesta condemnavit, et in statum pristinum Ecclesiarum fidem reformavit. Ita enim legendum, non autem cum vulgata editione reformant et condemnant.

90. Saturnini depositio.---Propter haec Hieronymi et Sulpicii verba minus veri similem videri jam diximus conjecturam eorum, qui Hilarium absque exilii indulgentia dimissum ita intelligi commode existimant, ut ei Pictavis egredi prohibitum sit. Nam si eo ipso anno 360 Gallia per illum Ariminensis perfidiae dolos frequentibus conciliis damnavit; ut Hilarium [Col. 0166A] iis conciliis interfuisse non negandum est, ita et concedendum eum superstite adhuc Constantio Pictavis egressum esse. At vero in exsequendis regis mandatis, quae tuta conscientia fas erat, suspecta nobis esse non debet illius religio. Nunquam igitur ei interdictum, ne Pictavis egrederetur. Hilarium autem non eam tantum anni 360 partem, qua Galliis redditus est, sed et annum 361 ac forte subsequentem ad sarciendas Ariminensis synodi ruinas insumpsisse opinanti aderit Sulpicius: qui cum hoc multis conciliis factum testetur, unum subinde memorat Biterrense, quo Saturninus praeter haeresis infamiam multis atque infundis criminibus convictus, Ecclesia ejectus est . . . Paternus etiam a Petrocoriis aeque vecors, nec detrectans perfidiam profiteri, sacerdotio pulsus: caeteris [Col. 0166B] venia data. Enim vero an id sibi auctoritatis sumere ausi essent Galli, ut dum Constantius sectam Arianam totis imperii viribus tueretur, praecipuum illius fautorem de ecclesia sua ejicerent? Nam cum Saturninum sic Sulpicius Ecclesia ejectum scribat, ut Arianarum partium vires duce amisso infractae fuerint; tunc non tantum ab ecclesiastica communione, sed ab ipsa etiam Arelatensi sede ejectus fuisse intelligendus est. Eum quippe Parisiense concilium ab ecclesiastica communione jam bis remotum testatur: et tum nihilo magis fractae erant partium vires. Unde consequitur, ut non habitum fuerit hoc Biterrense concilium, nisi cum vivere Constantius jam desiisset. Hoc si quidem vivo, Saturnium ab ecclesia sua expellere nulla synodorum valuisset auctoritas.

[Col. 0166C] 91. Inter nefanda crimina, quibus convictus est improbus ille haereticus, non minimum illud fuit, quo Hilarii exilium procurarat. Tum insonti Christi confessori locus praestitus est, olim ei a Constantio negatus, sycophantam illum usque ad confessionem falsorum, quae adversus se gesserat, adducendi. Ita justo Dei consilio factum est, ut Saturninus meritas depositionis poenas in ea ipsa civitate daret, in qua iniquam adversus Hilarium exilii sententiam per fraudem ac menducia molitus fuerat. Exinde nomen illius e sacris diptycis expunctum (Analect. tom. III, pag. 431). Saltem in veteri episcoporum Arelatensium elencho, quem ex hujus ecclesiae diptycis excerptum credunt, non comparet; sicut nec Marciani, qui saeculo superiore Novatiano adhaeserat. Saturnini [Col. 0166D] successor vulgo existimatur sanctus Concordius, qui concilio Valentino, anno 394, interfuit (Gall. Christ tom. I pag. 33).

92. Hilarius Gallias adversus Arianos semper protexerit. ---Tandem Arianae sectae tenebris Hilarii prudentia ac labore dissipatis, et ejecto duce per quem spiritus mendacii Gallorum plurimos in errorem induxerat, illud apud omnes constitit unius Hilarii beneficio Gallias nostra piaculo haeresis liberatas. Neque tantum vivus, sed a vivis etiam sublatus patriam gentem ab eadem haeresi protexit. Illius opem etiam duobus post saeculis manifesto signo expertus est primus Francorum Christianus rex Chlodoveus. Quippe cum adversus Alaricum Arianum Gotthorum [Col. 0167A] regem progrederetur, Pictavis pharum igneam ex basilica S. Hilarii egressam super se advenire conspexit: scilicet, inquit Gregorius Turon., ut lumine beati confessoris Hilarii adjutus, liberius haereticas acies, contra quas saepe idem sacerdos pro fide conflixerat, debellaret (Greg. Tur. lib. II hist. Franc., c. 37). Et vero statim voce admonitus, ut facta in illo venerabili loco oratione praelium committere festinaret, tanta prosperitate, altero pro se pugnaturo, processit ad bellum, ut intra horam diei tertiam ultra humana vota sortiretur a Domino victoriam (Fortunat. lib. II Vitae S. Hilar.). Insignem hanc victoriam ubi celebravit Fortunatus, declarat hoc se Hilario ipso inspirante sentire, scilicet non minorem illi in requie jam posito esse catholicae religionis sollicitudinem, [Col. 0167B] quam olim ei fuit cum in corpore degeret. Faxit coelum, ut ejusdem meritis ac precibus rediviva pestis Ariana a finibus nostris procul arceatur, et in Francorum cordibus semper vigeat illibata sanctissimae Trinitatis fides ac veneratio.

93. Quando et cur contra Dioscorum scripserit.---Ad id tempus, quo ad fugandos e Galliis Arianos sanctus Hilarius tam strenue incumbebat, referendus est illius ad Sallustium Galliarum praefectum contra Dioscorum medicum liber, cujus solus titulus ex Hieronymi lucubrationibus ad nos transmissus est. Cum enim in eo titulo Sallustius tantum praefectus, non consul nuncupetur (Ammian. lib. XXI, c. 8; Idem lib. XXIII); cumque alias constet, eum, anno 361, a Juliano Galliis praefectum, biennio post adscriptum in [Col. 0167C] trabe collegium, hoc est, in consulatu collegam cooptatum esse: hunc librum nec ante annum 361, nec post 363, scriptum esse manifestum est. Huc quoque facit, quod idem ille Sallustius, anno 363, ad expeditionem contra Persas cum Juliano profectus, ac subinde a Valentiniano et Valente praefectus Orientis praetorio, Gallias non repetierit (idem. lib. XXVI, c. 5). De hoc praefecto testatur Suidas, eximia eum humanitate fuisse praeditum. Eumdem nominatim a Christianis vexandis abhorruisse Rufinus Theodoretusque commonstrant (Rufin. lib. I, c. 36; Theod. lib. III Hist. eccl., c. 7). Unde conjicere est, eum hoc libro conventum, ut Dioscori medici, qui forte Juliani auctoritate ac nomine in Christianos immodice saeviebat, violentiam coerceret.

Cap. XII. [Col. 0167D] 94. De Hilarii in Italia laboribus, et Luciferi schismate.---Intra Galliarum fines continere se non valuit Hilarii pro catholica religione studium. His igitur pace reddita, transcendit Alpes, ut Italiae ac vicinis regionibus, quae haeresis Arianae furore atque contagione longe magis depravatae fuerant, consuleret. Illum Eusebius ab Alexandrino concilio Vercellas rediens, ac singulas quasque Orientisque atque Italiae ecclesias abjurata infidelitate ad sanitatem rectae fidei revocans, in Italia positum haec eadem erga instaurandas ecclesias fidemque Patrum reparandam reperit molientem (Rufin. lib. I Hist. eccl., c. 30), eique se in idem opus libenter adjunxit. Specialem hanc duorum illorum confessorum societatem non incommode [Col. 0168A] credideris circa anni 363 principia initam: maxime cum Georgii pseudopatriarchae Alexandrini mors, quae post medium annum 362 contigit, praecesserit Alexandrinum concilium, ex quo Eusebius tunc temporis revertebatur. Quamvis autem testetur Rufinus (ibid., c. 31), duos istos viros, velut magnifica lumina, Illyricum Italiamque suo splendore sic radiasse, ut omnes etiam de abditis angulis et abstrusis haereticorum tenebrae fugarentur; hanc tamen Hilario laudem praecipuam tribuit, quod cum esset natura lenis et placidus, simulque eruditus, et ad persuadendum commodissimus, rem diligentius et aptius procurabat. Elogium sane minime suspectum quo Gallus episcopo Italo ab Italo presbytero praefertur. Sed si hoc ab eo expressit manifesta veritas, ac recens rerum [Col. 0168B] gestarum memoria: quid est, quod in primis naturae ipsius lenitati hanc gloriam adscribit? Profecto nisi in Hilario singulari ratione emicuisset haec virtus, Rufino satis fuisset majoris hujus ad conciliandos animos facilitatis causam summae illius eloquentiae attribuere. An vero Hilarius atque Eusebius in Italia quidquam inconsulto Liberio egerint, non ausim affirmare. Quanquam ex Fragmento XII, evidens est Liberium eodem reparandae fidei studio exarsisse. Unde sicut Hilarii atque Eusebii opera, ita et Liberii nutu congregata esse ultro concesserim, quae in eodem Fragmento memorantur Italiae atque Illyrici concilia, in quibus utriusque gentis episcopi fraudem se Arimini passos esse agnoscentes, infidelitatis consortium abjecerunt.

[Col. 0168C] 95. A Lucifero non probatur.---Sanis sanctorum illorum virorum consiliis Lucifer Calaritanus repugnabat. Hic ab Eusebio, quod quae Antiochiae proxime gesserat non approbasset, nonnihil abalienatus erat. Ipsi etiam, uti superius observatum est, jam pridem displicuerat summa Hilarii erga Orientales in libro de Synodis moderatio. Ac licet eum ex prudentibus illius responsis lenitum crediderim; facile tamen recruduit offensio, ubi illum cum Eusebio potius quam secum facere intellexit. Sic affectus Lucifer, et natura austeriori in clementiam haud multum propensius, non damnare non poterat Hilarii in recipiendis iis qui Arimini lapsi fuerant facilitatem. Hinc apud totam Luciferi sectam male audiit, velut qui laudem sibi in Ecclesia partam interruperit favens [Col. 0168D] praevaricatoribus, ut non dicamus et haereticis, in quos eloquentiae suae viribus peroraverat (Marcellin. et Faustin. in libello precum). Contra apud eos, quos non excaecavit schismatis caligo, gloriam quam pristinis scriptis gestisque meruerat, non tantum non obscuravit: aut interrupit, sed et propemodum cumulavit: dum praelata veritatis luce, et indulgentiae facilitate oblata, Ecclesiae reddidit, quos ei haereticorum fraus ac terror abstulerat.

96. Quam iniqua Luciferi sententia.---Durum sane et a christiana clementia ac simplicitate alienum videbatur, iis aut non credere, aut indulgentiam negare, qui sine conscientia haeretici ferebantur, contestabanturque corpus Domini et quidquid in Ecclesia sanctum [Col. 0169A] est, se nihil mali in sua fide suspicatos (Hieron. dial. contra Lucif.). Planum enim erat, eos uno pacis intuitu recepisse Arimini propositam fidem; neque huic illos consensisse, nisi postquam multis ex catholica conscientia adjectis, vocabuli consubstantialis in ea suppressi vim se satis supplevisse existimassent. Unde statim ut fraus in recepta formula latens Hilarii praesertim opera detecta est; ingemuit totus Orbis, et Arianum se esse miratus est, hoc est, se Arianum publicari et audire obstupuit, cum Arium Ariique doctrinam non tantum exsecraretur ex animo, sed etiam se subscriptione sua satis superque damnasse arbitraretur.

97. Disciplinae rigor quando lapsis remittendus.---Inficiandum tamen non est, eos a peccato vix excusari [Col. 0169B] posse, qui Arimini ex infirmitate nicaenum deseruere symbolum, ut novam ab iis formulam reciperent, quorum fides ipsis suspecta merito esset. Verum ut non erat id eorum crimen, quod publica ac luctuosa poenitentia expiari mereretur; ita nec in eos locum habebant canones, Innocentio, epist. 6, teste, apud Nicaeam constituti, qui poenitentes etiam ab infimis officiis clericorum excludunt. Sed etsi poenitentiae etiam publicae fuissent obnoxii, horum tamen canonum rigor poterat eis prudenter relaxari. Nam cum fateatur Augustinus (Ep. 185, n. 44), quod clerici vel etiam episcopi post poenitentiam permanere non deberent; huic tamen Ecclesiae legi supplendum esse monet, nisi hoc pacis ipsius compensatione salvaretur. Ut enim, inquit paulo inferius, constitueretur in Ecclesia, [Col. 0169C] ne quisquam post alicujus criminis poenitentiam clericatum accipiat, vel ad clericatum redeat, vel in clericatu maneat, non desperatione indulgentiae, sed rigore factum est disciplinae. Quod autem aliquando Ecclesia disciplinae rigorem utiliter remittat, sic illustrat institutionis exemplo (num 44): Cum enim praecisus ramus inseritur, sit aliud vulnus in arbore, quo possit recipi ut vivat, qui sine vita radicis peribat. Ita ergo et isti cum ad radicem catholicam veniunt, nec eis quamvis post erroris sui poenitentiam honor clericatus et episcopatus aufertur; fit quidem aliquid tanquam in cortice arboris matris contra integritatem severitatis, etc. demum concludens, Sic multitudinibus per schismata et haereses pereuntibus subvenire consuevit (Ecclesia). Luciferi lapsum subinde notat, Hoc displicuit Lucifero . . . [Col. 0169D] et cui displicuit, in tenebras cecidit schismatis amisso lumine charitatis.

98. Luciferi ut amicitiam semper coluit Hilarius, ita lapsum doluit.---Casum tanti viri, quem ob singularem constantiam tota merito suspiciebat Ecclesia, Hilarius haud dubie graviter indoluit. Quanta enim illum reverentia coluerit, vel hinc manifestum est, quod similitudinis vocabulo, a quo nonnihil abhorrebat, usus sit, ubi illud ei intellexit usitatum (Apologet. Respons. 3 et 6). Nimirum non ignorabat eorum, qui causam eamdem medios inter hostes tuerentur, valde necessariam esse animorum sententiarumque concordiam; hancque facile dissolvi, nisi qui sui magis compotes sunt, morem gerant sociis mentis [Col. 0170A] suae minus potentibus. Eo animo etiam postea ab eodem Lucifero ob suum de Synodis librum reprehensus, injurias injuriis non repulit, sed sermonis lenitate ac rationum evidentia [(1) 1Kb] vicit. Unde nihil ab Hilario non tentatum opinamur, ut a schismate avocaretur Lucifer, cujus amicitia semper ipsi tam chara fuerat. Et vero credibilene est, eum qui nulli pepercit labori, quo lapsos erigeret, quidquam non movisse, ut qui hactenus tam fortiter steterat, non caderet? Sed quod Rufinus Luciferi ipsius casus data occasione ait (lib. I, c. 30), Temere coepta corrigi (tantum) spato solent, si de aliquo, certe de Lucifero, vere dictum est, utpote viro ejus indolis, quae facile flecti non posset.

99. Hilarii auctoritas idonea fuit, quae Luciferi [Col. 0170B] schisma compesceret:---Non inanis tamen labor Hilarii fuit: cujus industriae simul et auctoritati tribuendum videtur, quod Luciferi schismati pauci adeo adhaeserint, ut cum Hilario diacono, Hieronymo teste, tota secta interierit. Neque vero Lucifero facile erat aliis persuadere, eum ex animi remissione, et non ex mera charitate dare lapsis veniam, quem alias omnibus in periculis intrepidum et invictum pro gloria Domini stetisse certo sciebant. Imo ubi causa postulabat, quam non mollis ac remissus fuerit eo ipso tempore Italia tota conspexit.

Cap. XIII. 100. Hilarii cum Auxentio congressus. ---Partem anni 362 totumque 363 Hilarius in Italia egerat, cum Valentinianus rerum potitus Mediolanum, Februarii 26 die an. 364, pervenit. Et cum de [Col. 0170C] rebus a se pro Ecclesia feliciter gestis merito potuisset gloriari; nihil dum se fecisse existimabat, quamdiu superesset qui Christi divinitati adversaretur. Procul ab inani gloria, sic contestatur se veram pacem et amissam quaerere, et turbatam componere, et repertam tenere curavisse; ut continuo subjiciat (Contra Auxent. n. 1): Sed hujus ipsius nos fieri vel participes, vel auctores, nec temporis nostri peccata meruerunt, quasi voti sui compos nequaquam fuisset. Apud alios constat unius Hilarii beneficio Gallias haeresis piaculo liberatas, ejusdem praesertim industria, suavitate, eloquentia Italiae atque Illyrico prope toti pacem redditam, eoque in Occidente redactam Arii prius tam amplam haereditatem, ut ad unos Valentem, Ursacium, Germinium, Gaïum atque Auxentium [Col. 0170D] tota deflexisset. Hilarius unus non gratulatur, quod ad tam paucos redacta sit misera illa haereditas; sed quod non prorsus sit extincta, nihil dum se profecisse arbitratur. Vires igitur exserit: seu illi ut ejus eludant conatus, etiam se tam impii magistri haeredes negant. Non enim idem ille Satanae spiritus, a quo pridem Arius excitatus animatusque est, sese in iis palam audet ostendere: sed in angelum lucis transfigurari cogitur, quo facilius lateat.

101. Auxentium Mediolano expellere nititur.---Hujus arte prae omnibus lusit Auxentius, nec tamen Hilarium fallere valuit. Nam quanto magis enitebatur [Col. 0171A] ut virus suum tegeret, tanto ille amplius intendebat ut detegeret, et ut ab ipso velut a venenato serpente Mediolanensem civitatem, quae ob singulare in catholicam fidem studium chara ipsi semper fuerat, liberaret. Continuo Auxentius sibi male conscius Valentinianum praevertit, ac verbis sese catholicum mentitus, plebem suam ab Hilario perturbari conquestus est. Eo audito rex pacis amans, suoque adventu pacem firmare cupiens, haud difficulter inductus est, ut Mediolanensium Ecclesiam a nemine perturbari edicto gravi praeciperet, Hilarius Ecclesiam haeretico a catholico principe sub unitatis specie ac voluntate credi non sustinens, Valentiniano etiam importuna interpellatione suggessit, Auxentium blasphemum esse, et omnino hostem Christi habendum, eumque aliter credere, [Col. 0171B] quam rex ipse aut alii omnes haberent. His rex permotus, Auxentium cum Hilario a Quaestore et magistro audiri praecepit una considentibus episcopis fere decem, quos inter emicabat Hilarii adjutor ac socius Eusebius Vercellensis. Ille primum de persona calumniari, ac nolle Hilarium ut episcopum audiri, quem quondam Saturninus damnasset. In promptu ei erat responsio, se nunquam ab episcopatu dejectum esse; ac frustra objici exilium, quo Saturnini opera fuerat expulsus, cum id ille inique adeo effecisset, ut mendaciorum, quibus ad hoc facinus pervenerat, palam eum convincere sibi licere a Constantio poposcerit, ac novissime in Biterrensi concilio convicerit. Quid vero sit responsum, ad alia properans Hilarius silentio praetereundum duxit. Monet [Col. 0171C] tantum tunc ab iis qui audiebant decretum esse, ut de fide potius, sicut regi placuerat, agitaretur. Auxentius hic in arte positus, Christum Deum negare dum timet, eum unius cum Deo patre divinitatis et substantiae profitetur. Professionem hanc scripto mandari placet; et continuo. Hilarius libellum regi per quaestorem offert, quo quid convenisset contineretur. Exinde Auxentius omnium judicio cogitur quod jam confessus erat palam profiteri, et scripto consignare. Ille diu consilia sua versans, sic verba componit, ut regis fidem eludat. Unde demum ab iis, quos versipellis ejus malitia fugiebat, spargitur per Hilarium exposita dissidere sententia.

102. Ab Hilario retegitur.---Victus videbatur Auxentius: si quidem ex illo conflictu nequiverat [Col. 0171D] evadere, nisi se cum eo consentire finxisset, quem antea haereticum vocitare consueverat. Hinc adversarii sibi subacti gloria in Hilarium redundabat. At ille domino suo quam sibi malens vincere, de victoria gratulari nesciit, quae ipsi nihil conferret. Veritus itaque ne hostis Christi, quem non mutatum sciebat, piae plebi cui praepositus erat insidias strueret, reclamavit fingi omnia, fidem denegari, Deum atque homines illudi. Posthabita tamen ipsius admonitione, Valentinianus jussit eum Mediolano cedere, et ad Auxentii communionem accessit.

103. Gesta cum Auxentio in publicam lucem edit, datque moderationis specimen.---Paruit Hilarius regis praecepto; sed neque Ecclesiae Mediolanensi aliisve [Col. 0172A] defuit. Namque editis totius congressus gestis, et patefacta Auxentii fraude, ut ab eo sibi caverent sincerae fidei amatores effecit. In hoc autem scripto quid magis mirere? summumne illius in detegendis vaferrimi haeretici dolis ingenii acumen, et in his arguendis fidei constantiam? an in excusando rege prudentiam atque moderationem? Legerat Valentinianus sibi datam ab Auxentio epistolam, qua dum haereticus ille Hilarium atque Eusebium veluti blasphemos traducit (num. 13 et 15), dum concilia impiorum, quibus inclyti illi Christi confessores injuste damnati fuerant, probat, dum labores eorum ad restaurandas Italiae Ecclesias audiri vult velut schismaticorum opera, dum demum laudat Ariminensis Concilii gesta, ejusque fidei sese adhaerere gloriatur, [Col. 0172B] cui non aperte prodit arianum animum? Nusquam tamen Hilarius regem iniqui judicii reum postulat, quod se repulso Auxentium receperit mentientem. Recens injuria nihil ab ejus calamo exprimit, in quo debitam regi reverentiam desideres. Semper quippe sui compos nulli se perturbationi permisit, qua regiae fidei sinceritatem perspectam habere non sineretur. Homo humanus atque amans pacis facilem principi veniam tribuit, qui prae nimia humanitate et uno pacis studio peccarat. Et qui alias Orientales episcopos, cum haereticis quantumvis probabiliter mentientibus credidissent, ideo laudaverat, quod religiosum est Deo sua reservare; sententiam hanc non mutavit, cum haeretico fidem non tam cito haberi ipsius interesset. Quocirca Valentinianum excusandi [Col. 0172C] studiosior, quam accusandi, sic illum ad Auxentii communionem advenisse significat, ut id ab eo praestitum adjungat pro fidei sinceritate, quam haereticum illum profiteri arbitrabatur. Et ubi declarat Imperatorem circumventum, totam culpam in Auxentium confert, quod nimirum lusit ille verbis, quibus possit fallere et electos; quasi timeret ne aliqua in eum saltem negligentiae suspicio incideret.

104. Amore veritatis Auxentii nequitiam durius corripit. ---Non solum Regi parcit, sed et Comitibus caeterisque quorum fide Auxentius abusus erat. In unum illum sycophantam stylum acuit. Unus enim idemque veritatis ac sinceritatis amor, qui sine vehementi mendacii odio purissimus esse non potest, illius et in eos qui prae simplicitate decepti fuerant [Col. 0172D] commiserationem, et in eum qui fraudulenter deceperat, indignationem movit. Et vero ubi charitas ardet, concipit flammas: quae cum ignorantes illustrent ac benigno calore foveant frigidos, duros ac pertinaces justo dolore puniunt atque consumunt. Diversos illos ordinatae charitatis effectus ut olim ostenderat Hilarius (in Const. n. 2), dum resecandos esse decrevit qui errandi aliis auctores essent, indulta caeteris eorum consortibus resipiscendi facultate; ita et nunc ostendit, dum deceptis parcens, unum persequitur mendacii ac fallaciae auctorem. Ab hujus nequitia ut vehementer abhorrebat, ita etiam nihil omisit, quo alios pariter ab ejus societate deterreret. Nec alia apparet causa, cur acriter adeo in eos invehatur, [Col. 0173A] quos male parietum amor cepit, quippe sub his pacis nomen ingerentes, male Ecclesiam Dei in parietibus et tectis venerantur; nisi ut hinc omnem cum Auxentio jungendae communionis occasionem praecidat. Non ignorabat si quidem Valentinianum eo propensiorem fuisse, ut Auxentii fidem ab Ariana alienam judicaret, quod haeretico huic ecclesias per vim eripere nolens, in eis tamen, quas ille obtinebat, cupiisset innoxie religionis suae cultum exercere. Ipse igitur castioris religionis studio accensus, regis scrupulum, aliorumque, qui forte in eamdem simulationem abierant, levare conatur igneis illis verbis: Montes mihi et silvae et lacus et carceres et voragines sunt tutiores: in his enim prophetae aut manentes aut demersi prophetaverunt (contra Auxent, n. 12); cum, inquit, non ambiguum [Col. 0173B] sit, intra sacrarum aedium tecta antichristum esse sessurum. Tum aut Auxentii non amplius lateat hypocrisis, pastoris instar solliciti, qui lupum adesse vociferatur, dum eum gregi insidiantem perspicit, clamat et ipse Auxentium esse Christi hostem, Satanae angelum, fidei vastatorem, seseque nullis unquam incommodis adducendum fore, ut neque illius neque aliquorum unquam pacem sibi optet, nisi eorum qui secundum patrum nostrorum apud Nicaeam tractatum, anathematizatis Arianis, Christum Deum verum praedicabunt. Haec si qui existamavit paulo vehementiora; quae adversus hujusmodi hypocritas Pharisaeos mitissimus Dominus emiserit, in memoriam revocet. Rursum si quis ambigat, an Spiritu bono incitatus Auxentium cognominare diabolum [Col. 0173C] potuerit; recolat quod Paulus Elimae Spiritu sancto repletus dixit: O plene omni dolo et fallacia, fili diaboli (Act. XII, 10). Et Dominus quidem mendacium hominum esse proprium ostendit, ut ex patre diabolo sint (Joan. VIII, 44), quia ille ab initio in veritate non stetit, et mendacium ex propriis loquitur. Filios autem patris nomine nuncupare quid vetat? Sane sicut Judas, Christo ipso dicente, vere fuit diabolus, quia per eum animabatur, inquit noster Hilarius (in Psal. CXLII, n. 2); ita et vere diabolus Auxentius, qui illo auctore et impulsore agebatur. Quippe utrique diabolus in cor injecerat, ut Dominum proderet.

105. Ea etiam in re sibi temperat.---Quanquam justae ac sanctae adversus Auxentium indignationi [Col. 0173D] non ita habenas laxat Hilarius, quin quae silenda sint, prudens reticeat. Multa, inquit, alia proferre Ecclesiae me pudor inhibet, et committere epistolae Arianorum blasphemiarum dedecora pertimesco. Auxentianae confessionis virus ostendisse satis habet: at totum tam pestiferi mysterii arcanum ipse potius quam per litteras optat exponere; ut nec eos fugiat quorum interest omnes haereticorum tricas et impietates non ignorare, nec ad eos perveniat quibus expedit fidei simplicitate contineri. Sponsa Christi Ecclesia casta et verecunda est, et sponsi sui contumeliis non potest non offendi. Prudentis igitur fuit, pudicis illius auribus parcere; ac nihil ei detegere nisi quod saluti ipsius conduceret.

[Col. 0174A] 106. Hujus laboris fructus.---Cum hoc scripto Hilarius occurrere conatus esset discrimini, quod Ecclesiae ex Auxentii fraude metuebat; Gallias repetiit, ut de haeresi Ariana triumphis, ita gaudiis cumulatus, si hujus versipellis haeretici fallaciam Valentiniano persuadere potuisset. Sed ubi hic perfectum et absolutum gaudium? In terra damnata versamur quae quamvis in sudore vultus exculta, fructus ita edit, ut et spinas ac tribulos germinet. Hilarii tamen anxietas hinc aliquantum levabatur, quod Auxentius haeresis suae virus ita tegere cogeretur, ut sub antichristi sacerdote Christi populus non occideret (num. 5): ac si quando illud coepisset pandere, adesset laborum ipsius socius et adjutor Eusebius, qui orthodoxi Imperatoris auctoritate [Col. 0174B] subnixus jam ipsum comprimeret.

107. Fabulae nonnullae exinde ortae.---Fabulis nonnullis locum praebuit is Hilarii in hoc toto negotio exitus. Quo enim alio nomine appellandum; aut ad quae Hilarii gesta referendum putes, quod narrat Rufinus (de adult. lib. Orig. apud Hieron. t. IX, p. 131), librum instructionis plenissimae, ab Hilario Pictavensi ad emendationem eorum qui Ariminensi perfidiae subscripserant conscriptum, ita ab inimicis illius corruptum esse, ut cum illis postea in concilio episcoporum, secundum ea quae in libello ipsius se corrupisse noverant, haereticum eum coepissent vocare, ac prolatus libellus talis inventus esset, quem ipse non agnosceret, fecerint eum excommunicatum de concilii conventione discedere. Merito quidem ad haec reclamat Hieronymus [Col. 0174C] (Hieron. l. II, Apolog. advers. Rufin.): Synodus a qua excommunicatus est, in qua urbe fuit? Dic episcoporum vocabula, profer sententias subscriptionum, vel diversitatem, vel consonantiam. Doce qui eo anno consules fuerint, quis Imperator hanc synodum jusserit congregari: Galliaene tantum episcopi fuerint, an et Italiae et Hispaniae: certe ob quam causam synodus congregata sit. Nihil horum nominas. Sed si librum a Rufino memoratum eum intelligamus, in quo Hilarius historiam Ariminensis ac Seleuciensis synodi complexus fuerat; item si hunc librum jam tunc temporis corruptum ac truncatum exstitisse concedatur: haud difficulter deprehendas, unde Rufinus totam hanc narrationem contexuerit. Nimirum cum auditu tantum accepisset Hilarium ab Auxentio haereticum esse vocitatum, ac [Col. 0174D] paulo post congressu habito ex urbe Mediolano jussum esse egredi; facile animo finxit, libri illius, quem corruptum audierat depravationem non in una plurimarum partium truncatione, sed in erroribus haereticorum opera immissis sitam esse, ac libri auctorem propter errores illos non solum et civitate, sed et e conventu expulsum esse.

108. Non minus absurdum est, quod pluribus in mss. inter Hilarii miracula recensetur, illum videlicet aliquando concilio, cui praeerat Leo Papa, intervenisse; sed sede sibi negata decubuisse humi, quae continuo ita excreverit, ut Leonis solium brevi coaequarit. Cui porro non pateat, cum ex gestis Hilarii nostri in congressu cum Auxentio, tum maxime ex [Col. 0175A] celebri controversia, quae longe postea Leonem inter et Hilarium Arelatensem in causa Celidonii intercessit, conflatam esse monstrosam illam narrationem? Sed his relictis Hilarium in Gallias denuo revertentem prosequamur.

CAP. XIV. 109. Hilarii acta reliqua et mors.---Cum Hilarium populo suo per plures annos identidem subtraxissent diversa Ecclesiae negotia; aequum erat ut ei tandem redderetur: quo suavi ipsius recrearetur conspectu, institueretur doctrina, et exemplis ad veram pietatem informaretur. Ipse etiam pacatos ac tranquillos demum meruerat dies, qui tam diu turbulentos habuerat. Et dignum erat, ut extremis vitae suae annis frueretur pace, qua ipsius praesertim curis Ecclesia gaudebat. Itaque circa finem anni 364, Italia [Col. 0175B] discedens, Pictavos se recepit. Et quamvis hic nos acta deficiant; non est tamen ambigendum, quin assiduae orationi vacando, et populum sibi creditum christianis instituendo disciplinis, perfecti pastoris munia obierit. Imo eum tunc temporis psalmos exposuisse, hinc necessario quodam modo conficitur, quod in eorum enarratione libros de Trinitate jam a se antea editos notet. Nam post editos illos libros nullum fere ei, nisi postremis his annis, otium fuit quo tantum opus perficeret. Eo autem consilio illum ex omni Scriptura psalmorum potissimum reconditiores sensus explicandos suscepisse probabile est, quo videlicet suavius atque utilius canerentur. Tum enim in ecclesia cui praeerat usitatos fuisse psalmorum cantus, persuadet cum hoc Tract. psal. CXVIII [Col. 0175C] lit. 5, num. 14, quo Christianos a vanis spectaculis ad objecta gratiora sic revocat: Nisi forte obscaenis illis spectaculorum turpium fabulis non amoenius divina illa humanae spei eloquia cantantur: tum maxime illud Tract. psal. LXIV, num. 12: Progressus Ecclesiae in matutinorum et vespertinorum hymnorum delectationes maximum misericordiae Dei signum est. Dies in orationibus Dei inchoatur, dies in hymnis Dei clauditur.

110. Forte nonnullis incredibile videbitur, Hilarium post secundum in Gallias reditum, hoc est, post multas cum Arianis disputationes frequentesque pugnas, tractatus quos habemus in psalmos scripsisse; cum in eis sic juratis illis fidei hostibus parcat, ac si ne novisset quidem. Qui illum Origenis tantum verba interpretatum esse opinantur, hinc se facile expediunt, [Col. 0175D] cum haereses auctoris sui aevo nondum exortas ab interprete sileri minime mirum sit. Sed huic opinioni cum multa adversentur, quae singulari Admonitione commodius exponemus; tum illud maxime repugnat, quod in iisdem Tractatibus dogma Ariano errori contrarium passim ea ratione adstruatur, quae Origenis stylum minime sapiat. Credibilius itaque est, eum Arianas impietates silentio praeterire, tum quod ab omni rixa et contentione alienum gereret aninum, tum quod earum recordationem plebi suae non conducere censeret.

111. Hymnorum et mysteriorum libros edit.---Ad idem tempus referre licet memoratos ab Hieronymo hymnorum mysteriorumque libros; ut cum apud [Col. 0176A] Orientales solemnem hymnorum cantum aliosque in celebratione mysteriorum pios usus receptos approbasset, hinc postmodum reversus, ad Occidentalis Ecclesiae ritus ex eorum imitatione augendos aut illustrandos animum adjecerit. Ex Hilarii hymnis nonnullos in Ecclesia decantari solitos fuisse tradit Concilium Toletanum IV, anni 633. At vero eum tunc temporis elaborasse, ut inchoatam Concilii Ariminensis ac Seleuciensis synodi historiam auctiorem perfectioremque redderet; et in colligendis actis, quae ad has synodos pertinerent, operam dedisse manifestum est ex postremis Fragmentis. An etiam senex in Cantica Canticorum scripserit, quorum expositione multi postea Operibus suis coronidem posuere, immo an aliquando scripserit, quis affirmet? cum lucubrationis [Col. 0176B] hujus unus meminerit Hieronymus ex incerto tantum rumore, cui fidem ipse detrahere nonnihil videtur.

112. In libris pingendis operam posuit.---Pene e memoria exciderat aliud Hilarii non tacendum opus. Eum enim laborem manuum non neglexisse, sed quod ab ecclesiasticis curis supererat temporis, in pingendis sacris libris consumsisse indicio est S. Perpetui Turonensis episcopi testamentum anno Christi 474 confectum, quo Augustodunensi episcopo Euphronio relinquit Evangeliorum librum, quem scripsit Hilarius Pictavensis quondam sacerdos (Spicil. t. V, pag. 106). Hoc sane opus Hieronymo eo magis probatum, quod per illud et manus operetur cibum, et animus lectione saturetur (Hieron. epist. 4, ad Rustic.), [Col. 0176C] Hilario dignissimum fuit: ut scilicet Evangelium, quod corde gestabat, non solum ore coram audientibus proferret, sed et pio manuum artificio procul transmitteret. Vetus etiamnum in ecclesia S. Gatiani Turonensis asservatur Evangeliorum codex latinus, quem a S. Hilario scriptum putant, atque huic ecclesiae a S. Perpetuo relictum, cum Euphronio ipse superstes fuisset, ex hujus testamenti verbis interpretari licet illud Christiani Druthmari natione Aquitani et Monachi Corbeiensis, qui circa saeculum IX floruit: Vidi librum Evangelii graece scriptum, qui dicebatur sancti Hilarii fuisse, in quo primi erant Matthaeus et Joannes, et prius (legendum posterius) alii, Marcus scil. et Lucas: ut nimirum sancti Hilarii dictus sit hic liber, quia manu ipsius exaratus. In aliis quoque [Col. 0176D] libris ac praesertim synodorum actis describendis idem studium eum impendisse probabile est, ex eoque labore in promptu ei fuisse unde concilii Ariminensis historiam texeret, ubi id res ecclesiae postulavit. Quae autem hactenus, accuratiore quo potuimus modo, e veteribus monumentis eruere et indagare curavimus Hilarii gesta, Fortunatus hac brevi summa complectitur: Dum superstes fuit in saeculo, aut scripsit ecclesiasticae fidei documenta, aut pugnando calcavit haeretica crimina, aut petenti tribuit miraculorum suffragia. Sanctam adeo vitam non potuit nisi mors pretiosa consummare. Nonnulla quae ad hanc spectant, ad calcem libri II Vitae a Fortunato scriptae e mss. Germanensis et complurium aliorum fide subjiciemus. [Col. 0177A] Extremum diem suum, Hieronymo et Gregorio Turonensi testibus, Pictavis obiit: quo anno, quove die, lis est inter eruditos.

113. Quo die quove anno Hilarius diem suum obierit. ---Plerique sentiunt, obitum illius in diem 13 anni 367 incidisse. Et eo quidem die in vulgato Hieronymi martyrologio, ut et a Beda, Floro, aliisque posterioribus notatur S. Hilarii depositio. His accedit Calendarium tom. X Spicil. e ms. Corbeiensi, ann. 900, descriptum, in quo exstat, Idus jan. Octabas Epiphaniae et depositio sancti Clarii episcopi; nam Hilarii vel corrupte Elarii loco Clarii legendum esse perspicuum est. Absque ullo mendo codex Gellonensi monasterio a Carolo Magno datus habet: Idus januarii depositio S. Hilarii episcopi. Plurimos praeterea [Col. 0177B] ac pervetustos consuluimus Sacramentorum, Missarum atque Collectarum libros, in quibus idipsum legere est. Eidem opinioni favet Sulpicius, dum Hilarium sexto anno post quam redierat, in patria obiisse scribit. Sed minus commode cum ea componi queunt mox expendenda Hieronymi et Gregorii Turonensis verba. Neque vero Hilarii memoria ita in omnibus veteribus libris ad usum ecclesiasticorum officiorum consecratis consignatur idibus januariis, ut non etiam aliter, puta aut alia januarii die, aut 26 junii, aut calendis novembribus in iis recolatur. Quod cum audiunt, qui allatam sententiam tuentur, statim id ortum habere reclamant vel ex variis sancti ipsius corporis translationibus, vel ex recentioribus festorum celebrandorum ritibus, quibus non licet [Col. 0177C] octavam Epiphaniorum diem, festumque S. Hilarii, pari solemnitate simul celebrare. Alium quidem usum olim fuisse concedendum est: idque persuadet vel unus codex Sacramentorum Ratoldi abbatis Corbeiensis jussu ante annum 986 exaratus, in quo primum occurrit titulus, Idus januarii Octabas Epiphaniae et depositio S. Hilarii: deinde Collectae de S. Hilario praemittitur Collecta de Epiphania: tum super oblata, ordine praepostero, primo celebratur memoria S. Hilarii; cujus unius laudes postea in Praefatione resonant: sequuntur exinde tres de sola Epiphania benedictiones: ac demum ad complendum prima oratio rursum est de Epiphania, posterior de S. Hilario. Verum iis, qui mss. per se consuluerint, non satisfacit haec responsio. Nam etsi non ita multi, [Col. 0177D] antiquitate tamen nihilo inferiores sunt, nec ad nostros ritus exacti codices, in quibus S. Hilarii festivitas calendis novembris recensetur. Hoc die in vetusto exemplari ecclesiae S. Gatiani Turonensis habentur quinque Missae, prima de omnibus sanctis, secunda de S. Caesario, tertia et quarta item de omnibus Sanctis, quinta de S. Hilario, cum hac inscriptione: Eadem quippe die Solemnitas S. Hilarii episcopi et confessoris. Solemnem aliquam translationem hic indicari ultro concederemus, nisi in codice regio ab annis circiter 900 scripto et in perantiquo Ebroicensis ecclesiae pontificali non simplex solemnitas, sed Natale sancti Hilarii calendis iisdem praenotaretur.

[Col. 0178A] 114. Cum postrema hac epocha, si forte Sulpicium excipias, longe melius quam cum superiore convenit, quidquid veterum monumentis de morte Hilarii mandatum est. Ac primo quidem Gregorii Turon. testimonium est, quod quarto Valentiniani et Valentis anno S. Hilarius apud Pictavos plenus sanctitate et fide, multis undique virtutibus editis, migravit ad coelos. At vero tertio calendas martii anni 367, initium sumpsit quartus Valentiniani et Valentis annus. Ut igitur in hunc non incidunt anni 367 idus januariae, ita nec in Hilarii exitum. In utrumque autem apprime quadrant calendae novembres. Idipsum prorsus ex Hieronymi chronico conficere est, in quo ad annum 367, ita recensetur Hilarii mors, ut Gratianus ad imperii culmen evectus prius memoretur. Nam [Col. 0178B] cum Gratianus, Idacio teste, nono calendas septembris anni 367, imperium adeptus sit; apud Hieronymum apte dispositus est ordo rerum, si Hilarius calendis novembris anni 367, ex hac vita migravit; secus, si idibus januariis. Quid de Hermanno Contracto dicemus? Is quidem dum Hilarii obitum, etsi anno 367, altero tamen, postquam imperii consors Gratianus factus est, anno commemorat, pugnantia loquitur: ab explicatis tamen Hieronymi atque Gregorii verbis propius recedit. Adsunt praeterea historiae Ariminensis synodi Fragmenta XIV et XV in quibus Singidunensis conventiculi epistola 18 decemb. die anni 366, data ac rescriptum Germinii aliquanto post missum continentur. Quis enim haec e Pannoniis ad Hilarium Pictavis commorantem deferri, et [Col. 0178C] ab eo opus suum addi intra idus januarias potuisse concedat?

115. Has ob causas, qui omnium prope mss. auctoritate permoti, idus januarias die Hilarii extremo insignitas sentiunt, illum ad annum 368, vixisse existimant. Cum hac opinione apprime conveniunt Gregorii Turon. verba, neque Hieronymi chronicon repugnat. In hoc enim, inquiunt, cum Hilarii obitus ad ann. 367, novissimum locum obtineat, in initium anni 368 incidet, si haec nota numeralis 368, uno tantum versu attollatur. Ad utramlibet opinionem aegrius accommodari valet quod ait Sulpicius, Hilarius sexto anno postquam redierat, in patria obiit. Nam aut circa finem anni 360, aut circa anni 361, initium eum rediisse prope certum est. At Blondellus [Col. 0178D] aliique, falsa praecedentium editionum lectione decepti, ut Hilarii cum Auxentio conflictum decem annos post Ariminensem synodum habitum perperam sentiunt, ita in annum 371 illius obitum falso rejiciunt. Hunc cum terrae motus, quem Nicaeae anno 358 contigisse constat, Hieronymi in chronico excipiat; liquet praeclarum hoc lumen ante finem anni 358 orbi nostro ereptum, ut in coelo clarius refulgeret.

CAP. XV. 116. S. Hilarii miracula, reliquiae, discipuli. ---Non sic coelum petiit Hilarius, ut terras penitus desereret. In his enim opem illius ac virtutem etiam post experti sunt plurimi. Tam multa ad illius tumulum patrata sunt miracula, ut Fortunatus ex [Col. 0179A] iis, quae sua ipsius aetate edita sunt, librum integrum confecerit. Fortunatus idem seu alius libri primi vitae Hilarii auctor testis est (Praef. lib. II, n. 2), tumulum ejus in dies ob prodigia, quae usque in hodiernum diem, inquit, perseverant, celebriorem fieri. Quod Nicetius Trevirorum episcopus in epistola ad Chlodosuind, confirmat his verbis: Quid dicam de Domino Germano HILARIO, vel Lupo episcopis, ubi tanta mirabilia hodie apparent, quantum nec dicere verbis valeo.

117. Gregorius Turonensis lib. I Histor. Franc. c. 39, mortuos ab eo suscitatos tradit, et lib. de Gloria Confess. c. 2, satis habens ea in memoriam revocare, quae libro Fortunati secundo continentur, aliud adjicit, quod reliquiarum illius ope in Gabalitano territorio factum est. Quanquam suspicio est, [Col. 0179B] ibi Gregorium nominis similitudine deceptum Hilario Pictavensi attribuisse, quod Hilarii Gabalitani seu Mimatensis episcopi fuerat. Neque tantum intra Pictavorum fines, aut in locis in quibus asservarentur Hilarii reliquiae, ipsius in edendis prodigiis virtus emicuit: testatur quippe Flodoardus (lib. IV Hist. Rem. c. 48) duas Remis in honorem sancti confessoris ecclesias exstructas, et ambas miraculis illustres extitisse.

118. Alia variis in mss. occurrunt, nono, uti videtur, saeculo ab incertis auctoribus collecta: quorum fides etsi dubia est in iis quae a suis temporibus remota sunt, non est tamen spernenda in iis quae suo aevo contigisse testificantur. Collectionem hujuscemodi complectitur codex Colbertinus 59, in quo primum legitur fabula de terra subito excrescente in [Col. 0179C] synodo coram Leone. Tum sequitur miraculum de muliere, quae ad sancti Hilarii sepulcrum invito conjuge pallium obtulerat. 3o Mulier memoratur alia, quae toto corpore debilis ad basilicam S. Petri a B. Hilario missa sanatur. Hinc Godam quamdam exhibent caecam et claudam, quae Hilarii suffragiis recepta sanitate ad suos redire non valet, et basilicae ipsius verrendae se mancipat. Narrant, 5o quo pacto sacris illius exuviis in basilicam S. Petri, nunc S. Genovefae a Frothaldo abbate delatis, duo serpentes ab absida fugati fuerint, simulque memorant quod ipse vivus in insula Dives patraverat. 6o Nobilis feminae mentio fit veluti auctoris aevo a daemone liberatae. De ea siquidem ait, quae etiam usque hodie vivere perhibetur, et ad Sancti luminaria pro suae [Col. 0179D] animae corporisque salute votivum munus annuatim videtur exsolvere. 8o Comparet puer, qui cum ore aperto intra viscera serpentem admisisset, ductus ad insulam Dives, ubi sub invocatione S. Hilarii constructa erat basilica, curatus est. Narratur denique, qui Hilarius, Leonio praesente, extremum vitae suae diem egerit. Duo haec postrema Vincentius Bellovacensis in historiali Speculo (lib. XIV, c. 51) descripsit. Eadem fere aliaque continet ms. codex monasterii Longi-pontis ordinis Cisterciensis, quae ab aliis neglecta vel per inertiam praetermissa auctor se collegisse perhibet. In his tertium est de Dano, qui baptismum ficte suscepit: ut Ramnulfi Comitis manibus a sacro fonte susceptus, munificis albis potiretur. [Col. 0180A] Mittimus quae in Ottoboniano ms. exstant, quaeve superioribus adjecit Aquitanicorum annalium scriptor Bouchetus, et ex eo Bollandus transtulit. Sed praetermittendum hic non esset, nisi jam illud tetigissemus, qui Chlodoveus magnus in certamen adversus Alaricum Gotthorum regem descendens, futurae victoriae omen in ecclesia S. Hilarii acceperit, ideoque suis praeceperit militibus, ut a regionis illius populatione sese abstinerent, nec quidquam ex civium bonis violenter auferrent.

119. Hilarii nomen olim in sacro missae canone recitabatur. ---Egregiam inclyti praesulis sanctitatem, quam tot prodigiis Deus testatam fecit, Ecclesia singulari semper veneratione prosecuta est. Antiqui Sacramentorum libri plerique memoriam illius in [Col. 0180B] sacro venerandi sacrificii canone proxime post martyres recolunt. Tres e Vaticana bibliotheca memorat E. C. Bona, qui sancti Confessoris nomen eo loco prae se ferunt. Quibus consentiunt Corbeiensis codex annorum circiter 700, Remigianus Caroli magni aevo scriptus, Germanensis olim Gellonensi monasterio ejusdem Caroli dono datus, et alii quam plurimi, quos enumerare longum esset ac supervacaneum. In ipsa etiam liturgia Mozarabica primum inter confessores locum obtinet.

120. Plurimae basilicae in honorem ejus extructae.---Praeterea ut suam erga eum reverentiam demonstrarent majores nostri, plurimas in honorem ipsius basilicas ubique construxerunt. Emicuit prae caeteris sancti Aredii Atanensis in agro Lemovicensi Abbatis [Col. 0180C] pietas, qui quod sibi ex nobilium parentum possessione obtigerat, ad sacram aedem sub sancti Hilarii invocatione excitandam magna ex parte contulit, ibique corpus suum sepulturae mandandum constituit. Tantum autem abbati huic in meritis Hilarii fiduciae fuit, ut cum Nectarii Lemovicensis civis praedivitis dolorem levare cuperet, unicum illius filium exanimem ad se afferri, et ad reliquias sacratas B. Hilarii antistitis exponi praeceperit, ubi facta oratione mox eum parenti incolumem reddidit.

121. Translatio prima ipsius corporis.---Sacrarum illarum reliquiarum prima ac celebris translatio [(1) 1Kb] temporibus Chlodovei regis ac Fridelini abbatis facta memoratur. Petrus Damiani in anniversaria illius solemnitate sermone habito testatur, sanctum corpus [Col. 0180D] in locum qui praeparatus ei fuerat, propriis angelorum manibus fuisse delatum. Idem prodigium legere est in uno Bellovacensis ecclesiae ms. in quo praeterea adjicitur, neminem exinde ausum esse sacrum corpus aut tangere, aut alio transferre: eamque ob causam nusquam alibi sacras illius haberi reliquias, nisi forte vestes sacerdotales, aut ex tumulo ejus, qui argento tectus ibidem scribitur, collectum pulverem.

122. Haec si vera sunt, saltem non diu obtinuisse videtur scrupolosa illa in sacra Hilarii ossa religio. Ea enim Gregorii Turonensis aevo distracta fuisse, [Col. 0181A] prope persuadet quod ipse narrat, Dei nimirum sacerdotem, cum quemdam Gabalitani territorii populum a vana circa stagnum superstitione revocare vellet, aede in honorem B. Hilarii Pictavensis constructa, in eaque collocatis ejus reliquiis, populum his verbis adhortatum esse: Nolite maculare animas vestras in his ritibus vanis; sed potius cognoscite (an colite) Deum, et amicis ejus venerationem impendite: adorate autem S. Hilarium Dei antistitem, cujus hic reliquiae sunt conditae; ipse enim potest pro vobis apud Dei misericordiam intercessor existere. Probabile quidem est, ut diximus, Gregorium similitudine nominis deceptum, Hilarii Pictavensis reliquias falso existimasse, quae Hilarii Mimatensis fuerint: at quin illas alibi quam Pictavis haberi potuisse, ac re vera habitas esse senserit, nullus dubitandi locus relictus [Col. 0181B] est. His accedit quod ex B. Aredii vita, Gregorio eodem, si titulo credas, auctore scripta superius retulimus. Hinc enim liquet, nonnullas ex B. Hilarii membris reliquias apud Lemovicenses fuisse deportatas. Id tamen certius asserere esset, nisi ea aetate non tantum ossa sanctorum, sed et quaecumque ex locis, in quibus requiescerent, essent desumpta, reliquiarum nomine donata esse constaret. Testis est praeterea Bollandus, in Belgii finibus haud procul a Laetiensi monasterio vicum esse vulgo Wallers, in quo brachii ejus os theca argentea inclusum etiamnum asservatur, eoque confluere hominum multitudinem, qui debitam ei reverentiam exhibeant.

123. Translatio altera in basilicam S. Dionysii.---[Col. 0181C] Postmodum S. Hilarii corpus a Dagoberto rege in percelebrem sancti Dionysii basilicam translatum fuisse, traditio est: quae licet Carolo Cointio ad ann. 638, n. 6, non videatur certa, nulla tamen evidenti ratione refellitur. Huic quidem opponi potest quod scribit Alcuinus, Beatius fecunda Pictavia B. Hilarii pontificis reliquiis exultat, quam venditionum et emptionum altercatione (Homil. in Nat. S. Villibrordi). Si enim Alcuini aevo Pictavorum civitas Hilarii reliquiis exultabat, has se Dagoberti beneficio possidere sancti Dionysii coenobium falso gloriatur. Verum aeque reponere licet, haec illum locutum esse de S. antistitis cinere ac tumulo, ad quem populi tum confluerent, crebris virtutum signis, quae Pictavis in dies edebantur, permoti. Ea ipsa quoque ratione [Col. 0181D] commode intelliguntur Petri Damiani verba, quibus Moysis sepultura cum Hilarii translatione comparata, quaerit cur nesciatur illius tumulus, hujus vero quotidie cum tanta gloria christianae devotionis invisatur. Et vero multa etiamnum loca sanctorum tumulis celebria magno hominum concursu invisuntur, quamvis alio translata sint eorum corpora. Et ut per multa non excurrat oratio, quis S. Fiacrii opem imploraturus, non eum locum properet tumulo illius et crebris prodigiis clarissimum, quamvis sancti ejusdem corpus Meldensis ecclesia retineat?

124. Longe minus movere debet, quod aiunt nonnulli, sancti confessoris corpus superiore saeculo Pictavis a Calvini sectariis igne consumptum esse. [Col. 0182A] Nam duobus diplomatis an. 1394 datis et apud Bollandum relatis Pictavenses ipsi profitentur, non jam apud se, sed in sancti Dionysii monasterio sacras patroni ac pastoris sui reliquias asservari.

125. Verum quid opponet Cointius antiquo Augiensis monasterii monumento circa initia saeculi noni scripto, in quo hujus monasterii cum diversis aliis societates recensentur? In eo quippe legere est, Ex Cella S. Dionysii, ubi Confessor Christi Hilarius quiescit humatus, Hilduinus abba (Anal. tom. IV, p. 644). Unde conficitur, tam notum ubique saeculo nono fuisse, quod sacrae Hilarii exuviae in asceterio S. Dionysii in Francia requiescerent, ut etiam apud Germanos hac una nota a caeteris ejusdem nominis monasteriis discerneretur. An reponet, non hic abbatiam S. Dionysii in Francia, sed prioratum ejusdem [Col. 0182B] monasterii in Alsatia indicari? Verum ex prioribus hujus monumenti verbis, quibus proxime post monasteria S. Germani et S. Michaelis subjicitur S. Dionysii, apparet monasterium Franciae intelligendum. Neque inde dubitari permittit Hilduini abbatis nomen, anno 814, S. Dionysii in Francia monachis praefecti. Sed esto, Cella hic sit, quam celebre S. Dionysii monasterium in Alsatia obtinebat, non ipsummet S. Dionysii monasterium. An id sibi volent verba superius allata, Hilarum confessorem in hac Cella quiescere? An potius hanc cellam ad celebre illud S. Dionysii monasterium pertinere, in quo confessor Christi Hilarus quiescit humatus?

126. Responderet forte, Hilarum Gabalitanum ibi [Col. 0182C] designari, nisi sancti hujus in laudatum coenobium translationem recentiorem esse (ad ann. 638, n. 12) ipse approbasset. Sed et Hilarium quis audiat Confessoris Christi titulo decoratum; nec statim Pictavensem cogitet? Neque facile mihi persuaserim, tantam olim fuisse Hilari Gabalitani famam, ut a sacris ejus exuviis celeberrimum S. Dionysii monasterium maxime apud Germanos nominatum sit. Hoccine sic effectum putes, ut cum Hilarum in basilica S. Dionysii requiescere fama percrebuisset, is statim in dissitis regionibus existimatus sit, qui et aetate et gestis caeteros ejusdem nominis anteiret? At neque id licet opinari, cum non unius Hilarii, sed utriusque, et Pictavensis scilicet et Gabalitani, reliquiis S. Dionysii ecclesia sibi gratuletur. Nunc quidem resecata littera [Col. 0182D] Gabalitanum episcopum Hilari nomine ab Hilario Pictavensi discernit: at apud antiquos nulla fere est haec distinctio, apud quos etiam Pictavensis, in gignendi praesertim casu, Hilari nomine constanter donatur. Unde antiquus scriptor apud Photium cum Hilarii nostri laudet scripta, eum ob nominis similitudinem Gabalorum episcopum cognominat. His accedit quod nondum, ut diximus, in basilicam S. Dionysii delata fuerant S. Hilarii Gabalitani sacra ossa, cum scriptum est vetus illud Augiensis monasterii monumentum. Itaque saeculo nono indubitatum erat, magnum Hilarium in illa requiescere.

127. Non immerito igitur Dionysianum coenobium de tanto thesauro gaudeat, de cujus jactura sicut nihil [Col. 0183A] certum fertur, imo nihil nisi falsum; ita et de ejus possessione nullus alius locus gloriatur. Neque hanc rem, puto, in dubium vocasset Cointius, si antiquum Augiensis monasterii monumentum ei videre licuisset. Adeo errori proximus est, qui ad respuendum quod a majoribus acceptum est, levibus quibusque conjecturis inclinatur. Nos illis potiorem habentes fidem, Hilarium Christi confessorem in monasterio S. Dionysii quiescere credimus, et sacra ejus ossa, quae catholicis omnibus magno in honore et pretio esse meruerunt, debito cultu veneramur. Sed de his satis: reliquum est ut de sanctis Hilarii discipulis nonnulla delibemus.

128. Inter primos numerant S. Justum, a B. Hilario sacerdotii gradu donatum, et ab eo missum ad Petracorios, [Col. 0183B] ac prope Lemovicos sepultum, cujus memoria novembris die 25, recolitur. Hilarii vita, quam ab eo scriptam dicunt, et in cimelio magni Hilarii repertam, aut falsa aut certe interpolata est. Quis enim Hilarii discipulum operis ejus auctorem sibi persuadeat, in quo Hilarii cum Leone papa in synodo romana altercatio, meraque fabula a nobis jam refutata, occurrit?

129. Apud Pictavos prima Februarii die celebris est solemnitas S. Leonii, Hilarii laborum, ut aiunt, comitis individui, quem in mss. nonnullis legimus a B. Hilario jamjam morituro accersitum, ipsius obitus testem adstitisse. Nihil praeterea de eo succurrit apud antiquos Vincentio Bellovacensi superiores.

130. Gregorius Turonensis Lupianum memorat, [Col. 0183C] ab Hilario institutum et baptizatum: qui mox ut salutari lavacro ablutus est, migraverit ex hac vita, sepultusque in vico Ratiatensi juxta Nannetes miraculis claruerit. In aliquot ecclesiis prima Julii dies S. Lupiano sacra est: et apud Clarum montem 17 februarii die recolitur translatio S. Lupiani, ejusdemne, an alterius, incertum. Certe Lupianus nullus in fastis Arvennicis.

131. Jam in superioribus actum est de Florentia, quam etsi Pictavenses 1 die decembris colunt; Ferrarius tamen, auctore Canisio, prima Julii die Florentiam commemorat Hilarii discipulam, quam et in Dania collocat.

132. Florentiae exemplum imitata videtur insignis [Col. 0183D] illa Triasia, quae relictis parentibus, opibusque contemptis [Col. 0184A] Hilarium convenisse dicitur, ut vitae instituendae formam ab eo exciperet. Pictavis paroecialis basilica nomine illius insignita extat eo ipso in loco, in quo eam intra cellulam per multos annos ad mortem usque latuisse traditio est. Hanc nonnulli suspicantur reclusam eam esse, cujus cum laude non vulgari meminit Sulpicius (Dial. II, p. 415), quae virorum omnium conspectum ita sibi negaverat, ut ne sanctum quidem Martinum officii causa eam invisere cupientem voluerit admittere.

133. At si ex discipulis Hilarii gloria aucta est, quanta ei accessit ex Martini institutione? Per hunc enim in antistites ac monachos innumeros, quorum pia conversatione Gallia deinde decorata est, sanctitatis semina respersit: quae utinam et hac nostra [Col. 0184B] aetate utriusque Pontificis sanctissimi meritis, patrociniis, et exemplis in Ecclesia praesertim Gallicana ita repullulent ac reflorescant, ut in posterum nec haereseos monstra admittat, nec sacerdotii dignitatem ac sanctimoniam obscurari aut contaminari patiatur.




[Col. 0184B]
VITA SANCTI HILARII, AUCTORE HIERONYMO.
(Lib. de Script. eccl.)

Hilarius urbis Pictavorum Aquitaniae episcopus, factione Saturnini Arelatensis episcopi, de synodo Biterrensi Phrygiam relegatus, duodecim adversus Arianos confecit libros: et alium librum de synodis, quem ad Galliarum episcopos scripsit: et in Psalmos commentarios, primum videlicet et secundum, et a quinquagesimo primo usque ad sexagesimum secundum, [Col. 0184C] et a centesimo decimo octavo usque ad extremum: in quo opere imitatus Origenem, nonnulla etiam de suo addidit. Est ejus et ad Constantium libellus, quem viventi Constantinopoli porrexerat: et alius in Constantium, quem post mortem ejus scripsit: et liber adversus Valentem et Ursacium, historiam Ariminensis et Seleuciensis synodi continens: et ad praefectum Sallustium, sive contra Dioscorum: et liber hymnorum, et mysteriorum alius: et commentarii in Matthaeum; et Tractatus in Job, quos de graeco Origenis ad sensum transtulit: et alius elegans libellus contra Auxentium: et nonnullae ad diversos epistolae. Aiunt quidam, scripsisse eum et in Cantica canticorum; sed a nobis hoc opus ignoratur. Mortuus [Col. 0184D] est Pictavis, Valentiniano et Valente regnantibus.



VITA SANCTI HILARII A FORTUNATO SCRIPTA [(1) 1Kb] .




[Col. 0183]
ADMONITIO IN DUOS LIBROS SUBSEQUENTES.

[Col. 0183D] Etiamsi duo de vita Hilarii libri Fortunatum auctorem prae se ferant, Pascentio ambo inscribantur, et ambo eadem praefandi et incipiendi ratione conveniant: an unus tamen utriusque auctor, quisve ille fuerit, non admodum perspicuum est. Ut enim post Hilarium multi [Col. 0184D] leguntur Fortunati: ita et in Annalibus Aquitanicis duo memorantur Pascentii, unus scilicet Hilarii discipulus, et in Pictavensi sede successor; alter, qui ejusdem ecclesiae regimen S. Radegundis aevo suscepit. Libri primi scriptor Hilario se coaevum facere videtur, ubi hoc Opus a se susceptum testatur rogatu Pascentii, quem sacratissimus Hilarius ac ipsis cunabulis ante sua [Col. 0185A] vestigia quasi peculiarem vernulam familiariter enutrivit: ac paulo post subjicit, aequabilius fuisse, haec beato Ambrosio de fratre scribenda mandare. Verum, ut optime observavit Bollandus, si exponi commode possunt priora illa verba, ut bis Pascentius a puero in ecclesia Pictavensi institutus dicatur; posteriora autem, ut iis desideretur quispiam eloquentia Ambrosio similis, qui ut ille fratrem Satyrum, ita et Hilarium dignis laudibus celebret. An vero auctor Ambrosio aequalis de ipso diceret, cui verba florebant, aut Hilarium antiquissimum sacerdotem cognominaret? an de concilio Biterrensi, de Saturnino Arelatensi, de congressu cum Auxentio ne verbum quidem facere ei licuisset? Stylum quoque si attendas, sane quartum saeculum non sapit. In plerisque mss. solus exstat liber primus: et in secundo [Col. 0185B] nulla mentio fit primi, neque in hoc alter promittitur.

De altero hoc constat, eum scilicet post Chlodovei tempora vivente adhuc Probiano scriptum. Is vulgo creditur Bituricensis episcopus, qui anno 555 Parisiensi Concilio interfuit, et an. 568, juxta Cointium obiit: maxime cum eo ipso tempore, uti Gregorius Turon. lib. IV, cap. 18, scripto mandavit, Pascentius Pictavensi ecclesiae praefuerit. Unde quod idem Gregorius lib. de gloria Conf. cap. 2, ait: Virtutes multas ad sancti Hilarii sepulcrum ostensas narrari quas liber vitae ejus continet, vix ad alterum librum referre licet. Et quia tum Venantius Fortunatus, qui postea Pictavensis episcopus fuit, ex Italia in Gallias venerat; existimat Bollandus cum pluribus aliis, Hilarii vitam duobus libris [Col. 0185C] sequentibus comprehensam ab hoc Fortunato editam esse, ubi eam e veteribus monumentis erutam paululum expoliisset. Hinc styli a caeteris ejus operibus diversitatem explicat. Addere potuisset, et proprias quasdam Venantii locutiones in eo opere indidem deprehendi. At non dissimulavit, Gregorium Turonensem, cum Venantii sibi familiaris opera nunquam memorare soleat, quin simul et auctorem nominet; hoc tamen, ut vidimus, laudasse, nec nomen auctoris appellasse. Molanus juxta martyrologium ecclesiae Parisiensis ad 18 Junii diem Fortunati alterius meminit, a quo S. Marcelli Parisiensis episcopi vita rogante S. Germano scripta sit, et cui ipse S. Germanus superstes fuerit; adeoque paulo antiquioris Venantio Fortunato, a quo S. Germani gesta nobis transmissa sunt. Verum diversusne sit, an [Col. 0185D] unus utriusque libri scriptor; isne censendus sit Venantius Fortunatus, an alter paulo superior; parvi refert. Hoc certe negari nequit, posteriorem librum saltem medio saeculo sexto esse conscriptum.




[Col. 0185]
[VITA S. HILARII A FORTUNATO SCRIPTA.(C)]



PRAEFATIO AUCTORIS IN LIBRUM I [(1) 2Kb] .

DOMINO SANCTO, ET MERITIS BEATISSIMO PATRI, PASCENTIO PAPAE FORTUNATUS.

1. Auctor est Fortunato ut vitam S. Hilarii scribat. [Col. 0186A] ---Religiosi pectoris, studio sollicitante commonitus, Papa beatissime, divinis in actibus cum sacri conversatione propositi jugiter exercitaris intentus, et intendis exercitandus: ut facile sit perspicuum, ad culturam ecclesiasticae disciplinae et fuisse te genitum, et esse provectum; cum irrefragabiliter veteris dispositionis catholici dogmatis fundamenta custos observas, et ad aedificationem plebis amantissimae, veluti bonus instructor, adjiciendo aliquid, culmen fabricae continuare festinas, non sine timore divino. Cujus operis amore praeventus, me dignatus es perurgere quo de actibus sacratissimi viri Hilarii confessoris, qui te ab ipsis cunabulis ante sua vestigia, quasi peculiarem vernulam, familiariter enutrivit, ut impensi muneris vel verba rependerem [(1) 1Kb] , et si non plene, vel quadam ex parte complexa perstringerem: quatenus dum [Col. 0186B] gregis auribus vox quodam modo et vita Pastoris antiquissimi resonaret, et ille probaret ministerium et ipse tuum non celares affectum.

2. Hoc opus superare vires reponit Fortunatus.---Sed cum mei ingenii brevitatem mensuro, adeo beati Hilarii immensitatem fortem cognosco, ut pene mihi videatur aequale, tum istud posse dicere, quam digito coelum tangere: praesertim quod etiam beati, ut audio, Hieronymi torrens illud eloquium recusaverit attentare, qui huic materiae se imparem eatenus judicaverit, ut taceret. Ego vero, cui nullius scientiae irrigua fluenta succurrunt, quem vix stillicidii pauperis attenuata gutta perfundit, nihil proprio de fonte respirans, qua temeritate inter ingentia flumina, Euphratem [Col. 0186C] beati Hilarii, et Nilum Hieronymi, siccos velim cursus extendere, cum de illo etiam doctissimi viri quidquid dicere potuerunt, minus est quam meretur? Et cum virum sanctissimum consultius mibi sit mirari, quam loqui; aequabilius fuerat haec beato Ambrosio de fratre scribenda mandare, cui verba virtutibus conjuncta florebant. Tamen etsi cum mea verecundia vobis quidem obedientiam, et illi impendo, de quo non digne loquor, fortasse injuriam: sed concedi per veniam credimus, quod devotione peccatur. Et ne protracta pagina fastidium potius generet, quam provocet auditorem; nunc de ejus vita proponamus.



LIBER PRIMUS.

3. S. Hilarii patria, generis splendor, virtutes.---Igitur beatus Hilarius Pictavorum urbis episcopus regionis [Col. 0186D] [(2) 1Kb] Aquitaniae oriundus fuit, quae ab Oceano Britannico [Col. 0187A] fere millibus nonaginta [(1) 1Kb] sejungitur: apud Gallicanas vero familias nobilitatis lampade non obscurus, imo magis prae caeteris gratia generositatis ornatus, nitore pectoris addito quasi refulgens Lucifer inter astra, processit. Cujus a cunabulis tanta sapientia primitiva lactabatur infantia, ut jam tunc potuisset intelligi Christum in suis causis, pro obtinenda victoria, necessarium sibi jussisse militem propagari. Denique conjugem habens et filiam, ita plenitudine Domini venerabiles animos ecclesiasticae regulae tradidit informandos, ut adhuc in laicali proposito constitutus, divino nutu, pontificis gratiam possideret; ita se ipsum propria disciplina coercebat intonsus [(2) 1Kb] , quasi futuram speciem indicans, ut irreprehensibilis in templo Christi praepararetur sacerdos. Nam quod [Col. 0187B] inter mortales adhuc valde videtur difficile, tam cautum esse quemquam, qui se a Judaeis vel haereticis cibo suspendat: adeo vir sanctissimus hostes catholicae religionis abhorruit, ut non dicam convivium, sed neque salutatio ei fuerit cum his praetereunti communis. Vitabat haec Davidico suffultus exemplo, ne cum haereticis mensam participando, fieret illi in scandalum (Psal. LXVIII, 23). O quam perfectissimum laicum, cujus imitatores ipsi etiam esse desiderant sacerdotes; cui non fuit aliud vivere, nisi Christum cum dilectione timere, et cum timore diligere: cujus sequaces currunt ad gloriam, divertentes ad poenam; credenti succedunt praemia, recusanti tormenta! Qui omnes de pio religionis opere commonens, nunc alios de confessione inaestimabilis sanctae Trinitatis informans, [Col. 0187C] nunc reliquos promissione regni coelesti invitans, non cessabat in plebem verba veritatis fructum fidei redundantia seminare.

4. Episcopus eligitur.---Quo cognito de S. Hilario, quoniam tantum lumen, etsi voluisset, latere non potuit, quippe necessarius (al. necessarium), ut alienas tenebras in lucem transferret, concordante favore populi, ut potius Dei Spiritu proclamante, vir olim mysterii deputatus, aliquando sacris altaribus sacerdos electus est. Crescebat in eo quotidie opinio famulatrix virtutum: nec erat fama ejus contenta circumjectas tantum Gallias illustrare, sed exteras nationes et regiones implebat meritorum gratia percurrente: sicque actum est, ut in toto orbe velociter beati pontificis gloria militaret.

[Col. 0187D] 5. Arianis adversatus, in Phrygiam relegatur.---Igitur Constantii Imperatoris tempore, cum Ariana haeresis, venenata de radice flore toxico [(3) 1Kb] pullularet; tunc vir sanctissimus timore nudus, fidei fervore vestitus, quasi signifer belligerator per medias acies inter [Col. 0188A] hostiles fremitus, inter haereticos gladios se ingerebat intrepidus. Christi charitate securus, nihil de sua morte formidans, illud solum [(1) 1Kb] metuens, quod absit, praejudicio religionis, in lato ne viveret. Hinc a Valente et Ursacio episcopis, qui prava credulitate Ecclesiam Dei turbare pertinaciter insistebant, Imperatori persuasum est, ut virum eruditissimum, de quo loquimur, et Dionysium Mediolanensem, et Eusebium Vercellensem exsilio condemnaret [(2) 1Kb] . Nihil enim poterat ante insuperabilem sancti Hilarii facundiam haereticus obtinere. Sperabat enim hostis fidei, aliquas se nebulas splendori catholico posse praetendere, si retrusus exsilio vir talis a certamine defuisset: quoniam si quis perversus voluit cum illo confligere, ac si mutus et claudus, nec verba poterat proferre, [Col. 0188B] nec responsionibus currere: sed quasi natans in pelago, ante fluctum ejus eloquentiae mergebabur. Itaque in Phrygiam Asiae regionem [(3) 1Kb] missus exsilio ad augmentum virtutis, gratias egit Deo: quia quantum pro nomine Christi longius discedebat de solo proprio, tantum merebatur fieri vicinior coelo.

6. Epistola ejus ad filiam, cui virginitatem persuadet. ---Qui dum ad locum pervenisset optabilem, nobis tacendum non est quod illi divinitus concessum est. Nam eo tempore, sancto sibi Spiritu revelante, cognovit quod beatissimam Abram [(4) 1Kb] filiam suam, quam cum matre Pictavis reliquerat, quidam juvenis nobilissimus, praedives, pulcherrimus, conjugii vinculo sibi quaereret adnectendam. Sed ipse interventu [Col. 0188C] orationis assiduae, coelestem illi sponsum sine contaminatione providerat. Mox opportunitate reperta manu propria subscriptam [(5) 1Kb] filiae direxit epistolam sufficienti sale conditam, et velut aromaticis unguentis infusam, quae tenetur Pictavis pro munere conservata: indicans ei, quod talem sponsum anxius pater illi providisset, cujus nobilitas coelos ascenderet, pulchritudo rosarum et lilii comparationem praecederet, oculi gemmarum lumen obnubilarent [(6) 1Kb] , vestis candorem nivis opprimeret, ornamenta inaestimabili fulgore vernarent, divitiae intra se regna concluderent: ejus sapientia incomprehensibilis emanaret, dulcedo favi mella postponeret, pudicitia incontaminata persisteret, odor suavitate fragraret, thesauri sine defectione constarent. Addit ergo monitis, ut filia nulli se [Col. 0188D] prius a morte divisa conjungeret, quam ut patris expectaret pollicitum [(7) 1Kb] , et sponsum pariter cum promissione [Col. 0189A] venturum. Quod Abra dulciter excipiens, et quasi sponsum futurum in epistola patris amplectens, admonitionem secuta est, nulli in conjugio se resolvens. Sed qualiter ad illum sponsum pervenerit, locus in sequenti servatur.

7. Inter eundum Seleuciam, Florentiam baptizat.---Interea cum toto orbe Arianae haeresis perversitas pullularet; dato generaliter Imperatoris edicto, ut omnes Orientales episcopi apud Seleuciam Isauriae oppidum convenirent, disceptaturi quid sentirent de fidei veritate, tunc inter reliquos, quarto jam exsilii anno, de Phrygia sanctus Hilarius in praedicto loco data sibi pergendi evectione [(1) 1Kb] , ad synodum venire compellitur. Qui quoddam castellum dum adisset, die Dominico ingressus est templum: moxque Florentia puella [Col. 0189B] gentilis, irrumpens multitudinem populi, voce magna servum Dei illuc advenisse testata est: et ad pedes ejus accurrens, non cessavit petere, nisi signum crucis [(2) 1Kb] ab ipso sibi fieri fideliter impetrasset. Quam Florentius pater secutus est, et cuncta familia in nomine Domini meruerunt pariter baptizari. Quae Florentia, relictis parentibus, vestigiis ejus inhaerens, usque Pictavos perducta est: patrem vero se habere, non a quo generata est, sed per quem regenerata est, praedicabat.

8. Seleuciae ac deinde Constantinopoli ab eo gesta. ---Cum vero Seleuciam pervenisset, magno favore a cunctis exceptus est, eo quod divina misericordia talem virum prudentissimum, et singulari eruditione compertum, in spectaculum mundi produxerit, ubi [Col. 0189C] erat de fide censendum. Hinc post examinationem agnitis hostibus et oppressis, decretis in scripto conditis, prospera gerens synodi ad imperatorem dirigitur legatio: cum qua perrexit sanctus Hilarius, quamvis ei non fuisset injunctum, metuens ne adhuc contra religionis dogmata respiraret damnata perfidia. Sed disserere longum est, qualiter in Ariminensi synodo, composita mentione [(3) 1Kb] aliud ex alio referens, fraus haeretica serpentino lapsu subrepserit, et quomodo postea legatis Seleucensibus per imperatoris iniquitatem ipsa est illata calumnia. Quod tamen athleta Christi beatus Hilarius agnoscens, graviter dolet apud Ariminum diaboli praevaluisse mendacium, in tantum ut et Orientales partes similiter composito pravilatis fuco inficeret. Imperatori autem (Sic Sulp. [Col. 0189D] Sever. l. 2, p. 261) tribus libellis oblatis, preces effudit: ut in ejus conspectu collectis adversariis esset ei contra haereticos disceptandi de religione licentia, [Col. 0190A] ne veritatem falsitas obumbraret, ne aequitati iniquitas praevaleret, ne imperator Deo resisteret, ne fidei perfidia [(1) 1Kb] rebellaret. Unde Valens et Ursacius conscientiae reatu perterriti, quoniam, si daretur facultas certandi, mox se recognoscebant Hilarii contentione prosterni: sollicitant imperatoris animum, tam maligna parte captivum [(2) 1Kb] , ut ipsum Dei virum ad Gallias redire perurgeret, dicentes, illo praesente haeretica non posse machinamenta proficere. Quo obtentu, ad Gallias compulsus revertitur, putans amplius se pati exilium, quod illic perturbationem Ecclesiae relinquebat, termino disceptationis non consecuto. O beatum pontificem, qui in summo discrimine, inimico etiam sibi judice, adiit tribunal Imperii, sine timore tormenti! Vere totis visceribus diligebat Christi regnum, [Col. 0190B] qui non formidabat in principatu Constantium. Nam quod se pro Domino sic ingerebat aperto periculo, optabat martyrium, si non defuisset percussor et tamen animus sumpsit gloriam, etsi tempus non intulit poenam. Sed hunc ipsum divino nutu servatum testificor pro correctione cunctorum [(3) 1Kb] . Nam pene totum mundum gravi errore confusum, factis saepius in Gallia synodis, per Hilarium fuisse ad viam veritatis adductum, confitetur lingua multorum. Quid autem interest, vel sibi [(4) 1Kb] pro aeterna vita factum fuisse martyrem; vel amplius vixisse, reliqui ne perirent? Igitur sanctissimam animam etsi gladius persecutoris non abstulit, palmam tamen martyrii non amisit.

9. Redeuntem prosequitur sanctus Martinus.---Itaque [Col. 0190C] dum regrederetur ad propria, tunc beatus Martinus, aeque meritorum lumine non absconsus [(5) 1Kb] , qui ab eodem S. Hilario exorcista est postea constitutus, cognito adventu ejus, Romam festinanter occurrit. Quem cum jam praeterisse cognesceret, usque ad Gallias consecutus est. Neque enim Martinus (ita Sulp. Sev. in Vita S. Martini, p. 298), qui adhuc catechumenus Christum chlamyde sua tectum videre meruit, illi devotus occurreret, nisi per omnia mysteriis plenum in eo spiritum praevidisset. Nec mirum, si ille, qui Deum prius vidit in paupere, postea illum habitare cognosceret in doctore.

10. Ex insula Gallinaria serpentes fugat.---Illud etiam nobis non convenit tam nobile praeterire miraculum. [Col. 0191A] Nam cum circa Gallinariam insulam [(1) 1Kb] propinquaret, relatione agnovit vicinorum, ibidem ingentia serpentium volumina sine numero pervagari: et ob hoc quamvis illis haec insula videretur vicina, propter inaccessibilem tamen locum longius illis videbatur esse, quam Africa. Quo audito, vir Dei sentiens sibi de bestiali pugna venire victoriam, in nomine Domini, praecedente crucis auxilio, descendit in insulam: eoque viso, serpentes in fugam conversi sunt, non tolerantes ejus adspectum. Tunc baculum figens in terram, quasi metam, quo usque deberent excurrere, virtutis potentia (in duobus mss. potentiam) designavit: nec amplius libertas est illis occupare, quod vetuit, tanquam si reliqua pars insulae [(2) 1Kb] , non sit terra, sed pelagus; quia dum semper illam partem [Col. 0191B] verentur attingere, facilius erat illis mare transire quam [(3) 1Kb] vocem. O immutabilem terminum, de sermone plantatum! Apparet, quantum est melior Adam secundus antiquo. Ille serpenti paruit: iste servos habet qui possunt serpentibus imperare. Ille per bestiam de sede paradisi projectus est: iste de suis cubilibus serpentes exclusit. Deposuit anguis antiqui mendacium [(4) 1Kb] , qui didicit implere mandatum. O Hilarii dulcedo, medicamentum et meracum, ante quem sine mora venena fugata sunt! Addidit terram hominibus, quia in loco belluae incola transmigravit. Sed revertamur ad ordinem.

11. Qui Pictavis exceptus.---Cum de exsilio regressus, introivit Pictavis, summo favore plaudebant omnes pariter, eo quod ecclesia recepisset pontificem, [Col. 0191C] grex pastorem: et ac si omnes cum ipso tunc redissent ad patriam, ita sine illo se exsules fuisse deflebant.

12. Infantem sine baptismo defunctum suscitat.---Itaque beatum Martinum in vico Locogeiaco [(5) 1Kb] nomine [Col. 0192A] dum praecepisset consistere, virtute divina meruit ibi beatus Martinus mortuum suscitare. Deinde post aliquot dies infans quidam sine baptismi regeneratione defunctus est: duplici morte damnatus, praesentem amiserat lucem, et poena futuri saeculi non carebat. Tunc mater extincti, quae jam mater non erat dum filium non habebat, provoluta ad pedes sancti Hilarii, praecedentibus lacrymis, nati sui corpus effudit, exclamans, Martinus adhuc incipiens, catechumenum mortuum revocavit: Tu, pontifex, redde, rogo, filium aut mihi aut baptismo: qui populi pater agnosceris, ut ego mater vocer, quaeso obtineas. Sic illa plus lacrymis petente quam verbis, commotus est pietate vir Dei et spectante populo ad consueta arma [(1) 1Kb] recurrens, in terram prosternitur. Mox paulatim [Col. 0192B] defuncti pallor in ruborem convertitur, frigida membra revocato spiritu intepescunt, oculi apertis palpebrarum januis peregrinum lumen agnoscunt, vox adducto aere de pectoris domicilio conflata profertur, gressus suis vestigiis redivivus extenditur, in anterioris fundamenti statum tota fabrica renovatur. Quid plura? Tamdiu jacuit sacerdos in pulvere donec pariter surgerent, senex de oratione, infans de morte. Ecce vita laudabilis, quae de alterius corpore necem precibus effugavit, spoliavit tartarum spem habens in Christo. Mors ibi jura non tenuit, ubi Hilarius vim orationis ingessit. Sed tanta res non potest nostris verbis plus ornari, quam ipsius meritis. Nunc vero memorandum est, quod supra praetermisimus (in uno ms. praemisimus), qualiter miracula reliqua hoc [Col. 0192C] subjecto miraculo cumulavit.

13. Abrae filiae et uxori mortem precibus obtinet.---Denique cum beatissimam Abram filiam suam, ad quam de exsilio destinavit epistolam, incolumem invenisset; alloquitur eam, quomodo poterat dulcedo patris et facundia oratoris. Quid dicam? Alloquitur illam Hilarius, cujus eloquentiae post ipsum comparare aliquem vix audemus, nisi qui fuerit Spiritu divino, ut ille, repletus: tentat ejus animum, si vellet attingere sponsum, quem patris gratia providerat (Mss. praeviderat aut praevideret). Tunc libenter desideranterque, ut celeriter ei jungeretur, optabat. Quam voluntatem pius pater agnoscens, intentus orationibus non cessavit, donec sine dolore, sine contagio, se praesente, filia de mundi ludibrio migraret ad Christum: quam [Col. 0192D] propriis manibus, ut decuit, venerandae tradidit sepulturae. O funeris gloria, quae melior habetur quam vita: quia quod terrae subripuit, in coelum transmisit! Vere, ut ego considero, plus fuit, quam resuscitari, [Col. 0193A] sic mori. Certa enim salus est, non contaminari peccatis. Quanti cuperent, rebus cum vita traditis, talem transitum comparare, si mercatorem forsitan invenirent? Quid distat inter vivificati infantis, et filiae mortificatae mysterium? Illum resuscitavit ad baptismum, hanc praedestinavit [(1) 1Kb] ad regnum: nisi quod in illo adhuc spes peccandi restabat, haec immaculata finierat. Quod cum vidisset mater beatae Abrae, a pontifice postulat, ut et ipsa, si mereretur, erepta de mundi crimine, cum filia praesentaretur ad regnum. Cujus vota considerans, assidua oratione et ipsam ante se transmisit ad gloriam. Quis aestimaturus est, talem virum ita dilexisse Dominum, conjugis et filiae affectu contempto? Tamen in hoc magis illas amasse cognoscitur, cum per ipsum lumini perpetuo transferuntur.

[Col. 0193B] 14. Hilarii eruditio.---Quis vero abundantiam rigantis ingenii contendat evolvere, aut ejus verba verbis valeat exaequare? Qualiter ille indivisae Trinitatis libros stylo tumente contexuit [(2) 1Kb] , aut scripta Davidici carminis sermone cothurnato per singula reseravit? quam fuit in dissertione providus, in tractatu profundus, per litteraturam eloquens, per virtutem mirabilis, in complexionibus multiplex, in resolutione subtilis, astutus juxta prophetam, imo prudens, juxta Domini vocem ut serpens (Matth. X, 16), columbae simplicis gratiam non amittens. Ipse conditi sal ingenii, fons loquendi, thesaurus scientiae, lux doctrinae, defensor Ecclesiae, hostium oppugnator. Cujus dicta qui legerit, non credet dicere, [Col. 0193C] sed tonare [(3) 1Kb] . Hoc fuit ultra hominem sapere, tam caute de religione censere.

15. Sed qui vult ipsum cognoscere, ejus exsilia [(4) 1Kb] memoret, merita respiciat, volumina relegat, dicta perpendat, signa quotidiana percenseat. Qui dum superstes fuit in hoc saeculo, aut scripsit ecclesiasticae fidei documenta, aut pugnando calcavit haeretica crimina, aut petenti tribuit miraculorum suffragia; quae volente Domino usque in hodiernum diem ejus orationibus perseverant. Sed mea lingua non sufficit singulatim de sancto Spiritu, qui per eum et operatus est et locutus, sicut illi dignum est, cuncta proferre.

16. Det mihi pius veniam, quia multa praeterii, qui vix pauca conscripsi [(5) 2Kb] . Ita beatus Hilarius de praesentis saeculi vita, Valente et Valentiniano regnantibus, [Col. 0193D] cum gloria migravit ad Christum, terra plorante, coelo gaudente, eodem Jesu Christo praestante qui cum [Col. 0194A] Patre et Spiritu sancto vivit et regnat Deus in saecula saeculorum. Amen.



IN LIBRUM SECUNDUM FORTUNATI [(1) 1Kb] PROLOGUS.

DOMINO SANCTO ET MERITIS BEATISSIMO PATRI, PASCENTIO PAPAE, ET IN CHRISTO FLORIGERA PERENNITER CHARITATE VERNANTIBUS ECCLESIAE PICTA VENSIS HABITATORIBUS FORTUNATUS.

1. Profanis et Christianis alia atque alia scriptionis causa et merces.---Cum veteres infidelium conditores voluminum, eloquentiae suae pompam cunctis ostendere, causa provocaverit opinionis inflatae: dum inter regnum vota seu funera, id est, prospera vel adversa, [Col. 0194B] confuso vocis ordine, quodam modo visi sunt (al. nisi sunt) cantare pariter et plorare: ut hi qui dixerunt, vel de quibus locuti sunt, saltem in libris viverent, etsi vacuis actibus inaniter defecissent. Cur ergo melioris spei sollicitatus instinctu, patiar reticeri de summi confessoris viventibus meritis et victoriis, non sine, quod absit, vindictae coelestis incursu; cum vix debita solverem, si de beati Hilarii indeficientis lampadis splendore, infatigabili voce, die continuata cum nocte pariter decantarem? Qua vero vel irretitus inscitia, vel impulsus offensa, in ea voluntate sub gravi corpore persisterem; ut cum illi decepti plurimo tractatu de resoluta umbrarum imagine nonnulla conficerent, et in pulverem redacta cadavera falsis quasi laudibus animarent, ego de sanctis permanentibus, et, [Col. 0194C] quod est felicius, in regno Christi quotidie florentibus, nihil referrem: praesertim ubi diversa diversarum partium videtur esse causa mercedum: quod [Col. 0195A] gentiles fructum laboris sui in inani tantum favore voluerunt consistere; nos autem oporteat illum in beatorum virorum intercessione plantare, quibus hic verba si solvimus, illic gaudia comparamus.

2. Hilarii multa miracula auctori ignota.---Idcirco reddat illi mobilis lingua praeconium, a quo prius pectora hunc conceperunt affectum. Nam bonis ejus aperte credetur invideri, si quae de illo cognovimus, silentio videantur abscondi. Merito itaque cum caeteris et me de se loqui compellit, qui etiam mutos ut loquantur absolvit. Sed quam plura superstes in corpore fecerit, vel quanta operatus sit postquam aeternam in requiem plaudentibus de se Angelis ad Christum victor de mundi certamine transmigravit, etsi non potui annorum vetustate subripiente contingere; [Col. 0195B] attamen vel quae praesenti tempore miracula misericors praebuit, cupio indigenti memoriae non fraudare: ut quisquis haec fideli, sicut decet, auditu perceperit, et praeterita se cognoscere gaudeat, et similia fieri virtute confessoris in futurum confidat.



LIBER SECUNDUS. DE MIRACULIS SANCTI HILARII.

3. Probianus moribundus sanatur. Igitur [(1) 1Kb] Probianus cum dubio jam vitae penderet in fine, et spem convalescendae infantiae mors invida parentibus subripere festinaret, nec parvuli funus acerbum considerans, nec desideria ingemiscentis senectutis spectans, avida quidquid invenit extra sortem cuncta concludens, sola tamen intercessione beati Hilarii restiterat [Col. 0195C] moribundo salutis occasio. Quem Franco suus genitor, et Periculosa mater, quae magis converso nomine, filii periclitabatur in nece, jam quasi defuncti praemeditantes exequias, cum ingenti luctu et fletu in confessoris tabernaculum detulerunt. Tunc sanctus Hilarius ab auctore suo secretae artis exhibens medicinam, consuetus de dispendio funeris reddere compendia sanitatis, subito membrorum fluentem fabricam verbo operante erexit, et in statum pristinum, tanquam si nihil in ea fuisset solutum, reformavit: moxque parentum lacrymas laetitiae mole superveniente siccavit, gemitus voto succedente praeclusit: ubi jam per dolorem non erat, sed prae gaudio, quod plorarent. Quas poenas, quae tormenta mors ipsa tunc pertulit, quando illud, quod credebat [Col. 0195D] invadere, sic amisit? Profecto quando alterum victrix ferire non potuit, sese ipsam victa percussit. Qui tamen Probianus postea apicem promeruit obtinere [(2) 1Kb] pontificis, et usque in hodiernum diem ad [Col. 0196A] luminaria sui medici singulis annis vitae debitor tributa persolvit.

4. Leprosi duo mundantur de pulvere sepulcri.---Illud quoque nobis est tam singulare miraculum, pro gloria collatoris, ad memoriam populi revocandum. Nam cum a Cadurcis venissent duo homines leprae maculis immutati, spem suae salutis in sancti Hilarii intercessione fundantes persistebant, et de pulvere, qui ab ejus sepulcro abstergebatur, sua cum aqua lavantes capita, et membra reliqua perungentes, tam diu sibi talem curam fideliter impenderunt, donec infirmitatis ipsius ulcerosa varietas de corpore, quod captivaverat, captiva migraret: ut decepta suis solatiis colorem, quem invaserat, inviolatum relinqueret, et quam secum attulerat, turpitudinis speciem non [Col. 0196B] teneret. Post innumerabilia itaque vulnera, membris omnibus instaurata est cutis una: vultus ille diuturna deletus sorde (Ms. sordine), sua coepit in ambobus repingi imagine nec agnosci qualis fuerat per infirmitatem. Per fidelissimum namque lavacrum pulveris, Pictavis purificus illis inventus est Jordanis: et non ipsi ad fluvium, sed ipsis fluvius hic occurrit. Ex quo tam praedicabilis patuit miseratio confessoris, quod et laborem eis longinqui itineris abstulit, et salutis vota porrexit. O quam inaestimabilium claruerunt documenta virtutum, ubi sepulcri immunditiae mundaverunt maculas leprae! Cujus hoc facere cura potuisset artificis, qui de tali pulvere ferret beneficia medicinae? Ex quibus Castorius diaconus et Crispus (Ms. Crispio) subdiaconus institutus, [Col. 0196C] ad ejus obsequium usque in finem suum, per quem sanati sunt, adhaeserunt: et merito illius elegerunt sustinere juga Domini a quo a poena liberi sunt effecti.

5. Manus contracta sanatur. Quaedam puella in hanc vitam veniens, dexteram mortuam traxerat natura formante et debilem manum in speciem glomi [(1) 1Kb] collegerant nervorum fila contracta: fluxa suo stamine digitorum tela marcebat [(2) 1Kb] . Tunc occurrens ad beatissimi Hilarii sepulturam, intercessione ejus vivacibus est officiis ordinata: paulatim mobilis vigor articulos stupentes et ungues [(3) 1Kb] irrepsit. Post longa tempora manus illi tunc nata est, cum sensit munera confessoris. Extincta manus venit ab utero: viva rediit de sancti sepulcro. Ecce quam larga remuneratoris [Col. 0196D] est pietas, ut quae natura non genuit, hic membra suppleret.

6. Caeco visus redditur.---Nec illud quidem praeterire convenit quod caeco felici post vota successit. Nam cum ad beati Martini limina pro recipiendo lumine intentus properaret, in sancti Hilarii praeteriens templum ingressus est. Quo dum vigilias officio solito celebrarent Clerici, mane facto, apertis oculis, ipse diem coepit aliis nuntiare, qui hoc semper egebat audire. Apud quem una semper nox erat, [Col. 0197A] tenebras illi S. Hilarius ea nocte purgavit. Qui nunquam viderat ornamenta diei, coepit illi novus sol mirae claritatis nasci. Tunc illi fabricata sunt omnia, quando eorum videre meruit facturam, et ut ita dicam, quodam modo post se illi mundus est natus, cum factus est agnitus. Caecus ad beati Martini ecclesiam festinabat [(1) 1Kb] accedere, iste cum in suo templo dignatus est illuminare. Quanta micat gratia donatoris qui praevenit desideria supplicantis!

7. Chlodoveo promissa lumine ac voce victoria praestatur. ---Quid etiam dignum referam de tam regali mysterio, quod ab ipso est in regem collatum? Denique Chlodoveus rex dum contra haereticam gentem pugnaturus, armatas acies [(2) 1Kb] commovisset, media nocte meruit de basilica beati Hilarii lumen super se veniens, [Col. 0197B] adspicere, admonitus insuper ut festinanter, sed non sine venerabilis loci oratione, adversus hostes conflictaturus descenderet. Quod ille diligenter observans, et orationi occurrens, tanta prosperitate, altero pro se pugnaturo, processit ad bellum, ut intra horam diei tertiam ultra humana vota sortiretur a Domino victoriam. Ubi multitudo occisorum cadaverum colles ex se visa est erexisse [(3) 1Kb] . Ecce terribiliter formidanda prodigia, et delectabiliter amplectenda miracula. Parum illi fuit pro solatio regis, signum luminis ostendere, nisi aperte monita addidisset et vocis. Similis quaedam contigit, Israelitici populi tempore, hujus causa virtutis. Nam ibi columna ignis populum praecesserat, hic figura lampadis admonebat.

[Col. 0197C] 8. Arianos debellat etiam mortuus.---Vellem nosse, quod fuerit tanti ardoris secretum mysterium, tam manifeste prolatum. Sed quantum ipso inspirante videor agnoscere, non tacebo. Nam contra haereticas acies, sicut olim in corpore, non cessavit spiritu dimicare. [(4) 1Kb] Quanta fuit illi semper pro cultu catholicae religionis aviditas; cum in requie posito, adhuc sollicitudinis non desit ubertas? Nam qui tunc in synodo ad confundendum hostem verba fidelia protulit, hic in campo arma tractavit victoriae.

9. Mulieri manus arida redditur sana.---Mulier in vico Tonaciaco, dum aquam ad opus suum deportaret die Dominico (non est meum nosse quo praeventa peccato), manus ejus adtracta est, venarum arefacto discursu. Tunc revelatione commonita est, ut ad [Col. 0198A] sancti limina, si vellet salva fieri, properaret. Quo illa fidens nuntio, tanquam cum ipso sanitatis suae praeviatore, laeta percurrit. Et dum in ecclesia psalleretur, similiter in absolutione, die Dominico, quo praecesserat poena, secuta sunt gaudia. Ecce consuetudinem patroni singularis amabilem, qui ut inveniat quod praestet, et causas exquirit. O beatum Hilarium omnium corde, ore, voce cantandum: cujus tam larga benignitas est, ut non solum se alicui non abscondat, sed ultro ingerat! Veniamus ad alios venerandi fructus miraculi.

10. In una puella plura eduntur miracula.---Quaedam paralytica, annis adulta puella non merito, sine vitae vivebat officiis. Cui intra funus extincti corporis tantum superstes anima palpitabat, et in toto cadavere [Col. 0198B] lumina quasi sola vigebant, ac velut mortua in se membra vigilantes oculi custodiebant. Non lingua torpens intra palati cameram, volubilis (Ottob. ms. vocabulis) excurrebat, nec imo ducta de pectore vox collata poterat verba disponere: non manus, cum soluta languesceret natura, debita servitia dissolvebat, neque pes instabilis membrorum structuram sustentabat [(1) 1Kb] : adhuc insuper totius corporis infabricata massa torpebat. Quae in festivitate B. Hilarii intra basilicam posita, cum ingenti favore spectantibus omnibus est erecta: In unius ergo debilis corpore miracula plura Sanctus complevit. Attenuata genuum vestigia roboravit, linguam rigentem flexibilitati et facilitati vocis aptavit, ad usum lanificii debiles quondam palmas armavit, lineamenta viscerum gratia pii [Col. 0198C] muneris animavit. Aliquando vetus infans in verba prorupit; et quod est conspicuum, voce prima, lactis alimenta quaesivit. Ergo ut tales cibos ante omnia posceret, quid aliud datur intelligi, nisi quando sanata est, tunc prius credidisse se nasci?

11. Cera ad Hilarii sepulcrum oblata.---Nec illud tam fidele mysterium oblivione noxia subtrahatur. Itaque cum duo negotiatores ad beati basilicam occurrissent, habentes formam cerae quasi socialiter in commune; quidam ex his alloquitur alterum, ut eam etsi tam parvam rem, tamen tanto confessori vel libenter offerrent. Sed in cassum sua verba in animo socii nolentis expendit. Ipse tamen cum eodem collega suo in oratione prosternitur, ceramque illam occulte ante tremendi sepulcri cancellos exponit. [Col. 0198D] Moxque ad omnem aequalitatem cerae ipsius species se divisit, et pars illius fidelis oblatoris accepta, pars altera, videntibus plurimis, volvendo usque ad alios cancellos, nutu divino cum omni contumelia est repulsa: quasi nollet Sanctus invadere, quod alter illi devotus non obtulit: et quoniam semper abhorruit quod ex fide non venit, tam certus in judicio, quam misericors est in voto. O quam incorruptibilis arbiter claret! Castior (al. cautior) est iste in examinatione judicii, quam in electione florum illa, quae ceram casta producit. Tunc itaque ille qui offerre noluit, admissi criminis se teste confusus, et immensi pudoris [Col. 0199A] reatu perculsus est: vidensque sibi a radice suae conscientiae tantae turpitudinis opprobria pullulasse, et in faciem suam occultae cognitionis facinora revelata adspexit, consideravit, ingemuit et flevit: ut saltem lacrymarum fonte rigante dilueret, quod corde delinquente foedavit. Qui postea majora obtulit exactus, cerae judicio castigante.

12. Cereus nocte accendi solitus.---Item cum juxta consuetudinem quadam nocte cereus ibi illuminatus fuisset, casu super sepulcrum ejus, qui intercessione sua [(1) 1Kb] mortuos vivificat, ardens corruit: ita ut super mafortem, quo cecidit, sine laesione aliqua perarderet. Nam in quantum fuit cerei longitudo, cera jacens inventa est papyro consumpto: tanquam si confinium cera ipsa fecisset inter ignem et pallium, [Col. 0199B] ut ab ipsa inveniretur defendi, per quam potuisset exuri. Attendite beneficium. Ut obediretur confessoris praecepto, quam semper scit subdere [(2) 1Kb] , hic ceram ignis expavit, et quam in ardendi auxilium sumpserat, [Col. 0200A] ipsa ei visa est repugnare. Sed inter haec illud admonet potius ut dicatur, in virtute confessoris, quas deducit cera flammas extinxisse, et converso ordine illud a quo vorari potuit, praefocasse. Diversae species suam visae sunt naturam mutasse: et ne quid incendia laederent, pallium pro marmore, cera fuit pro flumine. Sed quantum est apud illum cerei lumen extinguere, qui caecorum lumen accendit? Aut cum ad alterius cadaveris sepulturam oculorum ignem redintegrat, quam facile credimus de sepulcro proprio ut flammas expellat?

13. Vellem adhuc insatiatus sacratissimi viri miracula quasi peculiariter decantare; sed vereor ne unde meam cupio devotionem ostendere, auditoris animum fastidio nascente videar obturare. Da mihi, pie, veniam [Col. 0200B] de textus hujus parvitate, da casui culpam; ne dum hominis cupio vitare fastidia, videar incurrere confessoris offensam, de quo exigua dicerem, si libros implerem. Sed praesumo plurima de te minus dicere, ut de te legere populum brevitas plus invitet: auxiliante Domino Deo nostro nunc et semper, Amen.




[Col. 0199]
DE TRANSLATIONE SANCTI HILARII, PETRI DAMIANI SERMO.

1. Gaudeamus et exultemus, dilectissimi, dum ad recolenda beati Hilarii sublimia merita solemniter convenimus. Ipsa quippe nos insignis vocabuli dignitas provocat, ut mens nostra spiritali laetitia affecta, plausibiliter hilarescat. Nihilo minus et hoc dignum [Col. 0199C] est, ut dum beati viri translationem colimus, ipsi quoque mentes nostras a terrenis desideriis ad coelestia transferamus: ut dum glebam corporis ejus, tenuemque pulvisculum tanto praeferri apud homines honore conspicimus, quantum gloriae pondus in coelestibus possideat, ubi verus et incomparabilis honor est, mens nostra perpendat. Sed libet jam translationis hujus historiam succincte transcurrere, ut nulli deinceps de praeclara solemnitatis hujus origine prorsus expediat dubitare.

2. Porro autem dum confessor Christi Fridelinus beati Hilarii monasterium, quod in Pictavensi suburbio situm est, laudabiliter regeret, ibique sanctae conversationis insignibus disciplinis, et praeclara morum honestate polleret; beatus Hilarius illi per visionem [Col. 0199D] manifestus apparuit, at inter alia nonnulla hoc illi quadam vivacis imperii auctoritate mandavit, ut videlicet ipse simul et Pictavensis episcopus ad regem Francorum, qui tunc rerum moderabatur habenis, incunctanter accederent, et sumptus impendia, quibus ampliari et augustius fieri monasterium posset, fiducialiter postularent. Quibus verbis insuper addidit, ut instaurato noviter monasterio, locum sibi sanctus Abbas congruum provideret, in quo corpus ejus, facta translatione, reconderent. Quos nimirum [Col. 0200B] felicis oraculi legatione perfunctos rex clementer ac benigne suscepit, eisque magnifica regiae liberalitatis munera contulit. A fundamentis ergo monasterium per latomos ac caementarios denuo construentes, et pollucibiliter instaurantes, ministri Domini [Col. 0200C] tam diu coeptis indefessi laboribus institerunt, donec non modo surgentis structurae machinam ad consummationem usque perducerent, sed etiam utrimque parietes, hoc est, intus et extrinsecus radiantis Musivi decore vestirent. In quo videlicet opere, ubi regii muneris summa defecit, episcopus ex ecclesiasticis facultatibus supplere quod deerat non cessavit. Tandem itaque monasterio non modo consummatae fabricae structura perfecto, verum etiam sacerdotalis officii benedictionibus dedicato, mox demoliti sunt tumulum, in quo sanctum fuerat corpus humatum.

3. Constituto igitur die, in quo sancta membra transferrent, praecedente nocte, dum episcopus simul et abbas in vigiliis et orationibus pernoctarent, repente conspiciunt, quod beati Angeli de tumulo, [Col. 0200D] qui jam terebratus fuerat, sanctum corpus educunt, et in locum, qui sibi praeparatus fuerat propriis manibus inferunt. His itaque peractis, beatus Hilarius sanctum Fridelinum per visionem admonuit, ut Scotigenam quemdam sibi cognatione propinquum, in coenobii regimine substitueret, ipse vero ad Gallinariam insulam in honorem ejusdem beati Hilarii aedificaturus ecclesiam properaret. Qui beati sacerdotis imperio mox humiliter paruit, et non solum illud, quod jussum fuerat, sed et alia quatuor monasteria [Col. 0201A] in ejus honorem construxit. Quamquam beati Fridelini vita, in qua haec referri perhibetur historia, in manus nostras nequaquam devenerit. Sed quod hic scriptum est, indicio fraternae relationis innotuit. Haec igitur hujus sacrae solemnitatis est causa. Haec veneranda celebritatis hodiernae materia, ut in translatione sacri corporis merito gaudeat plebs devota fidelium, cui dependit exsequias exercitus Angelorum.

4. Porro autem ex occasione venerandae translationis hujus, et caetera beati viri gesta nobis in memoriam redeunt: ut quae longis ante temporibus sunt peracta, nostris nunc reducta conspectibus quodam modo recentia videantur et nova. Mox enim ut disputare de venerabilis viri gestis incipimus, protinus occurrit memoriae, quam impenetrabilis Ecclesiae [Col. 0201B] murus haereticorum telis obstiterit, quam insuperabilis praeliator perversum Arianorum dogma gratia catholicae veritatis obtriverit. Nec illud vacat, quod cum adversus haereticorum perfidiam pugnaturus, Seleuciam Isauriae oppidum peteret, puella gentilis divinitus edocta, sancti sacerdotis denuntiavit adventum: atque ideo cum patre Florentio, totaque familia divini baptismatis meruit suscipere sacramentum. Nec illud excidit insigne miraculum, quod in Gallinaria insula immanium serpentium venenata rabies virtutem tam praeclari Pontificis ferre non potuit; sed tamquam fulmineo fragore perterrita, vilis etiam baculi metam, quam ipse praefixerat, transcendere non praesumpsit. Sed et illud memoriae consequenter occurrit, quod idem egregius pontifex puerum sine gratia regenerationis [Col. 0201C] exstinctum, non modo matri resuscitatum et incolumem reddidit, sed et verae fidei rudimentis instructum sanctae Ecclesiae filiis aggregavit. Haec igitur, et alia multa virtutum ejus insignia nobis ex occasione venerandae hujus translationis occurrunt, quae nos ad amorem Dei et devotionem praeclari hujus sacerdotis accendunt. Plane cum multorum translationes justorum sancta veneretur Ecclesia, quae diligentia procuratae sunt hominum; quanto devotionis studio haec est solemniter recolenda, quae facta est manibus Angelorum!

5. Sed quid est, quod Moysi corpus ipse per se Dominus sepelivit, et tamen sepulcrum ejus hominibus innotescere noluit; beati vero Hilarii corpus non modo coram hominibus per Angelos transtulit, sed [Col. 0201D] et tanti honoris gloriam et totius Ecclesiae reverentiam sublimavit? De Moyse quippe scriptum est: Mortuus est ibi Moyses servus Domini in terra Moab, jubente Domino, et sepelivit eum in valle terrae Moab contra Phogor, et non cognovit homo sepulcrum ejus usque in praesentem diem (Deut. XXXIV, 5 et 6). Quid est ergo, quod ille nescitur, iste vero quotidie cum tanta gloria Christianae devotionis invisitur? Quid est, inquam, quod Moyses ab hominum notitia removetur, nisi ut tollatur occasio, ne qui tam Deo carus et familiaris exstitisse cognoscitur, divinus honor illi ab Israeliticae plebis perfidia praebeatur? Reliquorum vero Sanctorum corpora non celantur: ut dum Christianae devotionis frequentantur accessu, et per [Col. 0202A] illos fiant rutilantia signa virtutum, et istis accrescat felicium cumulus meritorum. Praeterea nonnulli fideles idcirco post mortem tumulis editoribus includuntur, ut sui memoriam viventibus ingerant, quatenus eis impendere pietatis officia non omittant. Hinc est, quod sepultura vocatur ex more memoria: scilicet ut per eam memorentur vivi, et percipiant refrigerium mortui.

6. Sed quid est, quod nonnulli Sanctorum tantopere studuerunt suis providere sepulcra corporibus? Abraham nempe quadringentis argenti siclis a filiis Heth speluncam duplicem comparat. Jacob et Joseph ad eamdem speluncam totum jam animi desiderium tendunt (Gen. XXIII, 16), et corpora sua post obitum illo perferenda deposcunt. Quid ergo est, quod sancti [Col. 0202B] Patriarchae, qui se pulverem et cinerem esse perspicue perhibent, qui certe corpora et corporalia quaeque coelestium contemplatione despiciunt, in Chananaeorum terra corpora sua quiescere tanto desiderio concupiscunt? Cur illum prae caeteris mundi partibus quieti suae praevident locum, nisi quod humanae salutis auctorem illic noverant de suo semine nasciturum? Hinc est, quod Jacob filium suum Joseph obsecrat, dicens: Si inveni gratiam in conspectu tuo, pone manum sub femore meo, et facies mihi misericordiam et veritatem, ut non sepelias me in Aegypto, sed dormiam cum patribus meis, et auferas me de hac terra, condasque in sepulcro majorum (Gen. XLVII, 29 et 30). Cur autem ad confirmandae sponsionis indicium, Jacob manum filii supponi sui femoribus petiit, [Col. 0202C] nisi quia illum, qui summa veritas est, de proprio semine propagandum esse cognovit? Illis igitur terrae finibus beati viri jam medullitus aggliscebant, quam per spiritum jam cernebant Salvatoris vestigiis atteri, quam in interioribus oculis jam videbant pretioso Dominici corporis sanguine purpurari: ut illic eorum corpora suam expectarent resurrectionem, ubi resurrecturum esse cognoscebant ipsum beatae resurrectionis auctorem.

7. Ad hunc et nos, dilectissimi, perspicuam nostrae mentis aciem dirigamus. Ad hunc dum pedum progressione non possumus, aestuantis desiderii festinatione tendamus: et dum sanctorum quorumlibet reliquiis dignae devotionis reverentiam exhibemus, ad illud unum et singulare corpus nostrae mentis dirigamus [Col. 0202D] obtutum, quod in paternae majestatis gloria credimus ineffabiliter sublimitatum. Illa nimirum est terra, cui tunc beati Patriarchae atque Prophetae suspirabant, lacte scilicet et melle mananti. Lac siquidem de carnis uberibus profluit, mel vero de superioribus venit. Et quia substantia Dominici corporis ex Virginis visceribus prodiit, divinitas autem ex paterna majestate descendit; recte corpus Salvatoris terra dicitur repromissionis. Quae nimirum terra lacte simul et melle fluere dicitur, quia in Redemptoris nostri corpore et substantia vere et dulcedo est ineffabilis deitatis. In ipso enim, sicut Apostolus ait, habitat omnis plenitudo divinitatis corporaliter, et alibi: Deus erat in Christo reconcilians mundum sibi (II Cor. V, 19). Ad [Col. 0203A] hanc viventium terram ille nos dignetur inducere, qui terrae nostrae mortalia non dedignatus est tolerare: quatenus sic ibi lacte et melle vescamur, ut Salvatoris nostri praesentia, et melliflua divinitatis ejus [Col. 0204A] dulcedine satiemur, qui cum Deo Patre et Spiritu sancto vivit et regnat per omnia saecula saeculorum. Amen.




[Col. 0203]
SELECTA VETERUM TESTIMONIA DE SANCTO HILARIO.


Hieronymi ex epistola VI. ad Florentium.

Interpretationem quoque psalmorum Davidicorum et prolixum valde librum de Synodis sancti Hilarii, quem ei apud Treviros manu mea ipse descripseram, aeque ut mihi transferas peto.


Ejusdem ex epistola VII, ad Laetam.

Athanasii epistolas et Hilarii libros inoffenso decurrat pede: illorum tractatibus, illorum delectetur ingeniis, in quorum libris pietas fidei non vacillet. [Col. 0203B] Caeteros sic legat, ut magis judicet, quam sequatur.


Ejusdem ex epist. XIII, ad Paulinum.

Sanctus Hilarius Gallicano cothurno attollitur: et cum Graeciae floribus adornetur, longis interdum periodis involvitur, et a lectione fratrum simpliciorum procul est.


Ejusdem ex Apologia adversus Rufinum.

Si auctoritatem suo operi praestruebat, volens quos sequeretur ostendere; habuit in promptu Hilarium confessorem, qui quadraginta ferme millia versuum Origenis in Job et psalmos transtulit.


Ejusdem ex epist. LXXXIII, ad Magnum.

Hilarius meorum confessor temporum et episscopus duodecim Quintiliani libros et stylo imitatus [Col. 0203C] est, et numero: brevique libello, quem scripsit contra Dioscorum medicum, quid in litteris posset ostendit.


Ejusdem ex epist. LXXXIX, ad Augustinum.

Apud Latinos autem Hilarius Pictavensis et Eusebius Vercellensis episcopus Origenem et Eusebium transtulerunt.


Ejusdem ex epist. CXLI, ad Marcellam.

Miror te in Hilarii commentariis non legisse, excussorum filios, credentium populos interpretari . . . . . Quid igitur faciam? Tantum virum et temporibus suis disertissimum reprehendere non audeo, qui et confessionis suae merito, et vitae industria, et eloquentiae claritate, ubicumque Romanum nomen est, praedicatur, etc.


Ejusdem ex epist. CXLVII, ad Amandum.
[Col. 0203D]

Miror te hoc a me quaerere voluisse, cum sanctus Hilarius Pictavensis episcopus undecimum librum contra Arianos hac quaestione et solutione compleverit.


Ejusdem praefat. in lib. VIII, Comment. in Esaiam.

Si flumen eloquentiae et concinnas declamationes desiderant; legant Tullium, Gallionem, Gabinianum, et, ut ad nostros veniam, Tertullianum, Cyprianum, Minutium, Arnobium, Lactantium, Hilarium.


Ejusdem praefat. in lib. II. Comment. ad Galatas.

Hilarius latinae eloquentiae Rhodanus, Gallus ipse [Col. 0204A] et Pictavis genitus, in Hymnorum carmine, Gallos indociles vocat.


Rufini de adulteratione librorum Origenis.

Hilarius Pictavensis episcopus, confessor fidei catholicae fuit. Hic cum ad emendationem eorum, qui Ariminensi perfidiae subscripserant, librum instructionis plenissimae conscripsisset, etc.

Aliud ejusdem testimonium vide supra, col. 167, D.


Augustini lib. VI de Trinit. cap. 10.
[Col. 0204B]

Quidam cum vellet brevissime singularum in Trinitate personarum insinuare propria, Aeternitas, inquit, in Patre, species in imagine, usus in munere. Et quia non mediocris auctoritatis in tractatione Scripturarum et assertione fidei vir exstitit, Hilarius enim hoc in libris suis posuit, horum verborum, id est patris et imaginis et muneris et aeternitatis et speciei et usus abditam scrutatus intelligentiam, etc.


Ejusdem lib. I, contra Julianum, c. 3.

Audi adhuc quod te possit amplius commovere atque turbare, et utinam in melius commutare. Ecclesiae catholicae adversus haereticos acerrimum defensorem venerandum quis ignoret Hilarium episcopum [Col. 0204C] Gallum? Qui cum de Christi carne ageret, attende quid dixerit.


Et lib. II, cap. 8, n. 26, 27 et 28.

Audi et beatissimum Hilarium ubi speret hominis perfectionem . . . In quadam vero homilia de libro sancti Job attende quid dicat . . . In expositione autem primi psalmi idem doctor non dubitat dicere . . . Catholicus loquitur, insignis Ecclesiarum doctor loquitur, Hilarius loquitur.


Cassiani lib. VII de Incarn., cap. 24, cujus verba exscripserunt Alcuinus lib. IV, contra Felicem, et Ratramnus Spicil. tom. I, p. 335.

Hilarius vir virtutum omnium atque ornamentorum; et sicut vita, ita eloquentia insignis: qui et [Col. 0204D] magister Ecclesiarum et sacerdos, non per sua tantum merita, sed etiam per profectus crevit aliorum: et inter procellas persecutionum ita immobilis perstitit, ut per invictae fidei fortitudinem etiam Confessoris coeperit dignitatem, in libro fidei primo testatur, etc.


Vincentii Lirinensis in Commonitorio.

Tertullianus catholici dogmatis, id est, universalis ac vetustae fidei parum tenax, ac disertior multo quam felicior, mutata deinceps sententia fecit ad extremum, quod de eo beatus confessor Hilarius quodam loco scribit: Sequenti, inquit, errore detraxit scriptis probabilibus auctoritatem (In Matth. c. V, n. 1).


Facundi Hermianensis lib. I, cap. 4.
[Col. 0205A]

Si igitur, Hilario quoque, doctissimo antitiste et fortissimo confessore, etc.


Ejusdem lib. X, cap. 7.

Beatus Hilarius, Arianorum potentissimus atque acerrimus expugnator, et constantissimus fidei Christianae confessor in epistola, quam de exilio scripsit episcopis Germaniae primae et Germaniae secundae et primae Belgicae, etc.


Ejusdem lib. contra Mocianum.

Reprehendere audeat Hilarium prudentem ac moderatum gubernatorem Ecclesiae.


Cassiodori lib. de Instit. divin. litt. cap. 17 et 18.

Tunc in illo choro sanctissimo Patrum tibi eum eligere poteris, cum quo suavissime, colloquaris. Difficile [Col. 0205B] dictu est quam frequenti occasione reperta Scripturas sanctas locis aptissimis potentes aperiant; ut subito transiens discas, quod te negligenter praeteriisse cognoscis. Testes sunt doctissimi viri diversa laude praecipui, quibus, velut stellis micantibus coelum, fulget Ecclesia: inter quos sanctus Hilarius Pictaviensis urbis episcopus nimia profunditate subtilis et cautissimus disputator incedit, altasque divinarum Scripturarum abyssos in medium reverenter adducens facit.


Venantii Fortunati lib. I, de Vita S. Martini.


Et quia summus apex fidei, virtutis, honoris,
Hilarius famae radios jaculabat in orbem,
Rite [(a) 1Kb] sacerdotii penetralia jura gubernans
Buccina terribilis, tuba legis, praeco tonantis,
[Col. 0205C] Pulchrior electro, ter cocto ardentior auro,
Largior Eridano, Rhodano torrentior amplo,
Uberior Nilo, generoso sparsior Histro,
Cordis inundantis docilis ructare fluenta,
Fontibus ingenii [(b) 1Kb] sitientia pectora rorans,
Mens [(c) 1Kb] evangelici bis bini plena libelli,
Quattuor ore suo manans nova flumina mundo,
Ornatum Ecclesiae, pollens diadema coruscum
In membris Christi capitis velut infula fulgens,
Pectore belligerans, adamantinus arte topazos,
Ad virtutis opus mens inconcussa palaestris,
Gemmifer eloquiis, radiantior ore lapillis,
Doctor apostolicus vacuans ratione sophistas,
Dogmate, luce, fide, informans virtute sequaces.
Hostibus hic quoniam gravis insuperabilis esset,
[Col. 0205D] Ducitur exilio, [(d) 1Kb] qua longa Seleucia tendit.
Regis et auxilio petit [(e) 1Kb] hinc sua praemia miles,
Cujus in abscessu errori vaga Gallia cedit,
Et regio titubat tanta se turre movente.
Hoc ubi praepropere Martinus comperit, inde
Constituit cellam sub vertice Mediolani, etc.


Ex veteri inscriptione.


Hilarius cubat hac Pictavus episcopus urna,
   Defensor nostrae terrificus fidei. [Col. 0206A]
Istius aspectum serpentes ferre nequibant:
   Nescio quae in vultu spicula Sanctus habet.


Alcuini Poem. 63.


Hoc altare pater praesul Hilarius ornat,
   Notus in orbe procul, doctor ubique pius.
Hac magis victor meritis memoratur in ara,
   Indita praeclarus miles in arma potens.


Hincmari de praedest. c. 3.

Sanctus Leo ad Chalcedonense concilium confirmandum ejusdem B. Hilarii testimonia inter catholicorum doctorum exempla etiam prima connumerat: et B. Gelasius eum sicut et S. Augustinum et Cyprianum atque Leonem sive Hieronymum, receptissimum in catalogo Scriptorum ecclesiasticorum atque illustrium computat. Sed et de eo, ut notum est, a [Col. 0206B] notissimo dicitur, Hilarius episcopus Romanorum lucifer, Ecclesiarum lucerna et pretiosa lampas, pulchro aureoque ore loquitur universa.


Et cap. 25.

Beatus Hilarius doctor catholicus, qui propter excellentem doctrinam Romanorum lucifer appellatur.


Lanfranci testimonium videsis supra col. 53, D. Fulberti Carnot. epist. XXI ad Abbonem.

Tu quoque dereliquisti nos, sancte pater Hilari, qui olim unitatem Ecclesiae Spiritus sancti gladio tuebaris.


Ex Sacramentario biblioth. reg. 3865, in quo Nicaenum Symbolum sine additione filioque exstat, kal. novemb. Natale sancti Hilarii.

[Col. 0206C] Adorabilem [(a) 1Kb] populi, beatissimi Helarii antestitis festivitatem solemniter recurrentem, cujus lingua in saeculo pro sanctae Trinitatis aequalitate sic tonuit, ut hujus mundi principem miles Christi prosterneret, et in coelestis Regis aula victor intraret, Dominum votis uberioribus deprecemur; ut qui eum inter diversas acies ita fecit esse sollicitum, ut redderet inter bella securum, nobis concedere dignetur, ut quod in ejus honore deposcimus, eo suffragante consequi mereamur.


Ex eodem codice regio, necnon ex ms. Missali Ratoldi et Colb. 1927 in praefatione Missae.

Vere dignum et justum est gratias agere, vota solvere, munera consecrare, Domine sancte Pater omnipotens aeterne Deus, qui beatum Hilarium confessorem [Col. 0206D] tuum praeelegisti tibi sacratae confessionis tuae antistitem, ingenti lumine coruscantem, morum lenitate pollentem, fidei fervore flagrantem, eloquii fonte torrentem: cui quae sit gloriatio (Reg. ms. glorificatio,) ostendit concursus ad tumulum, purificatio incursorum, medela languentium, mirandarum signa virtutum. Qui etsi hic natura fecit finem per transitum, illic vivunt Pontificis merita post sepulcrum, ubi praesentia Salvatoris est J. C. Domini nostri: per quem, etc.


Ex ms. Missali S. Gatiani Turon.
[Col. 0207A]

Vere dignum et justum est, aeterne Deus, qui B. Hilarium confessorem tuum et scientiae documentis replesti, et virtutum ornamentis ditasti: quem ita multimodo pietatis imbuisti, ut ipse tibi et ara et sacrificium et sacerdos esset et templum per Christum, etc.


Ex Benigniano Missali ms. necnon Noviom., Corb., Colb., Reg. etc.

Deus, cujus miseratione delinquentes mutantur ad veniam, justi transferuntur ad palmam, qui infusus in corde B. Hilarii antistitis, quasi de tuo templo fidei responsa dedisti, concede propitius, ut qui tunc inclytum Confessorem tuum fecisti Caesarem non timere, ejus intercessione ab spiritali hoste [Col. 0207B] plebem protegas obsecrantem, ut cujus solemnitate tripudiat, ejus sit fida prece defensa.


Ex iisdem mss. super Oblata.

Universitatis conditor, et humani generis reformator, annue, quaesumus, omnipotens Deus precibus nostris, ut qui miramur in Doctore quod colimus, mereamur in munere quod placeamus: et sicut B. Hilario confessore tuo atque pontifice dedisti, da [Col. 0208A] Ecclesiae tuae concordiam, memoriam gloriosam; eo obtinente, ut sacrificium nostrum ejus meritis tibi efficiatur acceptum: (vel ut in ms. Remensis ecclesiae) ut sicut B. Hilarii confessoris tui atque pontificis meritis dedisti Ecclesiae tuae concordiam memoriamque gloriosam, da ut sacrificium, etc.


Ex ms. Missali S. Gatiani Turon. Collecta.

Praesta, quaesumus, omnipotens Deus, ut excellentiam verbi tui, quam B. Hilarius confessor gloriosus asseruit, et convenienter intelligere valeamus, et veraciter confiteri.


Ex Pontificali Ebroicensis ecclesiae, Bened.

Deus, fundator fidei, indultor sacerdotii, congregatio plebis, sanctificatio confessoris, qui beatum [Col. 0208B] Hilarium (forte, ad hoc) ab hac armasti virtute, ut tibi militaret in fide, concede huic familiae pro se hunc intercessorem esse, quem votis colit pontificem in fide. Amen. Sit apud te pro nobis exorator, qui tunc contra haereticos pro te adstitit assertor; ut te retribuente populus crescat innumerus, quod sudavit in fide sacerdos. Ille vos benedicat. Amen. Quod ipse. Amen.




[Col. 0207]
NOTITIA LITTERARIA IN SANCTUM HILARIUM, AUCTORE SCHOENEMANN.
(Biblioth. PP. t. 1. p. 273-294.)



§ 1. Vita.
[Col. 0207B]

Natus est Hilarius Pictavii in Gallia sub initium saeculi IV, parentibus gentilibus, non infimi loci. Quo factum est, ut optime litteris et inge [Col. 0207C] nuis disciplinis, utut tunc temporis in Galliis erat earum conditio, erudiretur, litterarumque assectatione in libros sacros incideret, quorum praestantia et imprimis sententiarum gravitate captus, se uxoremque et filiam Apram nomine fidei christianae addixit. Prima quidem, quam in contubernio Christianorum exegit, aetas pariter ac tempus, quod gentilis adhuc traduxit, in obscuro latet. Summum ecclesiasticae dignitatis fastigium quin eruditione, morum integritate et devoto penitus religioni animo meruerit, nullum dubium est. Num vero ab inferioribus clericorum gradibus sensim ascenderit, an subito in sedem episcopalem sit evectus, divinare difficile sit. Certius videtur annus, quo episcopi sedem occupaverit, CCCL, poni. Hilarius hoc officio imprimis sibi datum existimabat, fidem orthodoxam, quae audiebat, contra Arianorum vexationes defendere; quod scriptis juxta ac viva voce animoque intrepido, sed nimio fervore ac vehementia nec ea ubivis, quam res imperii et ecclesiae poscebant, [Col. 0207D] prudentia praestitit. Ac primum quidem in hac causa an 355, post concilia Arelate et Mediolani an. 353 et 355, celebrata librum unum ad Constantium misit, adhortatus imperatorem, ut orthodoxae fidei sectatores persequi desisteret. Simul Saturnino Arelatis episcopo, Ursacioque et Valenti episcopis, Arianae factionis per Gallias, Pannoniam ac Moesiam [Col. 0208B] statoribus, omnem secum communionem interdixit. Non impune. Nam Saturninus, qui plurimum gratia apud imperatorem valebat, effecit, ut Biterras [(1) 1Kb] , [Col. 0208C] concilium decerneretur, a quo abesse Hilario per Constantium non licebat, quamvis quae Athanasio et ipsi intenderentur ibi pericula, facile praevideret. Ergo quicquid in illo concilio pro Athanasio et concilii Nicaeni formulis contra Arianos ab eo proferebatur, quod non nisi desultorie per illos fieri poterat, ad ipsum solum apud imperatorem invidia opplendum valuit jussuque Constantii Phrygiam in exilium missus est, Rhodano, Tolosae episcopo, comite. Quo loco inimici ejus hud dubie putaverant exilii poenam non leviter fore exacerbatam, quando non Phrygiam solum, sed omnem Asiam minorem Arianis plenam cognosceret. Et accidit sane, sed mitigabatur dolor Gallicanorum episcoporum litteris, quibus vinculum et communionem inter eum et ecclesiam Gallicanam salvam fore ac integram, Saturninum contra in Ecclesiae societatem non admissum iri significabant. Hinc ad eos perscripsit librum de Synodis s. de fide Orientalium et libros de Trinitate absolvit. Anno autem 359, cum [Col. 0208D] concilia Arimini et Seleuciae haberentur, Hilarius quoque, incertum quo auctore et impulsore, certe injussu imperatoris accitus est. Cumque Anomoei vicissent, Constantinopolim cum legatis synodi petiit expectaturus, Phrygiamne an Gallias repetere juberetur. [Col. 0209A] Ex quo colligas Hilarium in ea opinione fuisse, se imperatoris jussu Ariminum missum esse. Ibi Orientales quosdam episcopos, Nicaenam formulam tantum non totam amplexos, Gallicanis conciliavit, quo facilius conjuncti se tuerentur. Utque copia sibi daretur cum Arianis disputandi, flagitavit et post concilium Constantinopoli (360) habitum, quod in gratiam Anomoeorum cesserat, ad Constantium alterum libellum non mitiori pectore scriptum dedit. Sed protinus Constantinopoli decedere et Gallias reverti jussus est. Lente tamen in hoc itinere perrexit, in quo librum etiam contra Constantium, atrae bilis foetum emisit. In Gallias deinde, forsan Juliano jam imperatore, reverso, prima cura fuit, ut episcopos Gallicanos, qui Ariminensis concilii formulae subscripserant, [Col. 0209B] et pro lapsis habebantur ab orthodoxae fidei defensoribus, Ecclesiae recuperaret, quod imprimis conciliis hinc ibi habitis effecit. Aliquot annis post Valentiniano et Valente imperatoribus de Italia ab haereticis purganda sollicitudo eum incessit et prae caeteris Auxentium Mediolani episcopum Arianae factionis per occidentales regiones ingens columen et in aula Caesarea magnopere gratia florentem debellavit, sed post varias machinationes et editum adversus eumdem librum, qui nunc quoque extat, ipse ex urbe secedere jussus, reliquum vitae tempus tranquille degit, ultimoque opere Expositionum in Psalmos exarato a. 368, d. 13 Jan. vitam reliquisse putatur.



§ 2. Scripta.

Scripta Hilarii quae supersunt, secundum temporis seriem: Ad Constantium liber primus [Col. 0209C] an. 355; Commentarius in Evangelium Matthaei circa an. 356; De Synodis sive de fide Orientalium, in editionibus vetustis: de synodis Graeciae an. 358; De Trinitate l. XII, an. 359, sive 360 absoluti. Ad Constantium liber secundus an. 360; Adversus Constantium an. 361: Adversus Auxentium Mediolani Ep. an. 365; Expositiones in Psalmos, extrema senectute compositae, auctiores post edit. Veronensem per Edmundum Martene redditae; Fragmenta Hilarii ex libro historiam Concilii Ariminensis et Seleuciensis complex et adversus Valentem et Ursacium inscripto.

Falso tribuuntur Hilario: Epistola ad Apram filiam et Hymnus matutinus ad eamdem, quamquam a Benedd. pro genuinis accepta; Carmen in Genesim, liber de Patris et Filii unitate, liber de essentia Patris et Filii, [Col. 0209D] uterque e libris de Trinitate consarcinatus, confessio de Trinitate, Alcuini potius, cujus libris de Trinitate adhaesit: denique Epistola sive libellus et sermo de dedicatione Ecclesiae a Trombello vulgati.

Deperditorum non exiguus est numerus, in quibus tituli aliquot valde speciosi. Nimirum Liber ad Sallustium, contra Dioscorum medicum Hymnorumque liber, liber Mysteriorum, Epistolae in volumen collectae, Tractatus in Job ex Graeco Origenis translati, et, de quibus tamen dubitare licet, in Epistolas Pauli. Aiunt quidam, Hieronymus inquit [(1) 1Kb] , scripsisse eum et in Cantica Canticorum; sed a nobis hoc opus ignoratur. [Col. 0210A] De singulis post Constantium prolixe et docte egit Oudinus, tom. I, cap. 5, pag. 452, sqq. ed. Weidmann.



§ 3. Editiones.

Pauca Hilarii opuscula, in quibus tamen opus praecipuum de Trinitate fuit; una cum Augustini de eodem argumento libro, Geo. Cribellus, Mediolanensis presbyter, e situ primus produxit Mediolani obstetricante Leon. Pachel. an. 1489. Unicum exemplar, quod reperire potuerit, passim a se emendatum scribit. Sed quo istud valuerit, dictu est difficile. Omnino autem plus curae Augustino tribuisse videtur, quam Hilario, ut infra notabimus. Eadem iterum excusa legimus Venetiis, et repetiit adjectis non sine honesta gloriatione reliquis potioribus ab aliquot viris doctis sibi oblatis Jod. Badius Ascens. an. 1510, [Col. 0210B] tribus tomis, qui volumine non admodum magno comprehenduntur. Sed universa vitiorum nubes tantam circumfuderat caliginem, ut ad sententias ejus et effata plurimi caecutirent et usus impressi Hilarii fere cessaret. Huic igitur calamitati subvenit commode Erasmus, qui depravationis speciem et causas revolvens tum emendando graviora, tum spuria a genuinis secernendo plus praestitit, quam a quoquam praeter hunc virum an. 1523, quo Frobenii prela opus luci dederunt, expectari poterat. Sed nimirum non unius viri hoc nec aetatis erat, omnes labes eluere et pristino nitori, de quo ipso propter dictionis ejus indolem, et res a latinis Patribus non antea tractatas judicium confusum et incertum futurum erat, Hilarium restituere. Multo minus autem cum Erasmi [Col. 0210C] ingenio colludebat per codicum incerta vestigia sedulo lectiones plausibiles rimari, atque ubi hi destituturi essent, in vadis subsistere, sed totum statim simul ac ad cognoscendum aliquem se dedisset, animo metiebatur, argumenti vim, tractationem atque elocutionem, aliunde et ex se petita, verbo, quicquid virtutum aut vitiorum sese exsereret, animo notabat, secum reputabat atque quamdam quasi auctoris imaginem ex omnibus sibi effingebat, quam in ex poliendo textu sequeretur, quo sane effecit hoc, ut de causis variisque vitiorum generibus nemo ipso rectius sentiret, nemo felicius ea detegeret. Sed nequaquam omnibus emaculandis natus, curas suas posterorum diligentiae perficiendas reliquit, quibus utinam ingenium quoque. Tractarunt igitur currente saec. XVI, [Col. 0210D] operam Erasmianam duo viri docti non aeque ingenio quam studio, quod uterque contulit, dispares, Ludovicus Miraeus, qui an. 1544, apud Carolum Guillard Hilarium excudi curavit et Martinus Lypsius, per quem recognitus apud Froben. Bas. 1550, prodiit. Uterque codices mss. adhibuit, sed diligentiam solus Miraeus, sed nec ipsum magnam mss. copiam nec in omnes tractatus habuisse atque plusculum credidisse antecessoris sui ingenio et conjecturis; Lypsium adeo propriis conjecturis plus aeque indulsisse Hilariumque pluribus in locis contaminasse magis quam castigasse, Benedictini queruntur. Interea conferri quoque coepit lucis aliquid intelligentiae auctoris nostri ex vitae et aetatis, quam illustrabat, sedula notatione, quod laboris [Col. 0211A] genus primus tentavit, sed satis infeliciter Joh. Jac. Grinaeus, edito an. 1570 Hilario Bas. apud Eusebium Episcopium. Auspicatius cessit Jo. Gillotio Gallo Campano in ed. Parisiis apud Nivellium an. 1572, facta, cui commentatio docta atque elegans de rebus ad Hilarium spectantibus, nec non stylo et scriptis ejus praemittitur. Huc usque Hilarius varia vice editus nihil incrementi quoad numerum librorum ceperat. Nam spurium tractatum Erasmianae repetitae a Frobenio 1535, additum de essentia et unitate patris et filii Gillotius rursus etiam rescidit. Jam vero 1598, novum opus, Fragmentorum nomine, ex deperdita concilii Ariminensis historia superstes, e bibliotheca Petri Pithoei per Nic. Fabrum foras datum, et Hilarii res novo splendore, et temporum istorum [Col. 0211B] in ecclesia gesta luce clariori collustravit; cui ne confuso ordine et implicato rerum nexu officeretur, editoris perspicacia et eruditione cautum est. Nunc quoque ineunte saec. XVII, an. 1605, societas typographica Parisiensis animum ad parandam Hilarii editionem appulit, et superiorum editorum bona comprehendentem, et novis accessionibus e codd. mss. locupletatam, quae per integrum pene saeculum obtinuit, aliquoties per eosdem, et Coloniae Agrippinae etiam recusa. Sed parum magnifice de eadem senserunt Benedictini, quibus jam decus summum Hilarius et honestam conditionem debet. Horum enim solerti diligentia, coryphaeo studiorum Petro Coutantio effectum est, ut editioni sub extremum saec. 1693, solito splendore Parisiis factae nihil fere in Ed. Veronensi [Col. 0211C] ab eruditissimo Marchione Scipione Maffeio 1730, adornata addi potuerit, meritoque ea inter praestantissima industriae fratrum hujus congregationis monimenta numeretur.


SAEC. XV. 1489.

Mediolani, per Leon. Pachel. f. Hilarius et Augustinus de Trinitate. In fine: Impressum Mediolani per Magistrum Leonard. Pachel, anno a Nativitate Domini nostri Jesu Christi millesimo quadringentesimo octogesimo nono septimo idus julii. Ad Calc. Augustini: anno, ut supra, septimo kalendas junii. Charactere gothico, rotundo et nitido. Tituli et librorum numeri singulis paginis inscripti sunt, SAXE, Hist. Mediol. typ. p. DLXXXV. Pin. I. p. 90. Praecedit [Col. 0211D] epistola [(1) 1Kb] Ge. Cribelli ad Guid. Ant. Archimboldum, Archiep. Mediol., qua ex unico, quod nancisci potuerit, in urbe Mediolanensi horum librorum exemplari manu propria eos transcripsisse, quantum fieri potuerit, emendasse, suaque ipsius impensa imprimi curasse scribit. Accedunt autem praeter libros de Trinitate, liber adversus Constantium Aug. libri II ad Constantium. Liber contra Auxentium et ipsius Auxentii ep. purgatoria et liber de Graeciae Synodis, quem, inquit, facunda illa natio ita admirata est, ut in propriam linguam vertendum curaverit.

S. l. cum Augustino de Trinitate. Venetiis per Pagaum [Col. 0212A] de Paganinis: 4. S. Hilarii Libri XII de Trinitate contra Arianos.


SAEC. XVI. 1510-1600. 1510.

Parrhisiis ap. Ascensium. f. Opera complura S. Hilarii Ep. hac serie compressa. D. Trinitate contra Arrianos l. XII. Contra Constantium haereticum lib. I, Ad Constantium Imp. l. II. Contra Auxentium Arrianum l. I. Auxentii Blasphemiae plena ep. I. De Synodis contra Arrianos habitis lib. I. Ad Apram F. divi Hilarii ep. I. In psalmos David commentarii seu libri II. In evangelium Matthaei lib. I. Venundantur ubi impressa sunt in aedibus ascensianis Parrhisiis in via regia ad divum Jacobum sub tribus luciis (1510).

Praefatus est epistola apposita nuncupatoria ad [Col. 0212B] Joannem rhedonen. antistit. et confessionis reginae Francor. auditorem (d. ex gymnasio plesseiaco Parrhis. 7 id. jan. 1510) Robertus Fortunatus Macloviensis ---de Hilarii vita, scriptis et exstantibus et deperditis eorumque stylo. At postquam librorum a Cribello editorum meminit, haec addit: Commentarios autem duos in psalmorum explanationem Joannes Solidus cracovius, vir litteris et moribus probatis, adhortante praesertim Jacobo Fabro stapulensi, philosopho multis nominibus laudato, acri vigilantia et non pauco labore e situ ac squalore redemit. Porro tractatus in Matthaeum et epistolam ad Apram filiam divi Hilarii, Guillelmus Parvus regiae confessionis auditor e divi Benigni divionen. coenobio ad Badii officinam, ut latinis characteribus vir tam anxie latinus [Col. 0212C] imprimeretur, transmisit. Huic epistolae subnexum cernitur epigramma ascensianum ad Guil. Parvum. In fine epistolae, ad Apram, f. XCIIX, quo prima editionis pars finitur, haec leguntur verba: Explicitum est opus sancti Hilarii episcopi de Synodis: cunctis orthodoxae religionis zelatoribus, cum utile tum necessarium. In Arianos inque praevaricatores Arianis astipulantes. Impressum solerti opera in aedibus Ascensianis ad quartum idus septembres, Anno MDX. Explanatio psalmorum. Alteram quasi constituit partem, tertia inchoatur, Tabula canonum evangelii Matthaei. Illi finis hisce verbis imponitur: fol. XXXV. a. Finis tractatus Sancti HILARII episcopi in Matthaeum, de quo vetus hoc extat epigramma:

[Col. 0212D] HILARII hoc opus est digestum praesulis ore:
   Qui junxit veris edita cum typicis,
Supposuit sacrae patratis verba figurae
   Quae leni scripsit mystica disseruit.
Recentius de Divo HILARIO distichon:

Gallorum columen, Gallus non Gallus, at heros
   Hilarius doctus, docta per ora volat.
Impressum est hoc opus quanta maxima potuit diligentia pro exemplariorum penuria in aedibus atque impensis Ascensianis, anno salutis nostrae MDX, ad kalendas januarias. Eod. fol. b. brevis legitur narratio de vita et operibus B. Hilarii per spanhemensem (Trithemium Abbatem).


1523.
[Col. 0213A]

Bas. ap. Froben. f. Hoc titulo: Jo. Frobenius Pio Lectori S. D. divi Hilarii Pictavorum episcopi lucubrationes per Erasmum Roterodamum non mediocribus sudoribus emendatos, formulis nostris, operaque nostra, quantum licuit, ornavimus. Priorem editionem non damnamus, sed quid intersit, ipse cognosces ex collatione, lector optime, simulque valebis. Catalogum reperies in proxima pagella. In officina Frobeniana apud inclytam Basileam. Anno MDXXIII, mense febr.

Exhibentur libri eodem ordine ac in superiori editione, nisi quod Comment. in psalmos tomum secundum constituit, qui simul indicem cujusdam eruditi in omnes libros complectitur. De novo accessit [Col. 0213B] hymnus ad Apram filiam, sed una cum epistola ad eamdem pro nothis declaratus. Caeterum praefixa est huic editioni famosa illa et Pontificiis invisa epistola dedicatoria Erasmi ad Jo. Carondiletum Archiep. Pavor., in qua de interpolationibus in Hilario a multis inde saeculis commissis et multorum temere ausis acerbe conqueritur, singulorum scriptorum argumenta, causas et origines tam libere quam perite exponit, denique de ipsius Hilarii ingenio ac moribus ita disputat, ut miraremur jure profecto, si inter prohibitos libros non relata esset haec Hilarii editio. Moderatae sunt Benedictinorum de praeproperis illius judiciis querelae.


1526.

Bas. ap. eumd. f. Erasmiana repetita. Cavens, qui [Col. 0213C] editionem primam Erasm. ignorat, laudat 1516 oculi haud dubie errore pro an. 1526. Tertia vice repetita est ibidem ex Frob. off. 1535.


1528.

Basileac. f. D. Hilarii Ep. Pictavorum de patris et filii unitate et quorumdam locorum Scripturae S. interpretatione, in Antidoto contra diversas haereses p. 83-91.


1544.

Parisiis ap. viduam Carolam Guillard. f. D. Hilarii opera ex recensione Ludovici Miraei.

Haec Miraei editio omnium, quae ante et post prodiere, licet nostro judicio castigatior, ita tamen rara est, ut lustratis pluribus Parisianis bibliothecis, eam detegere nos posse jam desperaremus, cum in [Col. 0213D] magno Carmelitarum conventu offendimus. Erasmi laborem plurimum laudavit Lud. Miraeus, ipse diligentia vicit. Nam scriptis exemplaribus accurate collatis, quidquid in eis a Frobeniana editione diversum nactus est, non minore cura notavit. Plurimos codd. mirae antiquitatis se contulisse testatur, unos nominavit Victorinos, qui certe antiquitatis titulo a multis longe superantur. Ex eadem S. Victoris bibl. emit librum de essentia Patris et Filii, duas ad Augustinum epistolas ac Metrum in Genesin. BENEDD.


1550.

Bas. ap. Hier. Froben. et Nic. Episcopium. D. Hilarii P. E. lucubrationes quotquot extant, olim per [Col. 0214A] Des. Erasmum Roterod. haud mediocribus sudoribus emendatae, nunc denuo vigilantissime et ad plura exemplaria per D. Martinum Lipsium collatae et recognitae. Pagina tituli aversa post Cat. in superioribus contentorum haec leguntur:« Additum erat nobis illud agentibus scriptum quoddam, hunc titulum prae se ferens, Hilarii de Patris et Filii unitate: mox comperimus id non esse novum Hilarii opus, sed rhapsodiam studiosi cujuspiam, partim quidem e secundo de Trinitate libro, sed maxima ex parte e nono consarcinatam, omissis et additis quaelibet, ut satis appareat, cum quisquis hoc ausus est, voluisse lectori facere fucum. Attexuit appendicem de variis Christi cognominibus, ex auctore nescio quo, nam phrasis plurimum dissonat ab Hilariana. Nos vel in [Col. 0214B] hoc relinquendum duximus, quo perspicuum fiat, quid sit titulis credere: nec sine causa in praefatione destomachari Erasmum, in eos qui sibi nihil non permittunt in celebrium virorum monumentis. Accesserunt ergo de essentia Patris et Filii liber, epistola ad D. Aurelium Augustinum de reliquiis Pelagianae haereseos, altera ad eumdem, in qua proponit aliquot quaestiones. Ejusdem carmen in Genesim ad Leonem papam. De suis curis Lypsius praeter ea, quae titulus praefert, ne verbulum quidem. Benedictini vero judicant, non negandam esse in mendis typographicis emaculandis Lypsii vigilantiam: sed in conquirendis ac recensendis mss. curam posuisse longe minorem, quam in excogitandis conjecturis, in quibus non semper, imo raro felix fuerit. Reprehendendus [Col. 0214C] quoque videri possit in eo, quod Miraeum, quem certe ignorasse verba modo allata credere prohibent, penitus neglexerit.


1570.

Bas. per Euseb. Episcopium et Nicolai fratris haeredes. Eadem repetita. Accessit Jo. Jacobi Grynaei vita S. Hilarii kal. april. A. MDLXX. perscripta, quae acrem Gillotii et Benedictinorum censuram passa est.


1572.

Parisiis ap. Sebast. Nivellium. f. D. Hilarii---opera, ad plura exemplaria collata, nunc accuratissime restituta: ex editione Joannis Gillotii Campani.

Praemittitur commentatio, in qua primum veniunt, [Col. 0214D] quae ad Hilarii historiam spectant, ex illius aliorumque veterum scriptis collecta; tum de ipsius stylo et scriptis disserit; ac postremo locos suspectos notat, et quantum potest, benigne interpretatur: opus pro illa aetate exquisitum et laude dignum, quamvis permulta in eo reperire sit, quae historiae jam limatiori atque accuratiori assuefactos nonnihil offendant. Commentationi huic Hilarii aliquot elogia, ac vitam per Hieronymum ex lib. de SS. Eccl. per Fortunatum et Gregorium Turonensem, nec non Petri Damiani de translatione S. Hilarii sermonem adjecit: libros autem de essentia ac de unitate Patris et Filii, centonibus duntaxat ex quibus constant notatis, suppressit. Ac demum in indicandis plerisque [Col. 0215A] SS. locis suam probavit diligentiam: at illibatum prorsus reliquit textum, in quem etiam Nivellii incuria menda irrepserunt non pauca. BENEDD.


1578.

Basileae. 8. D. Hilarii E. P. de S. Trinitate fragmentum; in legatione Imp. Manuelis Comneni ad Armenios, p. 601-605.


1598.

Parisiis ap. Rob. Nivelle. 8. B. Hilarii Pictaviensis E. fragmenta ex opere historico, nunquam antea edita, ex bibliotheca Petri Pithoei, et ejusdem P. Pithoei vita, studio Nicolai Fabri. Cat. Bibl. Reg. p. 364 et 370.


SAEC. XVII. 1605.

[Col. 0215B] Paris. sumptibus soc. typ. sub. insigne magnae Navis. f. D. H. P. E. Opera; ex collatione vett. codd. emendata, variis lectionibus illustrata et quorumdam tractatuum accessione locupletata studio et cura Joannis Gillotii, C.

Typographi, quid in hoc negotio a se praestitum sit, explicant his verbis: »Primum, inquiunt, ab eo, qui praelegere preloque adornare libros excudendos solet, Hilarii opera curavimus cum optimis quibusque mss. conferri, quos nobis---suppeditarunt ad libros de Trinitate Nic. Faber, ad Tract. in psalmos Jacobus Bongarsius, ad comm. in Matt. recensendos Paulus Petaveus Sen. Paris. Deinde vero cum adscriptis ad oram marginis variis lectionibus suam nobis operam vir quidem doctissimus non denegasset, ut earum delectu habito, quae jam receptis praeferendae [Col. 0215C] viderentur, reliquas expungeret, visum est etiam ab altero impetrandum, ut eas, quae in superioribus editionibus toleratae fuerant, sub libri calcem, colligeret: ne forte a te illae quoque desiderarentur, sive quod earum verbis alibi citata testimonia quaedam possent occurrere, sive quod utrum his novis posthabendae fuerint, judicio tuo velles expendi. Adjecimus praeterea fragm. ex op. histor. quae an. 1598, (apud Ambros. Drouar. Nic. Fabri opera [(1) 1Kb] v. c. P. Pithoeus publici juris fecit, et exscriptos ex iisdem mss. libris Tractatus in psalmos XIII, XIV, CXLIX et CL.«---Nec tamen multo puriora H. scripta his curis prodiisse, Benedictinorum est judicium, sive quod is, qui Vr. lectt. selegendis operam suam commodaverat, judicii fuerit non admodum exquisiti, [Col. 0215D] sive perfunctorie hoc obierit; ita saepenumero mutavisse, quae retinenda fuerant, et contra quae fuissent mutanda, retinuisse eum notant. Sed et Parisienses typographi, inquiunt, qui quod artis suae non erat aliunde mendicarunt, ita neglexerunt, quod erat industriae suae, ut eorum editioni prae multitudine mendorum, facile anteferendae videantur Basileenses.


1617.

Coloniae Agr. f. Recusa Parisiensis novissima.


1625.

Francof. ap. Dan. et Dau. Aubrios et Caspar. [Col. 0216A] Schleichium. 8. Hilarii Carmina, cum notis M. Joh. Weitzii.


1631.

Paris. ap. eosdem typogr. f. Recusa prima, Lectionibus tamen variantibus, quae antea ad calcem rejectae erant, propriis locis aptatis et ad marginem adscriptis. Sed quod major laus est, lectiones, quae in prioribus editionibus obtinuerant, a primae vero ed. curatore loco male erant motae, non semel revocatae sunt.


1652.

Parisiis impens. societat. typogr. librorum officii ecclesiastici jussu regis constitutae. f. repetitio praecedentis.


1693.

[Col. 0216B] Parisiis Exc. Franc. Muguet (Regis, Cleri Gallicani et illustriss. Archiep. Par. typogr.) f. S. H. P. E. opera ad manuscriptos codices gallicanos, romanos, belgicos, nec non ad veteres editiones castigata; aliquot aucta opusculis, praeviis in locos difficiles disputationibus, praefationibus, admonitionibus, notis, nova S. Confessoris vita, et copiosissimis Scripturarum, Rerum, Glossarum indicibus locupletata et illustrata, studio et labore Monachorum Ordinis S. Benedicti, e Congregatione S. Mauri.

Egregia prorsus Benedictinorum opera effectum est, ut Hilarius non modo purior et emendatior prodiret tandem, sed et intelligeretur facilius et legeretur commodius. Textum enim summa consideratione adhibita ad codd. mss. in unum conspirantium fidem [Col. 0216C] expresserunt, variantibus, quarum ingentem copiam ex omni Gallia, Britannia Italiaque conquisiverant, ubi minus tuta videretur castigatio, in margine appositis. Rationem vero mutatarum pristinarum lectionum notulis subjectis sat frequentibus (quibus tamen nemo lectorum, ut ipsi veriti sunt, irascetur puto) explicaverunt. Iisdem notis illustrantur et explicantur locutiones inusitatae, implexae phrases, sententiae singulares; ex aliorum eruditorum operibus, quicquid ad gestorum, quae Hilarius attingit, notitiam faciliorem conduceret, allatum; loca pugnantia aut suspecta composita et ex ipsiusmet potissimum verbis ab errore vindicata. Momenta quaedam celebriora aut difficiliora in prolegomenis curatius expedita sunt, ut ipsius scripta non prius offerrentur, [Col. 0216D] quam praecipuae suspicionum nebulae prorsus fuissent dissipatae. Quod ad commodiorem operis usum attinet, praemissas habes singulis operibus admonitiones aut praefationes, in quibus quicquid ad operis occasionem, tempus, scopum, veritatem et id genus alia spectant, ipsi explicuerunt, subnexa etiam inter dum totius operis synopsi. Praeterea argumenta brevibus summariis in ora librorum indicata, tractatus ipsi in varios numeros sunt distincti. Ordo totius voluminis is est, ut praemissa epistola nuncupatoria ad Card. Caes. Estraeum in praefatione generali de edd. opp. Hilarii, operibus deperditis, causis obscurati sermonis Hilarii, denique de fine hujus editionis disserant tum difficiliores Hilarii sententias, quales [Col. 0217A] sunt de conceptione Christi, etc. diffuse explicare conentur monachi eruditi. Quibus omnibus triplex vita Hilarii, 1o ex ipsius scriptis collecta, 2o ex Hieronymo et 3o Fortunato auctore, libris II, nec non Petri Damiani sermo de translatione S. Hilarii subjicitur.---Opera Hilarii hac serie sese excipiunt: Comment. in Psalmos in Matthaeum, l. XII, de Trinitate. Lib. de Synodis. Responsa apologetica ad reprehensores superioris libri (hic primum edita). Ep. ad Abram. Aymnus ad eamdem. L. I ad Constantium L. II ad Constantium. L. contra Const. L. contra Auxentium. Fragmentum libri, in quo historia Ariminensis et Seleuciae synodi continebatur. Fragmenta ex aliis operibus. Porro appendicis loco: Carmen in Genesin. L. de Patris et Filii unitate; [Col. 0217B] L. de essentia Patris et Filii; Fides Alcuini sub nomine Hilarii graece versa; Nic. Fabri praefatio in Hilarii fragmenta, notulis ad oram a Benedictinis adscriptis; syllabus mss. ad quos recognita sunt H. opera; Index triplex locorum S. S. rerum, sententiarum et glossarum.


SAEC. XVIII.---1730.

Veronae. ap. Petr. Ant. Bernam et Jac. Vallarsium in-fol. 2 vol. Hilarii---opera, studio et labore monachorum ordinis S. Benedicti e congregatione S. Mauri castigata, aucta atque illustrata. Nunc vero libris de Trinitate et commentariis in psalmos ad binos capituli Veronensis codices, antiquitate ac praestantia quo suis ad hanc diem cognitos facile exsuperantes, diligenter exactis, atque octo maxime variantium [Col. 0217C] tractatuum adjectione locupletatis.

Curavit celeberrimus Marchio Scipio Maffeius, cujus praefatio codd. duorum Veronensium antiquissimorum et optimorum descriptionem et specimina sistit et ad calcem octo in psalmos Hilarianos tractatus exhibet, ab editis valde recedentes. Caeterum ratio hujus editionis ea est, ut integra recusa Benedictinorum opera, libri de Trinitate et commentarii in psalmos istorum codd. ope, ubi tuto fieri pateret, resarcirentur, reliqua lectionis varietate textui a Benedictinorum notis separatim supposita et numeris distincta. Contulit dictos codd. ad editionem Benedictinorum Joseph. Blanchinius, Veronensis, Eccl. tunc canonicus et bibliothecarius.


1733.

[Col. 0217D] Parisiis in-fol. D. Hilarii Ep. P. Interpretatio aliquot psalmorum (XV, XXXI, XLI) hactenus inedita, ex msto Aquicinctensi. Accedit ex eodem codice sermo in die Paschatis, in quo Ps. CXLIX explicatur, qui si Hilarii saltem antiquissimi scriptoris est; in EDM. MARTENE ET URSINI DURANDI vet. Scriptor. Collect. ampliss. t. IX, col. 55 usque ad 84.


1749.

Venetiis, apud Jacob. Capellati, in-fol. tomi II. Hilarii opera secundum Veronensem editionem expressa. Commemorat hanc ed. Veronensis repetitionem Celeb. Oberthür. Sed ita negligenter tractatam ac vitiis inquinatam esse, addit, ut solum vile lucrum mercatorem spectasse appareat. Talem vero negligentiam [Col. 0218A] et turpitudinem typographos Venetos etiam in aliorum PP. operibus prodidisse, opportune observat. Nos in Tertulliano eam reprehendere memini.


1751.

Bononiae. 4 mai. S. Hilarii ep. Pict. epistola Paraenetica et sermo de dedicatione ecclesiae Hilario tributus, nunc primum edita a canonicis regularibus S. Salvatoris in Vett. Latinorum opusculis nunquam antehac editis Tomo II, p. 38-185. Editor est Jo. Aloysius Mingarellius, sed commentarii et dissertationes tres, in quibus Hilario illa epistola vindicatur et loca difficiliora ejus illustrantur, Jo. Chrysost. Trombelli esse, Feltrus profitetur, cui doctam dissertationem, in qua eamdem Hilario ereptum ivit, debemus, [Col. 0218B] Romae 1762, evulgatam hoc titulo: De epistola seu libello sub S. Hilarii Pictaviensis nomine a canonicis R. S. S. an. 1751, edito dissertatio, in qua ostenditur epistolam illam seu libellum non Hilario Pictavorum ep. tribuendum esse, auctore Angelo Maria Feltri a S. Antonio---in novo Coll. Calasanctio. S. Theol. Prof.


1769.

Venetiis, ex Typogr. Jo. Bapt. Albritii, in-fol. S. Hilarii Pict. episcopi, psalmorum XV, XXXI, et XLI, interpretatio, quae in novis editionibus desideratur. Accessit vetustissimi scriptoris anonymi sermo in die paschatis, in quo psalmus CXLIX explicatur: in Andreae Gallandii Biblioth. Vet. PP. T. V, p. 85-95. Accurate ex Marteneo descripta sunt. Praemittitur [Col. 0218C] in Prolegg. cap. IX, p. XV sq. notitia de Hilario.


1785-88.

Wirceburgi ex off. Stahel. 8. Tomi IV. S. Hilarii Pictaviensis ep. opera omnia. Recudi curavit Dr. Franciscus Oberthur (Opera omnia SS. PP. Latinorum Tomus VIII, XI.

Placuit celeb. editori instructiorem et ornatiorem dare Hilarium, quam reliqui PP. ex hac officina comparuerant, cum propter peculiarem scriptorum ejus vim ac gravitatem, tunc in honorem amici magnifice ab ipso culti, cui haec editio sacra erat futura Perill. ac S. R. Baronis de Fechenbach. Ex omnibus igitur, quae a Benedictinis ad vitam, doctrinam et contextus librorum ejus, qualis jamiam est, rationem [Col. 0218D] illustrandam conscripta erant, quaeque horum lucubrationibus a Maffeio erant superaddita, potiora per singulos hujus descriptionis tomos ita distribuit, ut primus cum parte operum, I Vitam Hilarii et II Elenchum scriptorum ejus complectatur, alter et tertius cum reliquis libris breve Hilarii dogmatices compendium f. crisin summariam in scripta Hilarii duce Constantio, quartus denique post I brevem Epicrisin in summ. Cris. (in qua Semleri argumenta adversus Hilarii orthodoxiam ad Baumgartenii Polemicam T. III prolata a se neglecta esse, qua de re Annal. Helmst. litt. editores et Roeslerus eum admonuerant, excusat), II Historiam litterariam operum Hilarii, III opera quaedam ejus dubia et supposititia, IV Varias lectiones [Col. 0219A] et observationes in quaedam Hilarii loca, atque V, indicem textuum Scripturae, qui in locis non suis explicantur.


1789.

Paris., sumptibus Petri Didot. f. primog. fol. S. Hilarii liber de Synodis notis et totius historiae contextu illustratus in Collectione concilior. Galliae tam editorum quam ineditorum studiis Monach. Congreg. S. Mauri tom. I, p. 145-185.

Codices: Liber vetustus Cribelli.

Codex Coenobii D. Benigni Divionensis, quem Guil. Parvus ad Badium detulit, Comment. in Matth. et Ep. ad fil. Apram complexum.

Codices Lud. Miraei. Quales fuerint, haud indicavit. Unum in specie appellat ex Bibl. Coenobii S. Victoris [Col. 0219B] Parisiis.

Codices Nic. Fabri, Jac. Bongarsii et Pauli Petavei, qui typographis Parisiensibus in ed. 1605 praesto erant. Sed quales fuerint, et quaenam opuscula in singulis contenta, ex notitiis eorum non liquido constat.

Benedictini codices sat multos adhibuerunt et pervetustos, quos ita indicant, uti singulis libris emendandis profuerunt. Si in universum nomina eorum vis, praesto fuerunt: Albinensis, Beccensis, Boherianus, Carnutenses duo, Cisterciensis, Colbertini quinque, Corbeiensis tum vero Sangermanensis, Eluonensis vulgo S. Amandi, tum in Bibl. Archiep. Remensis, Germanensis, Martinianus, Michaelinus, Miciacensis, Ottobonianus, Pratellensis, Regii duo, Remensis, in [Col. 0219C] bibliotheca archiepiscopi, Remigiani duo, codex Coenobii B. Mariae Silvae majoris, Sorbonici duo, Tellerianus, Theodoricensis, Turonensis.

[Col. 0220A] Vaticani tres, in quibus unus christianae Suecorum fuit. Unus Vaticanae basilicae, cujus variantes primum ex Lat. Latinii, tum Petri Ciacconii ac demum Joh. Bapt. Bandinii recensione annotatae editoribus transmissae erant; Victorinus, Vindonicensis [(1) 1Kb] . Ad manum erant praeterea Nic. Fabri apographum, quo ad fragmenta Hilarii edenda usus fuerat, ex bibl. Colbertina, cum Pithaeano exemplari.

Restant Codices duo Capituli Veronensis a celeb. Maffeio in ed. Veronensi tractata, quorum descriptionem una cum speciminibus aere expressis in praefatione exhibuit, alter, libros de Trinitate continens, quinto aut sexto saeculo scriptus, ut contra Mabillonium monuit, qui de Re Dipl. l. V, p. 356, sub finem saeculi quarti aut ineunte quinto scriptum eum [Col. 0220B] dixerat; accuratissimus et paucissimis mendis adspersus. Alter antiquitate et ipsa facie vetustatis cum quocumque alio certans, commentarios in psalmos complexus est, quorum rara admodum scripta exemplaria occurrunt. Illos in IX, XIII, et XCI, in ms. Vaticano unice adhuc repertos pariter hic probat et recenset.

His adde codicem Aquicinctensem sexcentorum circiter annorum, quem Edmundus Martene in Germania peregrinatus evolvit, et deprehensis Ps. XV, XXXI et XI, antea nondum editis, in Collect. Vet. Script. I. supra l, indicavit. Pleraque Hilarii continebat sub epigraphe: S. Hilarii de Trinitate libri XII et alia opuscula ejusdem; eleganter scriptus.




[Col. 0219]
SYLLABUS MANUSCRIPTORUM, NECNON EDITORUM CODICUM AD QUOS EXACTA ET EMENDATA SUNT SANCTI HILARII OPERA.


TRACTATUS SUPER PSALMOS COLLATI SUNT CUM MSS.

Vaticanis tribus, uno Christinae Suecorum reginae, alias Monasterii S. Maximi Miciacensis juxta Aurelianos, omnes quotquot habemus Tractatus complectente, annorum circiter 800.

Regio uno optimae notae, plerosque Tractatus exhibente, scil. a quinquagesimo primo Psalmo usque ad sexagesimum nonum et a centesimo decimo nono usque ad centesimum trigesimum octavum qui ante [Col. 0219D] annos 800 exaratus fuit.

Turonensi uno, scil. Majoris monasterii, a docta manu ab annis circiter 700 descripto.

Regio altero, in quo non exstant nisi Tractatus psal. CXVIII et CXLII ann. plus minus 600.

Albinensi, seu Abbatiae S. Albini Andegavensis, eadem continente, et aetatis nonnihil recentioris.

Telleriano, qui olim S. Martini Tornacensis, nunc in bibliotheca illustrissimi Archiepiscopi Remensis asservatur. In hoc sola exstat praefatio ab annis circiter 500 scripta.

Item cum editionibus, Badii Ascensii vulgata Parisiis [Col. 0220C] an. 1510; Erasmi apud Frobenium, Basileae an. 1523; Martini Lypsii ibidem excusa an. 1550; Parisiensi an. 1605 et 1652.


COMMENTARIUS IN MATTHAEUM CASTIGATUS EST AD MSS.

Vindocinensem, ann. 600, Carnutensem, nimirum e monasterio S. Petri in valle, aetatis non inferioris;

Michaelinum, ann. non minus 500; Colbertinum, [Col. 0220D] aetatis paulo recentioris; Beccensem; unum e Monasterio B. Mariae de Silva majori; Miciacensem, e Bibliotheca reginae Suecorum nobis subministratum, Vaticanum.


LIBRI DE TRINITATE

Recogniti sunt ad miss. Vaticanae basilicae, qui nimirum in Archivio basilicae S. Petri de Urbe asservatur, saeculo sexto ineunte exaratus. Hujus exemplaris variae lectiones primum Latini Latinii, tum Petri Ciaconii, ac demum Johannis Baptistae Bandini recensione annotatae ad nos missae fuerunt.

Colbert. alias Abbatiae S. Dionysii in Francia, omnium [Col. 0221A] maxime sincerum; ideoque superiori aequandum, aut etiam anteponendum, annos circiter 1000 prae se ferentem.

Martinianum, scil. insignis Ecclesiae S. Martini Turon. superiori supparem, ne dicam antiquiorem. Hic codex sex tantum posteriores libros, eosque non semper integros complectitur.

Carnutensis ecclesiae, antiquitatis non longe remotioris.

Corbeiensem, nunc Germ. eum, uti videtur, quem Hincmarus a Felice Urgelitano, corrupto Aquisgranensis bibliothecae praefecto, adulteratum conquestus est annorum fere 900.

Colbert. alterum, alias Monasterii Floriac. quem usque ad lib. VIII. ex laudato Carnutensis ecclesiae [Col. 0221B] codice descriptum observavimus, relictis lectionibus primae manus, quoties occurrebant secundis curis annotatae, ann. non minus 700.

Remigianum ejusdem aetatis; German. ann. circiter 700; Colbert. alium ann. 600; Faur. nunc illustrissimi Archiepiscopi Remensis, non longe inferioris aevi; Vindocin. ann. 500 et amplius; Pratellensem aetatis non remotioris; Victorin. ann. amplius 400; Colbert. ejusdem aevi, ex quo aut simili primum vulgati sunt hi libri; Remig. alterum circa idem tempus scriptum; Theoderici; Monasterii Silvae majoris; Elnonensem, vulgo S. Amandi, nunc illustrissimi Archiepiscopi Remensis; Cisterciensem; Vaticanos tres; Sorbonic. unum, ut et superiores ann. plus minus 400; Sorbon. alterum ann. 300.


LIBER DE SYNODIS
[Col. 0221C]

Castigatus est ope mss. Vaticanae basilicae; Carnutensis; Corbeiensis; Germanensis; Pratellensis; [Col. 0222A] Silvae majoris; Faur. Elnonensis; Sorbonici; Remigiani; Theodericensis; de quibus jam supra actum ad libros de Trinitate.

Item duorum Colbertin. quos ibid. priore loco recensuimus: nec non tertii minus antiqui; Carnutensis alterius, recentioris aevi; Michaelini an. amplius 400; demum unius et bibliotheca reginae Christinae.


EPISTOLAM AD ABRAM

Cum hymno subsequente recensuimus ad miss. Colbertinos tres; German. unum; Boherianum; Vaticanum, Ottobonianum.


LIBELLI DUO AD CONSTANTIUM COLLATI SUNT CUM MSS.

Vatic. bas.; Theoderic.; Remig.; Michaelin.; Sorbon.; Carnut.; Silv.; Elnon.


LIBER IN CONSTANTIUM
[Col. 0222B]

Exactus est ad octo praedictos mss. necnon ad unum Colbertinum probae notae ann. circiter 600, et ad alterum insignis ecclesiae S. Martini Turon. ann. plus minus 800.


LIBER ADVERSUS AUXENTIUM

Recognitus est et collatus cum iisdem mss. cum quibus collati sunt libelli ad Constantium, et praeterea cum ms. Carnutensis ecclesiae ann. circiter 900 et Colbertino ann. 700.


FRAGMENTA.

Contulimus cum apographo quo usus est Nicolaus Faber, in Colbertina bibliotheca servato, necnon cum Pithoeano exemplari quod v. c. Franciscus Desmares nobis perhumane commodavit.


APPENDIX.
[Col. 0222C]

Carmen in Genesim emendavimus ad mss. Laudunensis ecclesiae, Victorinum et Colbertinum.



[TRACTATUS SUPER PSALMOS.]




[Col. 0221]
ADMONITIO IN TRACTATUM HILARII SUPER PSALMOS.

I. Scripturis sacris ea debetur a nobis reverentia, ut opera, quae eas spectant, aliis praeponenda existimemus. Quocirca servato rerum potius quam temporum ordine, psalmorum expositiones primo loco ponimus: et eo quidem libentius, quod sic ordinatae, totum lecturis Hilarium subsidio non mediocri futurae sunt. Cum enim difficiles ipsius sententiae in his aut enuntientur planius, [Col. 0221D] aut apertioribus intermisceantur; speramus fore ut sine fastidio lectae facilius subinde percipiantur, et ad obscuriores de Trinitate libros intelligendos paratior inde pergat lectoris animus atque instructior.

II. His libris posteriores esse illas expositiones, perspicuum est ex Tractatu psalmi LXVII, n. 15, ubi relatis Photini, Sabellii et Arii commentis, subjicit Hilarius, Quibus, ut spero, aliis locis uberius copiosiusque responsum est. Libros enim de Trinitate hic indicari quis neget? Ita et in psal. LIII, n. 8, Apollinarii errorem, quo carnem a Christo sine anima susceptam commentus est, circumspecte adeo cavet, ut hujus haeresim jam tum non latuisse palam fiat. Numquam autem [Col. 0222C] Apollinarius ante annum 360 haeresis suspectus audiit. Inficiandum tamen non est, commentum idem ante ab Arianis excogitatum esse, quam illud Apollinarius defenderet. Verum hos Commentarios post annum 360 scriptos esse sic conficimus. Primo libris de Trinitate sunt posteriores: adeoque ante Hilarii exilium non sunt editi. Deinde maximum in illis est Ariani nominis [Col. 0222D] silentium, nulla adversus hanc sectam disputatio, nulla controversia: unde colligere est eum Catholicis illos scripsisse, non Arianis; ac proinde cum suis redditus esset prorsus catholicis, non cum exsul inter Asianos degeret omnes ferme Arianos. Postremo cum a suo in Gallias reditu ad conflictum cum Auxentio, hoc est, ab ann. 360 ad 364, nullum ei fere otium fuerit; superest ut postremis aetatis suae annis, quos in ecclesia sua pacatiores habuit, egregium hoc opus prosecutus sit. Et certe non doctorem novitium, sed instructissimum senem spirat, in iis tractandis atque explicandis, quae corporationis Christi fidem spectant, apprime versatum.

[Col. 0223A] III. Operis hujus non solum meminit Cassiodorus praefat. in Psalterium c. 12, sed et ejus prologum in expositione psalmi VI, nominatim laudat. Laudat et Tractatum psalmi LVII, auctor commentarii in psalmos Hieronymi nomine vulgati. Hieronymus ipse epist. CXLII, ad Marcellam expositiones psalmorum CXXVI et CXXVII, ut indubitatos Hilarii fetus commemorat. Ipsius quoque auctoritate defensam volens Augustinus Ecclesiae adversus Pelagianos causam, varia ex variis Tractatibus, nimirum in psalmos I, LI, CXVIII, lit. 3, lit. 15, lit. 22, adducit testimonia, quae et suis locis annotare non piguit. Hunc imitatus Hincmarus, plurima ex quatuordecim diversis Tractatibus excerpta in unum caput 25, lib. de Praedest. congerit.

IV. An Hilarius psalmos omnes exposuerit, quaeri potest. [Col. 0223B] Aliquos dumtaxat ab eo tractatos esse Cassiodorus lib. de Institut. div. litt. significat. Hieronymus cum librum de scriptoribus ecclesiasticis edidit, viderat tantum Tractatus in psalmos I et II, et a LI ad LXII, et a CXVIII ad extremum. His in Regio ac nonnullis veteribus mss. alii septem adjiciuntur (puta a psalmo LXII ad 69), de quorum veritate nemini umquam dubitare licuit. Tanta enim vero est eorum cum caeteris consensio, tanta connexio, ut sese unius parentis esse aperte prodant. Certe in ps. LXV, n. 1, quod prologo n. 20, tractatum, et in ps. LXVII, n. 15, quod libris de Trinitate uberius copiosiusque disputatum, et quod in enarrando psal. LIX, n. 2, expositum fuerat, in ps. LXVIII, n. 1, in memoriam revocatur. Praeterea nostri hujus saeculi initio tractatus in psal. XIII et XIV, ex antiquo S. Maximini Miciacensis [Col. 0223C] codice in lucem editi sunt. Nec desunt, Sixto Senensi teste, qui in totum Psalterii corpus Tractatus ab Hilario scriptos esse, idque opus integrum in Hispania exstare asserant. An ibi exstet, necne, fides sit penes auctores: at multa suppetunt argumenta, quibus psalmos omnes ab eo enarratos esse approbetur.

V. Primo quidem in psal. CXLII, n. 2, manifeste indicat se de tertio tractatum habuisse. Idipsum de trigesimo septimo in psal. LXIX, n. 1, etsi paulo obscurius, significat. De quadragesimo autem quarto perspicua sunt illius verba in psal. LIX, n. 2. Ita et ex verbis ipsius in psal. CXLIX, n. 2, vix ambigi queat, quin psalmos 95 et 97 enarraverit. Demum in psal. CL, n. 1, declarat se et quinquagesimum et centesimum explicasse. Ex quibus conficitur ab Hilario expositos [Col. 0223D] esse psalmos III, XXXVII, XLIV, L, XCV, XCVII et C, quamvis modo in eos nihil habeamus. Sane vix ulla succurrit ratio, cur non totum psalterium commentatus esse existimetur, qui tot tamque a se dissitos psalmos enarravit, nulla umquam praemissa admonitione, cur unum potius quam alterum tractet.

VI. Nec multo levius argumentum suppeditant ii loci, in quibus se de rebus nonnullis frequenter egisse commemorat, quarum mentio in superioribus tractatibus, qui modo exstant, nulla occurrit. Namque quod Jesus salutaris est, se saepe dixisse in psal. LII, n. 18, recolit: rem tamen inauditam, nisi in ea tractatus psalmi XIII parte, quae nunc primum in lucem prodit. Rursum in psal. LIV, n. 2, profitetur se frequenter admonuisse, [Col. 0224A] ut in psalmorum cognitione sensum nostrum ita temperaremus, ut Christum Deum simul et hominem meminissemus: quamvis monitum hoc nusquam antea auditum. Et ut plura exempla in unum conferamus, in psalmum LVII, n. 4, de peccatorum dentibus et molis leonum frequentem sibi fuisse sermonem, et paulo post, judicii Dei severitatem in arca Dei significari sese frequenter ostendisse: item in psalmum LX, ,n. 4, superioribus psalmis tractatum esse de protectione misericordiae sub alarum velamento significata; ac demum in psal. LXII, n. 7, in elevatione manuum non habitum orandi, sed excelsi operis indicium significari, se frequenter docuisse commemorat. At vero in superioribus de peccatorum dentibus tantum semel tractatum, neque saepius alarum significatio explicatur; si tamen explicatum [Col. 0224B] dici queat, quod de hac re delibat in psal. LVI, n. 4, at de caeteris altum prorsus silentium. Sed hoc silentium clamat multos Hilarii in psalmos tractatus aut adhuc latere, aut etiam periisse.

VII. Horum desiderio olim tenebatur Thomas [(1) 1Kb] Sarazanensis. Quocirca epistola nondum edita Nicolao Nicoli scribens: In Pomposiano, inquit, monasterio, quod est inter confinia agri Ravennatis et Ferrariensis inveni Hilarium Pictaviensem super aliquot psalmos. Res equidem tum gravitate sententiarum, tum propter dicendi genus elegantissima. Credo apud te haberi. Optassem tamen illud volumen cum tuo discurrisse, vidisseque si plura in altero contineantur. Eodem desiderio flagrantes transmarinas atque transalpinas bibliothecas, etsi parvo, non tamen nullo fructu [Col. 0224C] perlustravimus. Quamvis enim rara admodum sint lucubrationis hujus mss. exemplaria; e Vaticana tamen bibliotheca eruere datum est, quae hactenus in psalmos IX, XIII et CXI, latuerant. Unde et conjectura nostra, omnes videlicet psalmos ab Hilario expositos esse, magis ac magis confirmatur. Eidem favet Fortunatus, dum de ipso ait(lib. I, n. 11), Scripta Davidici carminis (expressius ms. Compend. librum psalmorum) sermone cothurnato per singula reseravit.

VIII. In his exponendis duo pariter cavit extrema. Neque enim eos probavit, qui in psalmis aut nihil praeter litteram sapiunt, aut nihil non ad Christum referri volunt. Laudat quidem in his propositi pietatem: sed ut in eo permaneatur, veritati vim saepe faciendam agnoscit; cum in psalmis quandoque fides et vocatio gentium [Col. 0224D] nuntietur, quandoque Judaici populi aut arguantur peccata, aut praedicetur vindicta; modo etiam ad timorem, modo ad laudem et confessionem Dei erudiamur. Cum autem haec, quae aliud a Christo repraesentant, diligenter discernenda esse doceat; tum etiam in iis quae ad ipsum attinent, monet attendendum esse, quid de divinitatis Christi nativitate, quae ei a Patre est, fuerit prophetatum, quando ejus hominis quem assumpsit persona tractetur, ubi operatio, passio et resurrectio praedicetur. Non diffitetur tamen, omnia psalmorum verba in id unum comparata esse, ut Christo formemur, proficiamus, acquiramur; atque eatenus singula ad [Col. 0225A] Christum referri. Hoc etiam modo quaecumque in psalmis scripta sunt (in psal. CLVII n. 1), ad Christum pertinere concedit, quod tametsi plura ad personam patriarcharum, prophetarum, apostolorum, martyrum generationis primae et generationis sequentis (hoc est, synagogae et Ecclesiae), referenda sint: omnia tamen de Christo sunt; quia omnis psalmorum doctrina hoc praestet, ut ipse noscatur, in quo et per quem omnia sunt. At vero iis, qui litteram amant, nequaquam negat, etiam dum videtur negare, rerum quae psalmis enuntiantur veritatem: sed tantum in hac simplici intelligentia non haerendum esse passim contendit.

IX. Nimirum apostoli doctrinam, qua antiquis omnia in figura contigisse tradidit, cum alte animo imbibisset; non ambigebat prorsus, quin quae in lege scripta gestave [Col. 0225B] sunt, evangelicorum temporum fuerint adumbrationes. Hoc se praesertim de psalmis sentire sic in psal. CXLII, n. 1, declarat: Nihil in psalmis nisi propheticum cognoscimus. Horum proinde auctorem, quem et propter prophetiae certitudinem observat frequenter gerenda quasi jam gesta essent commemorare, simplici prophetae nomine per antonomasiam quamdam nuncupare solet. Eum etiam alias evangelicum virum vocat; non modo quod evangelica studiose observarit praecepta, sed et quod quae evangelicis temporibus eventura essent, dicta illius atque gesta prophetiae fuerint. Sic porro in prologo tradit, psalmorum librum non ab uno scriptum esse, ut tamen in psal. CL, n. 1 (vincente ni fallor consuetutudine, qua uni David adscribebatur), illum velut unius prophetae opus consideret. Cum ergo, inquit, ultra litterae [Col. 0225C] opinionem celsioris intelligentiae sensu volumen digestum sit, oportuit idipsum digno fine concludi, ut secundum gloriosam spei nostrae perfectionem liber quoque tanti prophetae consummatus exsisteret. Immo in iis etiam psalmis, qui secundum regulas ab ipso positas auctorem alium prae se ferunt, ipsum interdum [(1) 1Kb] David spectat velut in eis loquentem. Persuasum autem habens, magnum illum regem omnia Domini dicta atque gesta et servi fide, et prophetae exemplo praefigurasse, illum inter et Christum saepe sermonem ita temperat, ut quod concedit et enarrat in David vere gestum, quo per actionem prophetae sensus ac sermo notesceret prophetiae, ad mysteriorum Christi intelligentiam referri velit: cum, inquit, propheta non tam spiritu, quam passionibus prophetarit.

[Col. 0225D] X. Neque eum fugit, duplicem illam unius ejusdem dicti intelligendi rationem non omnibus arrisuram; nec defuturos esse, qui ipsum forte per multiplicem humani ingenii intelligentiam vim veritati afferre arbitrarentur; ut quod ex David persona dictum sit, id ad Dominum Salvatoremque nostrum multimodis translationum subtilitatibus transferret. Sed his occurrens, ostendit non sine Dei nutu factum, ut cum Christus in psalmis prophetetur, in iisque, qui de se sunt, multa eloquatur ut homo, quae ad caeteros homines accommodari possent; his tamen verba quaedam intermisceret, quae nulli, nisi qui divina gauderet natura, convenirent. [Col. 0226A] Numquam vero, inquit in psal. CXLI, n. 3, psalmorum prophetia, quotienscumque ex persona Domini profertur, non aliquid perculiare ejus, quod alii commune cum eo esse non possit, adjecit. Neque solum cum Christus, sed et cum aliae res in psalmis praecinuntur, quasdam in eis observat esse notas, quibus alium sensum, quam qui primo obvius est, inquirendum admoneamur. Unde tractatum psalmi CXXV, praeclaris his verbis auspicatur: Nisi essent in psalmis quaedam tales prophetiae, ut in res atque homines eorum temporum, quibus scripta sunt, non convenirent; profecto auderent multi nihil in psalmis spiritaliter dictum existimare; putarentque nos commentitias assertiones et ementitias interpretationes inquirere, quibus videremur altius nescio quid ac profundius [Col. 0226B] caeterorum sensu intellexisse: perinde quasi nos sensui nostro ea quae scripta sunt coaptemus, et non magis ex his, quae scripta sunt, sensum diligentis et sollicitae intelligentiae consequamur. Quo spectat illud Augustini in psal. CIII, Ser. 1, n. 18. Quare quaedam in rebus visibilibus quasi absurda miscet Spiritus sanctus, nisi ut ex eo quod non possumus accipere ad litteram, cogat nos ista spiritaliter quaerere.

XI. Hac opinione imbutus Hilarius, sustinere non valet eos, qui prae nimio litterae amore virtutem verborum non intelligentes, nec prophetae spiritum sentientes, psalmos terreno ingenio intelligendos putant. Hos et nobis obscuritatem et prophetis injuriam facere queritur his verbis: Faciunt nobis plerique obscuritatem, volentes Scripturas solo aurium judicio aestimare, [Col. 0226C] et non aliud in his aestimare, quam quod sub singulis rerum quarumque vocabulis audiatur. Quod cum volunt, neque prophetas non dico coelestia, sed nec terrena quidem rationabiliter dixisse constituunt. At si qui spiritalia sectantes ab ipso dissentiant, tam modeste eos suo ipsorum judicio permittit; ut cum in nimios litterae veneratores declamitat, hoc eum non proprii sensus, sed unius fidei ac veritatis amore facere non ambigamus. Et vero cum maximum fidei nostrae argumentum sit prophetia, nec ulla plures fidei nostrae veritates confirmentur, quam psalmis; his nihil propheticum contineri aequo animo audire nequiit, cui asserendae ac propagandae fidei summum semper studium fuit.

XII. Ipse ad enucleandum sub litterae cortice latentem [Col. 0226D] sensum, non tam proprii ingenii viribus, quam oratione fretus animum appulit. Cum enim non ignoraret, humanum ingenium ad ea intelligenda non sufficere, quae tot ac tantis temporibus abstrusa, tantis humani generis obscura aetatibus, in quibus intelligendis frustra reges laboraverint, ipsi doctores et magistri erraverint; illa tamen ope orationis Christianis pandi et aperiri non dubitabat. Unde et concludit: Non ergo ex nobis est quod intelligimus, sed ex eo qui quae ignorabilia erant fecit intelligi. Itaque ab eo speranda intelligentia est, qui et pulsantibus aperiet, et quaerentibus demonstrabit, et petentibus non negabit. Hanc intelligentiam sibi non negatam, modesta ista confessione testificatur: Nos uniuscujusque sensui non contraimus. [Col. 0227A] Quid autem secundum donum gratiae spiritalis senserimus, sine cujusquam contumelia tractabimus. Quibus similia sunt isthaec: Judicio eorum, (quos nimirum non probat) nihil decerpimus. Neque enim sensum intelligentiae hujus arguimus, uniuscujusque arbitrio relinquentes, quid ex his quae aut legerint, aut intellexerint, sequi magis velint. Nos tamen non potuimus sermonem nostrum nisi his quae intelligebamus aptare.

XIII. In hoc labore etsi Origenis lucubrationibus adjutus, earum tamen exscriptor aut interpres non fuit. Aliud enim est imitari, aliud interpretari aut exscribere. Nec interpretis officio fungitur, qui alia addit, resecat alia, et caetera proprium in stylum convertit. At vero Hilarius, ut Hieronymus lib. de Scrip. eccl. auctor est, in hoc opere [Col. 0227B] Origenem imitatus, nonnulla etiam de suo addidit; et ut idem habet ad Theophilum epist. LXII: Noxia quaeque detruncans, utilia transtulit: quo autem pacto haec transtulerit, Doctoris ejusdem testimonio comprobatur. Sicubi enim arguitur, quod Origenis libros ita exponat, ut in stylo proprio placens pater verbi sit potius quam interpres; nulla ei solemnior est defensio, quam ut Hilarii ea in re imitatorem sese fuisse respondeat. Nec desertiores, inquit ad Pammachium et Oceanum epist. LXV, sumus Hilario, nec fideliores Victorino, qui ejus (Origenis) tractatus, non ut interpretes, sed ut auctores proprii operis transtulerunt: et epist. CI ad Pammachium: Sufficit in praesenti nominasse Hilarium confessorem, qui homilias in Job, et in psalmos tractatus plurimos in latinum vertit e [Col. 0227C] graeco: nec assedit litterae dormitanti, et putida rusticorum interpretatione se torsit; sed quasi captivos sensus in suam linguam victoris jure transposuit. Idipsum reponit epist. LXII, ad Theophilum.

XIV. Pluribus aliis argumentis confirmamur, Hilarium Origeni non debere omnia, quae in his Tractatibus edisserit. Primo quidem negari nequit, quin latinum codicem exponendum susceperit: ac proinde quaedam ei fuerint explicanda, quae Origenes non attigit. 2o Cum Origenes, Ambrosio (serm. 4. in psal. CXVIII) teste, praetulerit distillavit, ubi noster Hilarius magis probat dormitavit; liquet hunc ab illo in ambiguis Scripturae vocibus transferendis discessisse. Ex quo necesse est ut nec in iisdem explicandis cum ipso convenerit. 3o In voce diapsalma intelligenda alia est Origenis [Col. 0227D] apud Hieronymum ep. CXXXVIII ad Marcellam, et alia Hilarii prologo in psalmos sententia. 4o Quae Hilarius de Christi dignitate, virtute, aeternitate, dispensatione passim disserit, ea illum ab Origene mutuatum esse quis sibi persuadeat? 5o de resurrectione, de poenis aeternis, etc. plura habet a doctrina Origenis prorsus aliena. 6o Cum Origenis in litteram Phe psalmi CXVIII necnon in psalmum CXXVI, expositiones jam Phamphili aevo excidisse hinc Hieronymus, (epist. CXLII ad Marcellam) approbet, quod illas martyr idem in indice non recensuerit; hos tamen Hilarii tractatus non advertimus aut aliis inferiores, aut stylo ab iis vel tenuiter discrepantes. 7o Qaedam etiamnum supersunt Origenis in I psalmum fragmenta, quae cum Hilarii in eumdem [Col. 0228A] psalmum enarratione nullam omnino habent affinitatem. Tria quidem ex illis propius est imitatus, quae ut conferre quisque posset, infra edidimus, primum scilicet col. 235, not. b, alterum col. 240, not. h, postremum col. 246, not. g; sed ex hoc praesertim apparet, illum ex Origene commodatas sententias ita temperasse, ut eas sibi quasi proprias vindicare jure potuerit. Denique cum praefatione in I psalmum testatur, multos vel praesenti sermone vel ex litteris ac scriptis eorum comperi ita sensisse: sed id nec modo nec ratione docuere, etc. satis significat sese in obscuris textus sacri locis non unius Origenis, sed et plurimorum aliorum pervolvisse scripta, immo etiam familiares suos consuluisse, nihilque a quoquam nisi prius expensum ac probatum recepisse.

[Col. 0228B] XV. Ex iis, quibus Hilarius familiariter utebatur, quosque praesenti sermone consulebat, Heliodorum presbyterum nominatim memorat Hieronymus, ea in re testis idoneus. At eidem subinde Hilarium quamdam tantum graecarum litterarum aurulam cepisse, ideoque ab hoc Heliodoro, quae ex Origenis dictis intelligere per se non poterat, quaerere solitum, ac bis deceptum esse affirmanti, fidem negat Erasmus; praesertim, inquit, cum id quod affert, nihil aliud quam divinatio sit. Ut enim obiter patriocinemur Hilario, mihi non fit verisimile, virum tantum usque adeo fuisse credulum, ut in enarrandis divinis litteris totus penderit ex alieno judicio: nec adeo rudem graecae litteraturae, ut non potuerit ipse sensum deprehendere, praesertim in Origene; cujus sermo mire perspicuus est. Et [Col. 0228C] vero de hac Origeniani sermonis perspicuitate quamvis nuper nonnemo convenire noluerit; aegre tamen quis animum inducat, Hilarium, maxime post reditum ab exilio, ita in lingua graeca tyronem fuisse, ut ad Origenis verba intelligenda, et ea qua observatum est ratione imitanda, alieno subsidio indigeret. Nec negari ferme potest, Hieronymum in hoc loco mera conjectura locutum esse: et id quidem, cum eum urgeret furtivis operis celeriter rescribendi necessitas, ac rei veritatem attentius perpendere gravis stomachi dolor non sineret. Unde non mirum est quaedam ab eo dicta esse quae non satis cohaereant. At lapsum, si quis est, excusat, quem sola invexit in sanctum virum pietas ac reverentia.

XVI. Praeterea Hilarium ex Origenianis interpretationibus [Col. 0228D] non pependisse probant sacri textus codices latini atque graeci, quos ad faciliorem psalmorum intelligentiam consequendam sese consuluisse non semel [(1) 1Kb] testificatur. E graecis duas lectiones in psal. LXV, n. 25, laudat, quarum altera nusquam alibi nobis occurrit. Latinum sequi solet, usu, uti probabile est, tunc receptum. Hunc litterae paulo tenaciorem esse saepe admonet, interpretesque illius dum collationem ordinemque verborum demutare ac temperare non audent, minus dilucide proprietatem declarasse dictorum. Codicis hujus Psalterium aliud ab eo esse, quod Gallicanum vocant, minime mirum est; cum hoc ipsum sit [Col. 0229A] quod Hieronymus postmodum emendavit. Illi autem non ita scrupulose adhaeret, ut in una eademque lectione repetenda semper constans sit. Saepe enim verbis utitur Vulgatae nostrae, dum versum enarrandum repetit; licet lectionem primo proposuerit ab eadem dissonantem. Immo textum aliquando praemittit aliter quam nunc habemus, sed hunc postea sic explicat, ac si id tantum legisset, quod modo apud nos obtinet. Praemittit quippe in psal. CXXIII: Forsitan pertransisset anima nostra aquam immensam: quod subinde sic exponit, ac si intolerabilem, et non immensam legisset.

XVII. Videri hinc posset familiaris Hilario fuisse Vulgata nostra. Ignotae tamen ei fuerunt plures lectiones, quae modo in illa exstant. Satis enim aperte in psal. LXV, n. 18, declarat, nullam a se perspectam [Col. 0229B] esse versionem latinam, quae in ejusdem psalmi versu 8, exhiberet, Auditam facite vocem laudis ejus. Rursum in psal. CXVIII. lit. 10, n. 3, dum monet, in aliis codicibus, post verba Manus tuae fecerunt me, scriptum esse et praeparaverunt me, in aliis et finxerunt me, nec addit in aliis circumferri et plasmaverunt me, sese nullum scisse in quo id exstaret, hoc silentio non obscure significat. Praeterea codices latinos ei latuisse, quibus cum psal. CXVIII, 89, In aeternum Domine, et non in saeculum, Domine, tum psal. CXX, 5, super manum dexteram tuam, et non super manum dexterae tuae translatum esset, ex eorumdem versuum tractatione perspicuum est. Demum in psal. CXLV, n. 5, legens, Dominus sapientificat caecos, num recte subjiceret: Si de corporalibus donis propheta loqueretur, [Col. 0229C] commemoraret potius caecis lumen indultum; si ibi in aliquo codice reperisset, Dominus illuminat caecos? Verum haec et alia spectare licet velut exempla eorum, quae postea Hieronymus in Itala versione correxit.

XVIII. Ad varias illas variorum codicum versiones narrationem suam aliquando accommodat, uti fidem facit tractatus psalmi CXIX, ubi promiscue legere est cum tabernaculis Cedar, cum habitationibus Cedar, et cum habitantibus Cedar. At ex discrepantibus versionibus quoties aliqua seligenda est, Septuaginta seniorum translationem praefert: quae tantae apud eum auctoritatis est, ut nec tutum esse existimet ab ea discedere. Tantum autem illi tribuit, primo quia legitima est, hoc est sub lege et a Judaeis legi adstrictis longe ante Christum [Col. 0229D] edita, adeoque minime suspecta: deinde quia licet sub lege facta, est tamen spiritalis, id est, litterae hebraeae, quae valde ambigua est, non adhaeret serviliter, sed spiritum in ea latentem verbis haud dubiis retegit et exprimit; quo maxime nomine in psal. LIX, n. 4, Aquilae nihil praeter litteram sapientis translationem huic postponit: postremo quia spiritalis ille sensus non humano ingenio excogitatus fuit, sed a Moyse ex traditione acceptus. Arbitratur enim Moysen, ne quis hebraicae linguae ambiguitate deciperetur, selegisse LXX seniores, qui germani Scripturae sensus et custodes forent et testes, quorum successores exstiterint Septuaginta, qui Scripturas primum graece reddiderunt. Ad ejusdem editionis commendationem addit Augustinus (Aug. [Col. 0230A] lib. II de Consensu Evang. cap. 66), Septuaginta eo Spiritu interpretatos, quo et illa quae interpretabantur dicta fuerant.

XIX. Quanti etiam fecerit psalmorum librum apud Graecos secundum Hebraeos emendatum, initio litt. 8, psal. CXVIII, testatum reliquit: ubi a praeconcepta sententia, quam latini codices confirmabant ac nonnulli graeci, ob unam illius auctoritatem discedit. In ejusdem libri commendatione, ut in totius psalmi CXVIII explanatione, consentit Ambrosius in eumdem locum. Utriusque verba ad illud Luciani martyris opus commode referres, de quo Euthymius (praef. in psal.) testatur: Omnibus editionibus visis, et cum hebraica veritate diligentissime collatis, propriam editionem, nihil mancum nihil habentem superfluum Christianis tradidit. [Col. 0230B] Verum his obnititur Hieronymi (praef. in 4. Evang.) auctoritas scribentis: Praetermitto eos codices, quos a Luciano et Hesychio nuncupatos, paucorum hominum asserit perversa contentio. Qui enim paucorum hominum; si non modo apud Graecos, sed et apud Gallos et Italos asserantur? Major etiam erat in Hilarium Hieronymi reverentia, quam ut opinionem, a qua ille staret, perversae contentionis nomine notaret. Praeterea totam Scripturam recognovit Lucianus, cum solum psalmorum librum Hilarius atque Ambrosius commemorent.

XX. Ille cum ex hoc loco, quo librum secundum Hebraeos emendatum tanti ducit, tum ex altero (in psal. LXV, n. 3), quo Graecis codicibus, quia ex hebraeo fonte proximi sunt, aliquanto plus quam latinis auctoritatis [Col. 0230C] esse innuit, suam de hebraeo textu sententiam manifestam facit. Neque vero textus hujus sinceritatem arguit, sed tantum ab ejus ambiguitate sibi cavendum monet. Immo si verba illius in psal. II, n. 3, assequimur, libri hebraei simul cum iis, quos Septuaginta translatores ediderant, post resurrectionem Domini collati sunt: et cum fideliter consonantes comperti essent, utrisque indissolubilis constituta est privilegio doctrinae et aetatis auctoritas. Certe cum ibidem fatetur, Hebraeis non necessarias fuisse Seniorum septuaginta translationes, cumque num. 4, Paulo Hebraeo apud Hebraeos hebraeo textu uti licuisse ostendit; aperte indicat sese hunc corruptum nequaquam suspicari.

XXI. Quid de illis psalmis dicemus, qui singulis tractatibus integri praefiguntur? Hi editione Parisiensi [Col. 0230D] anni 1605, primum vulgati sunt ex antiquo codice alias S. Maximini Miciacensis, postea reginae Suecorum Christinae: ac tandem Vaticanae bibliothecae, cujus ad calcem haec epocha atque imprecatio annotatur: Hic est liber S, Maximini Miciacensis monasterii, quem Petrus abbas scribi jussit, et Pilio (id est Nestorio) labore providit atque distinxit, et die Coenae Domini super sacrum altare S. Stephani Deo et S. Maximino habendum obtulit sub hujusmodi voto; ut quisquis hunc inde aliquando ingenio non redditurus abstulerit, cum Juda proditore, Anna et Caïpha atque Pilato damnationem accipiat. Amen. Psalmos eosdem prae se ferunt Vaticani minoris antiquitatis codices. At in reliquis cum scriptis, tum editis neutiquam extant. Alienum [Col. 0231A] opus produnt textus psalmi CXIX, ante praefationem in Cantica graduum, necnon primum psalmi CXVIII Octonarium ante praefationem in totum psalmum, inconcinno prorsus loco ordinata. Verum singuli psalmi ab eo textu, quem in enarrationibus suis sequitur Hilarius, tot locis dissident, ut hos illius esse nemini persuaseris. Hunc itaque textum, ut aliunde adscitum, rejiciendum esse, aut certe ad versionem Hilario usitatam castigandum primo censebamus. At cum a Vulgata non minus, quam ab Hilariano psalterio dissentiat; sic eam versionem quae ex mss. antiquitate auctoritatem obtinet, conservandam duximus, ut lectionibus quibus Hilarius ab ea discrepat ad marginem adscriptis, nemo illam pro Hilariana usurpet.

XXII. In mss. regio et Turonensi, in quibus nusquam [Col. 0231B] extat psalmus integer ipsius expositioni praevius, unaquaeque enarratio vel simpliciter psalmus, vel tractatus psalmi inscribitur. Hoc tractatus titulo singulas ab ipsomet Hilario insignitas fuisse, ex verbis ipsius in psal. CXXX, n. 1, et in psal. CXXXV, n. 12 et 14, planum est, an vero illi tractatus ad populum habiti fuerint merito quis quaesierit. Vix enim credere est, tam doctum tamque disertum praesulem, qui etiam laicus non cessabat verba veritatis fructum redundantia seminare, praecipuum pastorum munus neglexisse. Neque minus incredibile est hoc cum ille strenue implevisset, nullam omnino ipsius concionem non modo ad nostram, sed nec ad Hieronymi notitiam pervenisse. Sane finis in plurimis tractatibus exhortatorius, in omnibus aut prope omnibus adhibita ad clausulam doxologia, [Col. 0231C] haec nominatim verba tractatus psal. CXXXVIII, n. 15. Hinc nec temporis (non loci), nec quaestionis est amplius loqui, tota denique dicendi ratio concionem nonnihil redolent. Non audemus tamen sermones asserere aut appellare, qui ab Hieronymo commentarii, et ab Augustino expositiones nuncupantur. Quamvis enim hic lib. II contra Julian., c. 7, cum quaedam ex litt. 13, psal. CXVIII, laudasset, alia subinde ex litt. 15, sic commemoret, rursus in eodem sermone, non eumdem [Col. 0232A] tamen ejusdem litterae tractatum, sed totam psalmi CXVIII expositionem sermonis nuncupatione ibi designari manifestum est. Et vero praefationes non in exordio tantum, verum etiam ante psalmum CXVIII, necnon ante Cantica graduum, commentarios edentis magis sunt, quam sermones pronuntiantis. Sed et cum caeteri Patres in suis sermonibus blando fratrum aliove nomine compellare soleant auditores; nusquam Hilarius in his tractatibus Fratres appellat, nusquam ad auditores orationem nominatim convertit.

XXIII. Quamquam rationibus superius allatis facile inducimur, ut hos tractatus primum apud populum recitatos, ac deinde nonnullis mutatis in unum conmmentariorum volumen collectos atque editos fuisse opinemur. Huic opinioni favet, quod apud Zenonem Veron. [Col. 0232B] ex tractatibus, quos ei falso attributos esse in psal. CXXVI demonstrabimus, in unum psalmum CXXX duo occurrunt, unus scilicet, ut apud Hilarium est, in modum commentarii; alter vero, perpaucis mutatis, Sermonis in morem ad Fratres habitus. Ex quo dijudicare licet quales ille ad plebem suam tractatus ille dixerit, qualesve postmodum in commentarios redegerit. Nihil enim est, unde diversam hanc unius ejusdemque rei dicendae formam aut ad diversos referamus, aut ex uno aliter explicemus. Apud eumdem Zenonem sermo de judicio, qui de psalmo centesimo inscribitur, ita totus est ad mentem Hilarii [(1) 1Kb] compositus ut hunc illi cum aliis subreptum suspicemur. Sed et apud ipsummet Hilarium hoc tractatus psalmi XIV exordium, Psalmus qui lectus est, inscribitur psalmus David; necnon illud [Col. 0232C] num. 2, in psal. XIII, Qui lectus est psalmus, in finem inscribitur, quid aliud sonant, nisi praedictos psalmos statim post eorum lectionem in ecclesia coram populo fuisse expositos? De operis hujus utilitate unum hoc in summa monemus, sanctum doctorem in eo fere complexum esse, quidquid de praecipuis fidei nostre dogmatis sentiat.




[Col. 0231]
SANCTI HILARII PICTAVIENSIS EPISCOPI TRACTATUS SUPER PSALMOS. (C)



[(1) 1Kb] IN LIBRUM PSALMORUM PROLOGUS [(a) 1Kb] .

Psalmorum liber unus non quinque: neque illi solius [Col. 0232C] David.---Varias 1 [(b) 1Kb] esse plurimorum de psalmorum libro opiniones, ex libris ipsis quos scriptos reliquere, [Col. 0233A] compertum habemus. Nam aliqui Hebraeorum eos in quinque libros divisos volunt esse: ut sit usque in quadragesimum psalmum liber primus, et a quadragesimo usque in septuagesimum-primum liber secundus, et ab eo usque in octogesimum-octavum liber tertius, et usque in centesimum-quintum liber quartus; ob quod hi omnes [(a) 1Kb] psalmi in 2 consummatione sua habeant, fiat, fiat: concludatur deinde in centesimo-quinquagesimo psalmo liber quintus. Alii vero [(b) 1Kb] ita inscribendos psalmos existimaverunt; Psalmi David: quo titulo intelligi volunt, cos omnes a David fuisse conscriptos. Sed nos secundum apostolicam auctoritatem, Librum psalmorum et [(c) 1Kb] nuncupamus, et scribimus. Ita enim in Actis Apostolorum dictum meminimus: Scriptum est enim in libro psalmorum: Fiat domus ejus deserta, et episcopatum [Col. 0233B] ejus accipiat alter. Ergo neque secundum quosdam Hebraeos quinque libri, neque secundum plurimorum simplicitatem Psalmi David dicendi 3 sunt: sed secundum apostolicam auctoritatem Liber psalmorum esse noscendus est.

2. Eorum sunt, quorum nomen praeferunt.---Sunt autem plures eorumdem psalmorum scriptores. Nam in aliquibus David auctor praescribitur, in aliquibus Salomon, in aliquibus Asaph, in aliquibus Idithum, in aliquibus filiorum Chore [(d) 1Kb] , in aliquo Moysi. [(e) 1Kb] Ex quo absurdum est psalmos David cognominare: cum tot auctores eorum ipsis inscriptionum titulis edantur. Et Liber psalmorum rectius esse dicetur, diversis in unum volumen [(f) 1Kb] prophetiis diversorum et auctorum et temporum [Col. 0233C] congregatis. Visum autem aliquibus est, Jeremiae, et Aggaei, et Zachariae quorumdam psalmorum superscriptionibus nomina praenotare: cum horum nihil in authenticis septuaginta translatorum libris ita editum reperiatur: adeo ut etiam in plurimis latinis et graecis codicibus, sine horum nominibus simplices tantum psalmorum tituli praeferantur.

3. Qui sine nomine, pertinent ad eum qui Psalmi superioris auctor inscribitur.---De his autem qui sine [Col. 0234A] diversorum auctorum nominibus sub diversis superscriptionibus habentur, [(g) 1Kb] antiquorum virorum ista traditio est, quod ex eo psalmo, cujus auctor in superscriptione praeponitur, qui deinceps sine auctorum superscriptione succedunt, ejus esse existimandi sunt, qui anterioris psalmi auctor inscribitur, usque in eum psalmum, in quo nomen alterius auctoris praeferatur: ut si psalmi alicujus superscriptio talis sit, Psalmus David, caeteri qui sine titulo consequantur, David esse credantur, donec prophetae alterius nomen in superscriptione ponatur; et ex eo usque in alterum prophetam, qui sine inscriptione [(h) 1Kb] medii sunt, ejus sint qui in anterioris psalmi superscriptione auctor coeptus sit anteferri.

4. Quod non repugnet in psalmo Moysi Samuelem nominari.---Quod si forte aliquis per id intelligentiae huic fidem detrahet, quod in his psalmis, qui eum psalmum, cui Moyses auctor praelatus est, subsequuntur, scriptum sit, id est, 4 in nonagesimo-octavo, Moyses et Aaron in sacerdotes ejus, et Samuel inter eos invocantes nomen ejus, non posse a Moyse eum prophetatum videri, cum Samuel nomen, qui tanto postea, quam Moyses, natus est, exstet in psalmo: meminerit, nulli mirum aut difficile videri oportere, ut tantus propheta tanti prophetae, postea licet futuri, nomen ediderit: cum in Regnorum libris Josiae regis nomen sit, antequam nascatur, prophetatum, propheta dicente, Altarium, altarium, haec dicit Dominus: Ecce filius nascetur David, Josias nomen ejus (III Reg. XIII, 2) per quod non incredibile [Col. 0234C] esse oportere, ut Samuel a Moyse [(i) 1Kb] praedictus sit: maxime cum secundum Jeremiam dicentem, Nec si stet Moyses et Samuel (Jerem. XV, 1), [(j) 1Kb] Moysi connominatus et coaequatus sit ex merito sanctitatis. Quae traditio ab Esdra, quantum creditur, psalmos post captivitatem in unum librum colligente profecta, si falsa aut improbabilis existimabitur; ab his qui contradicent, auctores horum psalmorum demonstrari necesse est. Absolutum enim est, non potuisse [Col. 0235A] eos nisi prophetis prophetantibus prophetari.

5. Psalmi canunt evangelicam historiam. Prophetiae Christum nescientibus clausae sunt et signatae.---Non est vero ambigendum, ea quae in psalmis dicta sunt, secundum evangelicam praedicationem intelligi oportere: ut ex quacumque licet persona prophetiae Spiritus sit locutus, [(a) 1Kb] sit tamen totum illud ad cognitionem adventus Domini nostri Jesu Christi, et corporationis, et passionis, et regni, et ad resurrectionis nostrae gloriam virtutemque referatur. Sunt autem omnes prophetiae ad mundialem sensum et prudentiam saeculi clausae atque obsignatae, secundum illud Esaiae: [(b) 4Kb] Et erunt vobis omnia verba haec, tanquam eloquia libri hujus signati (Isaiae, XXIX, 11 et 12). Quod si quidem homini scienti litteras, dicetur, Lege ista, [Col. 0235B] dicet: Non possum legere; signatum est enim. Et si dubitur liber hic in manus hominis nescientis litteras, et dicetur ei: 5 Lege hunc; respondebit: Nescio litteras. Imperitia legendi et intelligendi librum prophetiae sub persona utriusque hominis monstrata est, cum intelligentia docti ad legendum, signaculum clausi mysterii non adeuntis, illius indocti ignorationi per communem utriusque intelligendi inopiam comparatur. Sunt enim universa allegoricis et typicis contexta virtutibus: per quae omnia unigeniti Dei filii in corpore et gignendi, et patiendi, et moriendi, et resurgendi, et in aeternum cum conglorificatis sibi qui in eum crediderint regnandi, et caeteros judicandi sacramenta panduntur. Et quia Scribae et Pharisaei Dei filium natum in corpore non recipientes, omnibus propheticae [Col. 0235C] intelligentiae aditum denegarent, sub denuntiatione [Col. 0236A] poenae ita a Domino arguuntur: Vae vobis legis doctores, qui abstulistis clavem scientiae: ipsi non introitis, et introeuntes non sinitis introire (Luc II, 52). Negantes enim Christum, cujus adventus opus est prophetarum, clavem scientiae abstulerunt: quia cognitionem legis, quae adventum Domini corporeum praedicavit, fides corporei adventus abnegata praecludit.

6. Psalmorum clavis, Christi fides.---Et hoc quidem ex omni Scripturarum propheticarum genere dictum esse intelligendum est: ut nisi in adventum Domini ex Virgine in hominem procreandi intellectae et recognitae fuerint [(c) 1Kb] intelligentiae earum vis obsignata habeatur et clausa. Tamen nequaquam psalmorum librum nisi per fidem adventus ejus posse intelligi, ita beati Joannis Apocalypsi docemur: Et [Col. 0236B] angelo Philadelphiae Ecclesiae scribe, Haec dicit sanctus et verus, qui habet [(d) 1Kb] clavem David, qui aperit, et nemo claudet; qui claudit, et nemo aperiet (Apoc. III, 7). Clavem igitur David habet, quia ipse [(e) 1Kb] per haec septem quaedam signacula [(f) 1Kb] quae de corporalitate ejus, et passione, et morte, et resurrectione, et gloria, et regno, et judicio David de eo in psalmis prophetat absolvit: aperiens quod nemo claudet, et claudens quod nemo aperiet: quia per hanc quae in illo expleta est prophetiam, aperiet quod nemo praecludet; et contra expletae in eo prophetiae fide abnegata, claudet quod nemo possit aperire. Nullus enim nisi ille, in quo haec prophetata sunt et expleta, clavem intelligentiae hujus impertiet. Denique id ipsum consequenter docuit, dicens: Et vidi super dexteram [Col. 0236C] sedentis in throno librum scriptum de intus et de foris, [Col. 0237A] signatum signaculis septem: et vidi alterum angelum validum, 6 praedicantem voce magna: Quis est dignus aperire librum et solvere signacula ejus? Et nemo potuit, neque in coelo, neque in terra, neque infra terram, aperire librum, neque videre ipsum. Et flebam, quia nemo dignus repertus esset aperire librum, neque videre ipsum. Et unus de senioribus ait mihi: Noli flere, ecce vicit leo de tribu Juda, radix David aperire librum, et septem signacula ejus (Apoc. V, et seq.). Liber iste et praeterita et futura in his quae intus et foris scripta erant continens, a nemine dignus est aperiri: et Apostolo fletus ob desiderium intelligentiae, et dolorem difficultatis exoritur. Sed vicit leo de tribu Juda et radix David, librum et signacula ejus aperire: quia solus septem illa quae superius docuimus signacula, quibus liber [Col. 0237B] clausus est, per sacramentum corporationis suae et divinitatis absolvit. Id ipsum autem Dominus post resurrectionem testatus est, dicens: Quoniam oportet impleri omnia quae scripta sunt in lege Moysi et in prophetis et in psalmis de me (Luc. XXIV, 44.). Per haec ergo omnis prophetiae liber et signatus et clausus est: quia creditis his quae impleta per eum sunt, cuncta illa quae signata et clausa sunt, et aperientur, et absolventur.

7. Psalterium speciem prae se fert corporis Christi. ---Et quanquam omnia a divino Spiritu per David dicta esse, ipsa Domini professione noscamus: tamen etiam id ipsum prophetiae hujus species docet, supernae et coelestis in eo doctrinam scientiae extitisse. Eo enim organo prophetatum est, graece Psalterio, [Col. 0237C] hebraice Nabla nuncupato, quod unum omnium musicorum organorum rectissimum est, nihil in se vel perversum continens, vel obliquum, neque quod ex inferioribus locis in sonum concentus musici commovetur: sed in formam Dominici corporis constitum organum, sine ullo inflexu deflexuve directum est; organum ex supernis commotum et impulsum, et in cantionem supernae et coelestis institutionis animatum, non humili et terreno spiritu, ut caetera terrae organa, personum. Non enim ille humilia atque terrena in ipso corporis sui organo praedicavit, sicut ipse testatus est: Qui est de terra, de terra est, et de terra loquitur, qui autem de coelo venit, quae vidit et audivit, testatur. (Joann. III, 31). Per hunc ergo supernum Spiritum Deus cantatur in psalmis, in formam Dominici corporis, [Col. 0237D] in quo coelestis Spiritus est locutus; forma quoque terreni hujus et musici et ex supernis concinentis organi comparata.

[Col. 0238A] 7 8. Psalmi apud Hebraeos indiscreti, ab Esdra in unum collecti, a LXX in ordinem redacti.---Non est autem ignorandum, indiscretum apud Hebraeos numerum esse psalmorum, sed sine ordinis annotatione esse conscriptos. Non enim illic primus aut secundus aut tertius, aut quinquagesimus aut centesimus praenotatur: sed [(a) 1Kb] sine discrimine aliquo ordinis numerique permixti sunt. Esdras enim, ut antiquae traditiones ferunt, incompositos eos, et pro auctorum ac temporum diversitate dispersos, in volumen unum collegit et retulit. Sed septuaginta seniores, secundum Moysi traditionem [(b) 1Kb] ad custodiendam legis doctrinam in synagoga manentes, [(c) 1Kb] postea quam illis a rege Ptolemaeo transferendae ex hebraeo in graecum sermonem totius legis cura mandata est, spiritali [Col. 0238B] et coelesti scientia virtutes psalmorum intelligentes, in numerum eos atque ordinem redegerunt, singulis quibusque numeris pro efficientia sua [(d) 1Kb] et absolutione perfectis perfectorum et efficientium psalmorum ordinem deputantes.

9. LXX temporum ordinem non servarunt, sed rerum. ---Et quanquam id ipsum ex singulorum psalmorum virtutibus intelligi possit: tamen absolutissime in gestorum et temporum historia docemur, psalmorum scilicet [(e) 1Kb] collocationes secundum perfectorum numerorum esse efficientiam ordinatas. Psalmus enim tertius secundum historiam quinquagesimo psalmo posterior est: inscriptio namque utriusque multo intervallo temporis aetatisque diversa est. Nam ille quae [(f) 1Kb] sub Uria et David sunt gesta, complectitur: [Col. 0238C] ille autem fugam David, Abessalon filio suo [(g) 1Kb] eum persequente, significat [(1) 1Kb] et tamen virtus ac sacramentum numeri perficit, hunc et illum sic pro competentibus et sibi congruis numeris collocari.

10. Quinquagesimi numeri mysterium.---Inscriptio vero quinquagesimi psalmi, secundum historiam, quinquagesimi et primi psalmi inscriptione posterior est. Sed quinquagesimi numeri virtus et perfectio [(h) 1Kb] exigebat, et Doec Idumaei impoenitens in David odium postulabat, anteriorem postponi, et posteriorem anteferri: ut remissio peccatorum in 8 numero quinquagesimo collocaretur, et poena perfidiae numerum constitutae remissionis excedens careret venia, cum et tempus et numerum poenitentiae perdidisset. Nam cum in quinquagesimo, in quo est sabbata sabbatorum, [Col. 0238D] secundum Jubilei anni praeformationem, peccatorum remissio sit constituta: competenter hic psalmus, [Col. 0239A] in quo poenitentia antelata peccatorum remissio postulatur, in ordine est hujus numeri collocatus.

11. Trina Psalmorum quinquagenaria quid designet. ---Tribus vero quinquagesimis psalmorum liber continetur: et hoc ex ratione ac numero beatae illius nostrae expectationis exsistit. Namque qui et primae quinquagesimae et secundae deinde quinquagesimae [(1) 1Kb] psalmum [(a) 1Kb] , et tertiae rursum quinquagesimae, in qua finis est libri, consummationem diligenter advertat: providentiam dispositorum in hunc ordinem psalmorum cum dispensatione salutis nostrae intelliget convenire. Cum enim primus gradus sit ad salutem, in novum hominem post peccatorum remissionem renasci, sitque post poenitentiae confessionem [Col. 0239B] regnum illud Domini in sanctae illius civitatis et coelestis Jerusalem tempora reservatum, et postea consummata in nos coelesti gloria in Dei Patris regnum per regnum Filii proficiamus, in quo debitas Deo laudes universitas spirituum praedicabit: facile intelligimus in singulis psalmorum virtutibus sub [(2) 1Kb] [(b) 1Kb] quinquageno numero collocatis sacramentum [(3) 1Kb] dispositionis hujus quinquagenariae contineri.

12. Sabbata sabbatorum quinquagesima; dominica sabbatum perfectum.---Esse autem haec sabbata sabbatorum, septenarius numerus per septem in septuplum connumeratus ostendit: quem tamen ogdoas, quia dies eadem prima quae octava, secundum evangelicam plenitudinem in ultimo sabbato [(4) 1Kb] adjecta [Col. 0239C] consummat. Et haec quidem sabbata sabbatorum ea ab apostolis [(c) 1Kb] religione celebrata sunt, ut his quinquagesimae diebus nullus neque in terram strato corpore adoraret, neque jejunio festivitatem spiritalis hujus beatitudinis impediret: 9 quod ipsum [(5) 1Kb] extrinsecus [Col. 0240A] etiam in diebus dominicis est constitutum qui ultra sabbati numerum [(d) 1Kb] per plenitudinem evangelicae praedicationis accedunt. Namque cum in septimo die sabbati sit et nomen et observantia constituta: tamen nos in octava die, quae et ipsa prima est, perfecti sabbati festivitate laetamur.

13. Ogdoadis perfectio.---Et dignum est hanc ogdoadis perfectam sacramentis coelestibus virtutem, in eo psalmo qui octavo in numero dispositus est, contueri [(e) 1Kb] , cui pro torcularibus titulus adjectus est, vasculis in novos fructus praeparatis, et ad ferventis [(f) 1Kb] musti calorem continendum innovatis. Et uumerus iste ad percipiendos fructus evangelicos, caducis bis corporum nostrorum vasculis reformatis, secundum ogdoadem est evangelicam destinatus. Et hoc psalmi [Col. 0240B] istius textus et sermo testatur. Ogdoadis quoque istius virtus [(6) 1Kb] etiam in virtute sexti psalmi et numeri, quo pro octavo oratio est, continetur: et hoc numeri ratio perficit, ut et in sexto pro octavo esset oratio, et in octavo titulus pro torcularibus adderetur. Tribus autem in numeris haec torcularium superscriptio reperitur. Nam et octavus et octogesimus et octogesimus-tertius psalmus hunc habent titulum: ut in numeris perfectis perfectae hujus beatitudinis ordo consisteret; ita tamen, ut simplicem ogdoadem et ogdoadis decadem, sacramentum triadis (quae a nostris Trinitas est nuncupata) [(g) 1Kb] concluderet.

10 14. Psalmus CXVIII.---Et hanc quidem ogdoadis perfectionem, etiam in centesimo atque decimo octavo psalmo cognoscere possumus. Namque in octonum [Col. 0240C] numerum per octonos versus secundum Hebraeos singularum litterarum initia collecta sunt: sed et ipsa virtus psalmi sacramentum ogdoadis edocet. Sunt autem in eo ogdoade viginti duae. Nam octoni versus singularum litterarum initiis deputantur: [(h) 2Kb] et hoc ea [Col. 0241A] ratione efficitur, ut quia psalmus iste perfectum virum secundum doctrinam evangelicam consummat, per omnes viginti et duas Hebraei sermonis litteras, sub sacramento ogdoadis erudiremur.

15. Testamenti Veteris libri XXII, aut 24. Tres linguae praecipuae.---Et ea causa est, ut in viginti duos libros [(a) 3Kb] lex Testamenti Veteris deputetur: ut cum litterarum numero convenirent. Qui ita secundum traditiones veterum deputantur, ut Moysi sint libri quinque, Jesu Nave sextus, Judicum et Ruth septimus, primus et secundus Regnorum in octavum, tertius et quartus in nonum, Paralipomenon duo in decimum sint [(b) 95Kb] sermones dierum Esdrae in undecimum, liber Psalmorum in duodecimum, Salomonis Proverbia, Ecclesiastes, Canticum canticorum [Col. 0241B] in tertium decimum, et quartum decimum, et quintum decimum, duodecim [(1) 1Kb] autem [(c) 1Kb] Prophetae in sextum decimum, Esaias deinde et Jeremias cum lamentatione et epistola, sed et Daniel, et Ezechiel, et Job, et Hester, viginti et duum librorum numerum consumment. Quibusdam autem visum est, additis Tobia et Judith [(d) 1Kb] , 11 viginti quatuor libros secundum numerum graecarum litterarum connumerare, Romana quoque lingua media inter Hebraeos Graecosque collecta. Quia his maxime tribus linguis [Col. 0242A] sacramentum voluntatis Dei, et beati regni expectatio praedicatur: ex quo illud Pilati fuit, ut in his tribus linguis regem Judaeorum Dominum Jesum Christum esse praescriberet (Joan. XIX, 20). Nam quamvis multae barbarae gentes Dei cognitionem secundum apostolorum praedicationem, et manentium hodie illic ecclesiarum fidem adeptae sint: tamen specialiter evangelica doctrina [(2) 1Kb] in Romani Imperii, sub quo Hebraei et Graeci continentur, sede consistit.

16. Cantica XV graduum.---Consequens autem est, secundum octonarium hunc viginti et duarum ogdoadum numerum, eum qui subjectus est, in quindecim canticis graduum psalmorum numerum [(3) 1Kb] contineri [(e) 1Kb] . Post perfectam enim illam praecedentium ogdoadum doctrinam, hoc canticum graduum [(f) 1Kb] in quindecim [Col. 0242B] psalmos ex duobus perfectis numeris oportuit convenire, hebdomade scilicet et ogdoade, id est, septimo et octavo numero. Nam per observantiam legis, quae in hebdomade est constituta, et evangelicum profectum, qui ogdoadis et praesenti religione et [(g) 1Kb] sperata exspectatione perficitur, isto cantico graduum in coelestia et aeterna conscenditur. Nam et [(4) 1Kb] in templum per hunc numerum graduum principes sacerdotum in sanctorum sancta conscendebant: ut quia neque [(h) 1Kb] hebdomada legis sine Evangeliorum [Col. 0243A] ogdoade, neque ogdoas Evangeliorum sine legis hebdomade virum posset praestare perfectum [(1) 1Kb] quo [(a) 1Kb] usque illa perfecte credidisset; in his perfectis et beatis sanctis sanctorum perfectus in hoc utroque, qui in quindecim graduum 12 cantico est, hebdomadis et ogdoadis numero locaretur.

17. Tituli psalmorum varii.---Quamquam vero haec a nobis secundum numeros [(2) 1Kb] in legis observatione completos [(b) 1Kb] , et in sacramento evangelico distributos ita dicta sunt: tamen absolutis uniuscujusque numeri virtutem ex superscriptionibus psalmorum et dictorum ipsorum intelligentia consequemur. [(c) 2Kb] Sunt autem superscriptionum omnium tituli diversi. Nam praeter eos qui auctorum suorum nominibus, aut causarum aut temporum significationibus praenotantur, [Col. 0243B] sunt alii quibus titulus in finem est; alii quibus tantum psalmus cantici, vel canticum psalmi: et necesse est diversas causas diversarum superscriptionum exstitisse. Non enim sine causa, tanta rerum diversitate hic titulorum ordo convertitur, ut nunc in finem, nunc psalmus, nunc canticum, nunc canticum psalmi, nunc psalmus cantici, ad distinctionem psalmi [(d) 1Kb] qui subjacet [(3) 1Kb] praeferatur. Et quamquam in singulis quibusque psalmis singularum quarumque inscriptionum causas praestare nitamur: tamen ad compendium studiosae intelligentiae, [(4) 1Kb] in brevi sermunculo virtutem superscriptionum omnium coarctamus.

18. In finem quid.---Finis est, cujus causa caetera sunt, ipse autem nulli alii causam suam praestat. [Col. 0243C] Ob finem enim omnia, nihil vero aliud post finem. Namque ad finem tenditur [(5) 1Kb] sed in fine desinitur. [Col. 0244A] Ita finis et anteriorum perfectio est [(e) 1Kb] et se in nihil aliud protendens, propria in semet sui ipse possessio est. Psalmi igitur qui inscribuntur in finem, [(f) 1Kb] ita intelligendi sunt, ut ex perfectis atque absolutis bonorum aeternorum doctrinis et [(6) 1Kb] speciebus existant: quia ad ea quae in his dicuntur, fidei se nostrae cursus extendat, et in his 13 nullo ulteriore [(g) 1Kb] tendens [(7) 1Kb] procursu, ipso suo optatae et adeptae beatitudinis fine requiescat.

19. Artis musicae quatuor genera.---In musicis vero artibus [(h) 1Kb] hae sunt officiorum et generum varietates. Psalmus est, cum cessante voce pulsus tantum organi concinentis auditur. Canticum est, cum cantantium chorus libertate sua utens, neque in consonum organi adstrictus obsequium, hymno canorae tantum vocis [Col. 0244B] exultat. Canticum autem psalmi est [(i) 1Kb] , cum organo praecinente subsequens et aemula organi vox chori cantantis auditur, [(8) 1Kb] modum psalterii modulis vocis imitata. Psalmus vero cantici est, cum choro ante cantante, humanae cantationis hymno ars organi consonantis aptatur, vocisque modulis praecinentis pari psalterium suavitate modulatur. His ergo quatuor musicae artis generibus, competentes singulis quibusque psalmis superscriptiones sunt coaptatae. Ex virtutibus autem psalmorum, et ex ipsis doctrinae musicae diversitatibus causa uniuscujusque superscriptionis ostenditur.

20. Quid singula psalmis praenotata indicent.---In eo enim psalmo, in quo tantum Psalmus inscribitur, fidelium operum et religiosorum gestorum aut doctrina aut confessio continetur. cum propheta commemorando [Col. 0244C] quae egerit, ad doctrinam nos gestorum similium instituit, motu corporei organi nostri ad pios officiorum [Col. 0245A] usus temperato. At vero cum Canticum tantum in titulo praeponitur, scientia in eo spiritalis, et intelligentia coelestis [(a) 1Kb] arcani, quam quis per cognitionem sapientiae consequitur, existit: cum non commemoratis fidei operibus solam doctrinam perfecte de Deo cognitionis ostendit. Non enim statim omnis scientia in bono opere est; neque rursum omne opus bonum veram scientiam consequitur. Ob quod est et illud, quod in tertio superscriptionum genere est, Canticum psalmi, cum bonorum operum efficientiae, scientiae doctrina conjungitur. Prius enim in bonis operibus vivendum est: ut perfecta possit ea quae deinceps succedit, divini sacramenti esse cognitio, secundum id quod dictum est: Desiderasti sapientiam? Serva mandata, et Dominus praestabit tibi eamdem [Col. 0245B] (Eccli. I, 35). Praestat ergo Dominus sapientiam his qui per meritum 14 bonorum operum gratiam intelligentiae consequuntur. Ex his ergo operum doctrinaeque studiis, psalmi illius qui Canticum psalmi superscribitur, erit causa noscenda. Ubi autem est Psalmus cantici, illic per cognitionis scientiam usus boni operis tractatur: [(b) 1Kb] cum quando desiderabilem nobis fidelium gestorum efficientiam praestet anterior de Deo adepta cognitio.

21. Recapitulatio; inscriptionis absentia quid significetur. ---Haec igitur musicae artis quadrifaria diversitas, psalmorum est diversitati coaptata: ut Psalmus per organi corporei motum in commemoratione gestorum sit: Canticum vero per sapientiae cognitionem [(1) 1Kb] habeat in se doctrinae scientiam. Canticum vero [Col. 0245C] psalmi est, cum praeeunte gestorum merito cognitio scientiae praestatur. Psalmus deinde cantici est, cum per adeptae scientiae cognitionem fidelium gestorum opus inchoatur et geritur. Per has ergo superscriptionum proprietates intelligentiam psalmorum quaerere oportebit: quia unicuique generi prophetiae, in proprietate titulorum, [Col. 0246A] unumquodque genus musicae comparationis aptatum est. Eos vero qui sine inscriptione ulla significationis alicujus [(2) 1Kb] habentur, ut est primus vel secundus, et caeteri complures alii, intelligendum est ex doctrina Spriritus sancti ad spiritalem cognitionem generalis scientiae fuisse cantatos: ut unusquisque ex his, secundum fidei suae sinceritatem, rationem intelligentiae spiritalis expeteret.

22. Superscriptiones aliae.---Aliae vero superscriptiones, quae aut res gestas secundum historiam significant, aut tempora, aut dies, aut aliud aliquid complexae sunt, vel ex interpretatione nominum, vel ex comparatione gestorum, vel ex consimilium specie, ex quibus rebus psalmus consistat ostendunt: ut sicubi est pro die sabbati, aut pro occultis filii, aut [Col. 0246B] pro die octava; per corporalem superscriptionum significationem spiritalis psalmi intelligatur editio: vel cum illius David, vel illi David, vel Abessalon, vel Saul, vel Doec, in titulo sub gestorum historia praenotatur [(3) 1Kb] ; in eo vel per pronominum qualitates, ut illi, vel illius David, aut per nominum virtutes, ut est in Abessalon, et Saul, et Doec, prophetiam quae in psalmo sit, consequamur.

23.---Diapsalma quid. In [(c) 2Kb] diapsalma vero, quod interjectum 15 plurimis psalmis est, cognoscendum est, demutationem aut personae aut sensus sub conversione [(d) 1Kb] modi musici inchoari: ut sicubi diapsalma intercesserit, aut aliquid aliud dici, aut etiam ab altero dici, aut in altero artis musicae modulo cantari intelligendum sit. De personis ac sensibus, ubi [Col. 0246C] diapsalma intercedere reperiemus, rationem afferre tentabimus. Caeterum [(e) 1Kb] modi musici disciplinam conservare translatio graeca et latina non potuit. Haec autem in compendiosam brevitatem [(f) 1Kb] festinus ad ipsam psalmorum expositionem sermo collegit.

24. Clavis psalmorum.---Est autem [(g) 1Kb] diligens perpensumque [Col. 0247A] judicium expositioni psalmi uniuscujusque praestandum: ut cognoscatur qua unusquisque eorum clave intelligentiae aperiendus sit. Nam liber omnis similis est urbi pulchrae atque magnae, cui aedes complures diversaeque sint, quarum fores propriis clavibus diversisque claudantur: quae cum unum in locum congestae permixtaeque sint, volenti unamquamque aedem aperire, maximam ignaro afferant difficultatem, ut clavem uniuscujusque aedis inveniat: sitque aut familiaris scientiae, cognitam clavem cito ex copia illa congestae in unum varietatis eligere; aut ingentis laboris, aptam et congruam clavem aperiendi uniuscujusque aditus invenire: quia ratio et qualitas non sinat, non suas claves claustris disparibus coaptare. Itaque secundum Dei misericordiam [Col. 0247B] aperiendi uniuscujusque psalmi clavem reperturi, hujus ipsius primi psalmi aditum propria sua et congrua clave pandamus.



PSALMUS PRIMUS.

Beatus vir qui non abiit in consilio impiorum, et in via peccatorum non stetit, et in cathedra pestilentiae non sedit. Sed in lege Domini [(a) 1Kb] fuit voluntas ejus, et in lege ejus meditabitur die ac nocte. Et erit tanquam lignum quod plantatum est secus decursus aquarum, quod fructum suum dabit in 16 tempore suo. Et folium [(b) 1Kb] ejus non defluet: et omnia quaecumque faciet bene [(c) 1Kb] dirigentur. Non sic impii, non sic; sed tanquam pulvis quem projicit ventus a facie terrae. Ideo non resurgent impii in judicio, neque peccatores in [Col. 0247C] consilio justorum. Quoniam scit [(d) 1Kb] Dominus viam justorum, et iter [(e) 1Kb] impiorum peribit.




CLAVIS SIVE INTROITUS IN PRIMUM PSALMUM.

1. Quis ad quem loquatur in Psalmis spectandum.---Principalis haec in psalmis intelligentia est, ex cujus persona, vel in quem ea quae dicta sint intelligi oporteant [(f) 1Kb] posse discernere. Non enim uniformis et indiscreta est eorum constitutio, ut non et auctores habeant, et genera [(1) 1Kb] diversa. Invenimus enim in his frequenter personam Dei patris solere proponi, [Col. 0248A] ut in octogesimo octavo psalmo, cum dicitur. Exaltavi electum de plebe mea. Inveni David servum meum, in oleo sancto [(2) 1Kb] meo unxi eum. Ipse invocabit me, Pater meus es tu, et susceptor salutis meae. Et ego primogenitum ponam eum, excelsum super reges terrae. Personam vero Filii in plurimis fere introduci: ut in decimo septimo psalmo: Populus quem non cognovi, servivit mihi; et in vicesimo primo: Diviserunt sibi vestimenta mea, et super vestem meam miserunt sortem. Nunc autem hunc primum psalmum vel ex persona Patris, vel ex persona Filii non posse intelligi, res ipsa absolute docet, cum in eo ait: Sed in lege Domini fuit voluntas ejus, et in lege ejus meditabitur die ac nocte. In eo enim psalmo, in quo personam Patris designari meminimus, propria ei et apta memorantur, [Col. 0248B] cum dicitur: Ipse invocabit me, Pater meus es tu, Deus meus, et susceptor salutis meae. Et in eo in quo Filius loqui docetur, ipse se ex his quae commemorat, dictorum suorum profitetur auctorem, dicens, Populus quem non cognovi, servivit mihi. Dum enim et 17 Pater dicit: Invocabit me; et Filius ait: Populus servivit mihi: ipsos se esse, qui de se loquantur, ostendunt. At vero nunc cum dicitur: Sed in lege Domini fuit voluntas ejus; nulla Domini persona de se loquentis ostenditur, sed alterius potius, [(g) 1Kb] beatitudinem ejus videlicet viri cujus in lege Domini voluntas sit, praedicantis. Persona itaque Prophetae, cujus ore Spiritus sanctus loquitur, nunc esse noscenda est officio oris ejus ad cognitionem nos sacramenti spiritalis [(h) 1Kb] erudiens.

[Col. 0248C] 2. De quo loquatur. Multi de Christo dictum intelligunt hunc psalmum.---Et cum haec loquatur [(3) 1Kb] , quaerendum est de quo viro eum loqui intelligere debeamus. Ait enim: Beatus vir qui non abiit in consilio impiorum, et in via peccatorum non stetit, et in cathedra pestilentiae non sedit. Sed in lege Domini fuit voluntas ejus, et in lege ejus meditabitur die ac nocte. Et erit tanquam lignum quod plantatum est secus decursus aquarum, quod fructum suum dabit in tempore suo. Et folium ejus [(4) 1Kb] non defluet: et omnia quaecumque faciet, bene dirigentur. Multos vel praesenti sermone vel ex litteris ac scriptis eorum comperi [Col. 0249A] ita [(a) 1Kb] sensisse de psalmo hoc, quod significari in eo Dominus noster Jesus Christus atque intelligi debeat, cujus beatitudo in his quae subjecta sunt praedicetur. Sed id nec modo, nec ratione docuere; bonae quidem opinionis affectu, quia omnis ad eum prophetia est referenda psalmorum: sed ubi et quando ad eum prophetiae ipsius sermo se referat, rationabilis scientiae discernendum est veritate.

3. Filio Dei Deo non convenit.---Ea autem quae in exordio psalmi posita sunt, minime personae ejus dignitatique conveniunt: et incautam hanc ita praedicandi facilitatem illa ipsa coarguunt, quae continentur in psalmo. Cum enim dicitur [(1) 1Kb] : Et in lege Domini fuit voluntas ejus, cum lex per Dei filium lata sit, quomodo ad eum ob id beatitudo referetur, quia [Col. 0249B] voluntas ejus in lege Domini fuerit, cum dominus ipse sit legis? Quod autem lex ejus sit, in psalmo septuagesimo septimo ipse testatus est, cum ait: Attendite, [(2) 9Kb] popule meus, in legem meam, inclinate aures vestras in verba oris mei. Aperiam [(3) 1Kb] in parabolis os meum. Et haec Matthaeus evangelista ab eo ipso dicta esse confirmat, dicens: Ideo in parabolis loquebatur, ut impleretur quod dictum est: 18 Aperiam in parabolis os meum (Matth. XIII, 34 et 35). Prophetiam ergo [(b) 1Kb] suam rebus Dominus explevit. Nam in his in quibus locuturum se spoponderat, parabolis est locutus. Id autem quod ait: Et erit tanquam lignum, quod plantatum est secus decursus aquarum (in quo comparative beatitudinis profectus ostenditur); quomodo personae ejus poterit coaptari, ut sit Dei filio [Col. 0249C] plantatum lignum beatius, ob quod beatus sit, quia aliquando similitudinem ejus [(c) 1Kb] profectu beatitudinis consequatur (Prov. VIII, 22; Tit. I, 2; Coloss. I, 15, 16)? Dehinc cum secundum Sapientiam et Apostolum, et ante saecula, et ante tempora aeterna sit, et primogenitus omnis creaturae sit, et in ipso, et per ipsum creata sint omnia: quomodo his rebus cum fiet similis, beatus est, quae ab ipso sunt instituta? Cum neque creatoris virtus ad beatitudinis suae perfectionem comparatione egeat creaturae, neque primogeniti antiquitas, in eo quod erit tanquam lignum, tempus praeposterae comparationis admittat. [Col. 0250A] Id enim quod erit [(d) 1Kb] per exspectandum adhuc tempus, non potest videri ut aut fuerit, aut jam sit in rerum natura. Quidquid autem jam est, non eget dilatione temporis, [(e) 1Kb] ut ad id quod erit inchoetur quia antiquitate exordii sui esse jam permanet.

4. Cui conveniat.---Itaque quia haec a divinitate unigeniti Filii Dei Domini nostri Jesu Christi intelliguntur aliena: vir ille hic a propheta beatus praedicari opinandus est, qui se ei corpori quod Dominus assumpsit, id est, in quo homo natus est, conformem studio aequitatis, et totius justitiae perfectione praestiterit. Et sane id ita intelligi oportere, [(f) 1Kb] plenior, psalmi expositio monstrabit.

5. Quam multa in hoc psalmo documenta.---Speciosissimum autem hoc et dignissimum incipiendorum [Col. 0250B] psalmorum sanctus Spiritus sumpsit exordium, ut humanam infirmitatem per spem beatitudinis ad innocens religionis studium adhortaretur, ut sacramentum Dei corporati doceret, ut communionem gloriae coelestis polliceretur, ut poenam judicii denuntiaret, ut differentiam resurrectionis ostenderet, ut providentiam Dei in retributione monstraret. Perfecta scilicet consummataque ratione tantae [(g) 1Kb] prophetiae ordinem inchoavit: ut [(4) 1Kb] hominum imbecillitatem ad fidei studium beati viri spes illiceret 19, spei beatitudinem comparata [(h) 1Kb] ligni beatitudo sponderet, insolentem impietatem intra metum denuntiata impiis severitas coerceret, meriti differentiam in consiliis sanctorum conditionis ordo distingueret, Dei magnificentiam in cognoscendis justorum viis [Col. 0250C] aequitas constituta monstraret. Nunc et res ipsas et eorum verba tractemus.



TRACTATUS PSALMI I.

1. Beato viro quintuplex observantia. Impii et peccatoris discrimen.---VERS. 1, 2. Beatus vir, qui non abiit in consilio impiorum, et in via peccatorum non stetit, et in cathedra pestilentiae non sedit. Sed in lege Domini fuit voluntas ejus, et in lege ejus meditabitur die ac nocte. Quinque generum observantiam beato viro subesse Propheta commemorat: primam [(5) 1Kb] in impiorum consilio [(i) 1Kb] non eundi, alteram in peccatorum via non consistendi, tertiam in cathedra pestilentiae [Col. 0251A] non sedendi, tum deinde voluntatis in lege Domini ponendae, postremo in ea die noctuque meditandi. Ergo necesse est differre impium a peccatore, peccatorem a pestilente; maxime cum sit impiis consilium, peccatori via, cathedra pestilenti: dehinc cum in consilio impiorum eatur potius quam stetur, in via vero peccatoris stetur magis quam eatur. Quarum rerum causas ut intelligere possimus, discernendum est, quantum differat peccator ab impio: ut per id intelligi possit, cur peccatori via, et impio consilium deputetur: dehinc cur et in via standum, et in consilio eundum sit; cum humana consuetudo, et in consilio standum, et [(a) 1Kb] in via eundum esse decernat. Non omnis qui peccator est, et impius est: impius autem non potest non esse peccator. Et sumamus [Col. 0251B] ex usu conscientiae communis exemplum. Patres suos amare possunt filii, licet ebriosi sint et lascivi et prodigi: et inter haec vitia carent impietate, qui non carent crimine. Impii vero, licet in praecipuis sint continentiae frugalitatisque virtutibus, omne tamen quodcumque aliud extra impietatem erit crimen, in contumelia parentis excedunt.

20 2. Impii athei.---Igitur secundum hoc propositum exemplum, impium discerni a peccatore non dubium est. Et impios quidem eos esse natura ipsa judicii communis ostendit, qui cognitionem Dei expetere fastidiunt, qui nullum esse mundi creatorem irreligiosa opinione praesumunt, qui mundum in hunc habitum ornatumque fortuitis motibus constitisse commemorant, qui ne quod judicium creatori suo ob [Col. 0251C] vitam recte criminoseve gestam relinquant, volunt ex naturae necessitate se nasci, et ex eadem rursum necessitate dissolvi. Horum igitur omne consilium fluctuans, incertum ac vagum est, et in eisdem ac per eadem [(1) 1Kb] sine ulla consistendi statione defertur [(b) 1Kb] . non enim tenet modum definitionis alicujus. Creatorem mundi disputatio docere ausa non est. Cum enim quaeras, cur mundus, et quando, et in quantum? et utrum mundus homini, an homo mundo? et mors ob quid, vel quo usque, vel qualis? circa haec impietatis suae consilia agitur semper, [(c) 1Kb] et vadit, loco consistendi in his consiliis non reperto.

3. Neque stant haeretici.---Sunt et alia consilia impiorum, eorum scilicet qui in haeresim delapsi, nec Novi nec Veteris Testamenti legibus continentur. [Col. 0251D] Quorum [(d) 1Kb] sermo in orbem semper et circulum [Col. 0252A] erroris inflexus, nihil tenens, et in nullo consistens, indefinitae sententiae cursu recursuque jactatur. Quorum [(2) 1Kb] impietatis est, Deum non ex Dei ipsius professione sed ex arbitrii sui voluntate metiri; ignorantes non minoris impietatis esse, Deum fingere, quam negare, a quibus cum requiras, quo spei ac fidei suae fine sic sentiant? confunduntur, perturbantur, dissimulant, circumerrant, et finem ipsum ejus de qua quaeritur disputationis evitant. Beatus ergo vir est, qui in hoc impiorum consilio non abiit, id est, qui ipsam illam in hoc consilio eundi non admiserit voluntatem: quia quae impia sunt, vel cogitasse jam crimen sit.

4. Via peccatorum in qua non standum.---Sequens [(e) 1Kb] autem est, ut qui in impiorum consilio non abiit, [Col. 0252B] in peccatorum quoque via non stet. Plures enim sunt, qui cum per confessionem Dei ab impietate discreti sint, non tamen a peccato per id liberi sint; in Ecclesia quidem manentes, sed 21 Ecclesiae disciplinam non tenentes: ut avari, ebriosi, tumultuosi, procaces, superbi, simulatores, mendaces, rapaces. Et ad haec quidem nos vitia, naturae nostrae propellit instinctus: sed ut utile est, nos a via hac [(f) 1Kb] ad quam ferimur abscedere, sic neque consistere illic, adhibito decedendi ex ea non moroso recursu. Et idcirco beatus vir est, qui in via peccatorum non stetit, natura quidem in viam hanc deferente, sed ex via hac fidei religione referente.

5. Cathedra pestilentiae.---Tertius quoque hic obtinendae [Col. 0252C] beatitudinis ordo est, in cathedra pestilentiae non sedere. Sederunt in cathedra Moysi Pharisaei docentes, sedit et Pilatus in tribunali: cujus itaque cathedrae sessionem existimabimus pestilentem? Non utique Moysi, Domino sedentes potius quam sessionem cathedrae improbante, cum dicit: Super cathedram, inquit, Moysi sederunt Scribae et Pharisaei; quaecumque dixerint vobis facite, quae autem faciunt, facere nolite (Matth. XXIII, 2). Cathedrae hujus sessio pestilens non est, cujus obedientia dominica auctoritate praecipitur. Illa ergo erit pestilens, cujus contagium Pilatus manus abluendo devitat. Multos enim etiam in metu Dei constitutos, saecularium tamen honorum ambitio corrumpit: et volunt [(g) 1Kb] Ecclesiae legibus subditi, fori legibus judicare. Sed quamquam [Col. 0252D] ad ipsa officia quae agunt, ferant secum religiosam [Col. 0253A] voluntatem, benevolos sese continentesque praestando: tamen necesse est eorum, in quibus diversabuntur, negotiorum quodam pestilenti contagio polluantur. Publicarum enim causarum ordo manere eos [(1) 1Kb] volentes etiam in ecclesiasticae legis sanctitate non patitur. Et quamvis religiosi propositi tenaces sint: tamen per necessitatem sedis obtentae, tum ad contumeliam, tum ad injuriam, tum ad poenam cunctante [(2) 1Kb] licet voluntate [(a) 1Kb] coguntur. Facit eos necessitas necessitatis ipsius esse participes, cum tanquam lue morbida imbuuntur. Et idcirco hanc eorum cathedram, cathedram pestilentiae Propheta cognominat, quia contagione sua [(b) 1Kb] etiam voluntatem religiosae mentis inficiat.

6. Dei legi non timore sed voluntate parendum.---[Col. 0253B] Sed beatitudinem viri nondum, vel in 22 impiorum consilio non [(3) 1Kb] isse, vel in peccatorum via non stetisse, vel in pestilentiae cathedra non sedisse, consummat. Possunt enim haec et in saeculari viro reperiri: ut unum Deum esse creatorem mundi opinetur, ut a peccatis se per studium modestae innocentiae refrenet, ut honorum dignitatibus privatae et tranquillae vitae [(4) 1Kb] otium anteponat. Sed perfectum nunc Deo virum Propheta conformans, et quem in magnis aeternae beatitudinis constituat exemplis, non communibus eum ad id docet usurum esse [(5) 1Kb] virtutibus [(c) 1Kb] sed his consummandum esse, ut beatus sit, quae sequuntur: Sed in lege Domini fuit voluntas ejus. Abstensio [(d) 1Kb] superiorum inutilis est, nisi in consequentia adhibeatur intentio: scilicet ut in lege Domini [Col. 0253C] voluntas sit. Non exspectat Propheta ut metus sit. Plures [(6) 1Kb] intra legem metus cohibet, pancos vero voluntas constituit in lege: quia timoris est, non audere timenda negligere; perfectae vero religionis est, praescriptis velle parere. Et idcirco beatus ille est, cujus in Dei lege non timor est, sed voluntas.

7. Lex Dei nocte ac die meditanda; qui id possit fieri. ---Sed deest interdum et aliquid voluntati: et perfectam beatitudinem solum velle non obtinet, nisi voluntatem sequatur operatio. Sequitur namque: Et [Col. 0254A] in lege ejus meditabitur die ac nocte. Beatum hunc virum continua legis meditatio et indefessa consummat. Sed forte id humanae infirmitatis natura non patitur, per quam quiescendum, dormiendum, cibo vacandum est; ob quae a spe consequendae beatitudinis etiam necessitate naturalium decidamus, cum aliquando a meditatione diurna atque nocturna negotii corporalis intercessione sit desinendum. Sumile quoque huic dicto Apostoli [(7) 1Kb] dictum est. sine intermissione [(8) 1Kb] [(e) 1Kb] orate (I Thess. V. 17). Quasi vero non occupanda in res suas naturae nostrae necessitas possit sine interpellatione temporis semper orare. Meditatio itaque legis non solum in verbis [(f) 1Kb] legendis est, sed et in operis religione; neque ut libros tantum et Scripturas recenseamus, sed ut ea quae in [Col. 0254B] Scripturis ac libris continentur, gestis rebusque meditemur, et diurna nocturnaque 23 opera legem semper exerceant [(g) 1Kb] : ut illud Apostoli est: Omnia quaecumque [(9) 1Kb] facitis, in gloriam Dei facite, sive cum manducatis, sive cum bibitis, sive cum aliud agitis (I Cor. X, 31). Per hoc enim efficitur, ut sine intermissione oremus: cum per opera Deo placita, et in gloriam ejus semper exercita, sancti cujusque viri vita omnis oratio sit [(10) 1Kb] ac sic secundum legem noctu dieque vivendo, vita ipsa nocturna legis erit et diurna meditatio.

8. Sed consummata viri hujus beatitudine, qui impiorum consiliis, et peccatorum viis, et pestilentiae cathedra se abstinens, Dei legem volens die et nocte meditetur; docendum est quantus ei fructus acquisitae hujus beatitudinis sit futurus. Velle enim beatum [Col. 0254C] esse, ex beatitudinis ipsius exspectatione proficiscitur. Sequitur namque, VERS. 3: Et erit tanquam lignum, quod plantatum est [(11) 1Kb] juxta decursus aquarum, quod fructum suum dabit in tempore suo. Et folium ejus non defluet. Ridiculum hoc forte et ineptum comparatae beatitudinis credetur exemplum: in quo ligni plantatio, decursus aquarum, fructuum datio, suum tempus, et folium non defluens praedicatur. Haec quidem secundum homines saeculi nulla forte existimabuntur. Sed videamus secundum propheticam [Col. 0255A] doctrinam, quanta in his ipsis rebus ac verbis comparatae beatitudinis gloria collocetur.

9. Lignum Christus.---In libro Genesis II, 9 et 10, ubi plantatum a Deo paradisum legislator ostendit, omne quoque lignum specie pulchrum et [(a) 1Kb] ad esum bonum productum esse monstravit; esse quoque et in medio paradiso lignum vitae, et lignum sciendi boni et mali exposuit; irrigari deinde paradisum flumine, quod postea in quatuor principia divisum sit. Quod autem esset hoc lignum vitae, propheta Salomon docuit, dicens [(1) 1Kb] de adoratione sapientiae [(b) 27Kb] : Lignum vitae est omnibus qui complectuntur eam, et qui incumbunt in eam sicut in Domino (Prov. III, 18). Lignum ergo hoc vivens est: neque solum vivens, sed etiam rationale; rationale autem in tantum ut fructus det; det vero [Col. 0255B] non confuse, non importune, sed tempore suo. Et plantatum hoc lignum est juxta 24 decursus aquarum, in possessione scilicet regni Dei, id est, in paradiso, et unde flumen exiens in quatuor principia dividitur. Non enim ait: Post decursus aquarum, sed: Juxta decursus aquarum, unde primum decursum aquarum divisiones sortiuntur. Illic enim plantatum hoc lignum est, quo latronem illum, se Dominum confitentem, Dominus qui Sapientia est introduxit, dicens: Amen dico tibi, hodie mecum eris in paradiso (Luc. XXIII, 43). Et quia sapientiam, qui Christus est, lignum vitae cognominari de sacramento futurae corporationis et passionis, prophetica auctoritate docuimus: etiam ex Evangeliis intelligentiae hujus est proprietas, adstruenda. Dominus namque ipse se arbori [Col. 0255C] comparavit, cum in Beelzebub daemonia eum Judaei ejicere dixissent: Aut facite, inquit, arborem bonam et fructus ejus bonos, aut facite arborem malam, et fructus ejus malos; ex fructu enim arbor cognoscitur (Matth. XII, 24). Quia cum fructus esset optimus, daemonia ejicere; Beelzebub eum, cujus fructus pessimi sunt, esse dicebant. Hujus quoque beati ligni non [(2) 1Kb] dedignatus est, in se docere virtutem, cum pergens [Col. 0256A] [(c) 1Kb] ad crucem ait: Quia si in humido ligno haec faciunt, in arido quid fiet (Luc. XXIII, 31)? per humidi ligni exemplum, nihil in se ariditati mortis obnoxium esse significans.

10. Christo similis vir beatus.---Huic itaque ligno beatus ille vir similis fiet; cum, translati latronis in paradisum modo, secundum decursus aquarum et ipse plantetur: et fiet beata illa, et non eradicanda novella plantatio, quam in Evangeliis Dominus significat, cum de aliena plantatione conqueritur, dicens: Omnis plantatio quam non plantavit pater meus [(3) 9Kb] coelestis, eradicabitur (Matth. XV, 13). Hoc ergo lignum dabit fructus suos. Ubicumque autem de fructibus arborum aliquid divinus sermo significat, facere potius eas fructus, quam dare memorat, cum ait: Non [Col. 0256B] potest arbor bona fructus malos facere (Math. VII. 18), et cum secundum Esaiam querela de vinea est: Exspectavi, inquit, ut faceret uvas fecit autem spinas (Esai. V, 2). Lignum ergo hoc dabit fructus suos, arbitrio dandi et ratione moderatum [(d) 1Kb] . Nam in tempore suo dabit. Et quo tandem tempore? 25 Nempe eo de quo beatus Apostolus ait, ut notum faceret vobis [(e) 1Kb] sacramentum voluntatis suae, secundum beneplacitum quod proposuit in ipso, in dispensationem plenitudinis temporum (Ephes. I, 9). Hoc ergo dispensationis est tempus, quo et accipiendi et dandi opportunitas temperatur, cum suum [(4) 1Kb] erit tempus, ut accipiant quibus dabit. Temporis autem mora in plenitudine temporum pendet. Dispensatio enim dandi fructus, plenitudini temporum reservatur. Et qui [Col. 0256C] tandem hic dispensandus erit fructus? Nempe ille de quo idem apostolus meminit, dicens: Et transformabit, inquit, corpus humilitatis nostrae [(5) 29Kb] [(f) 1Kb] conformatum corpori claritatis suae (Philipp. III, 21). Hos ergo nobis fructus suos dabit, quos jam in eo quem sibi assumpsit, et qui [(g) 1Kb] significatur in ligno, homine perfecit, quem in immortalitatis suae naturam absorpta mortalitate transfudit. Erit ergo ut hoc lignum [Col. 0257A] beatus ille vir, cum quando ipse in gloria Dei Domino suo conformis adstiterit.

11. Folia Dei verba.---Folium autem ligni hujus non defluet. Nec mirum si folia ejus non defluunt, cujus fructus dabuntur potius, quam decident, non maturitate depulsi, non vi exteriore decussi, sed rationalis officii dispensatione [(a) 1Kb] demessi. Et quid in foliis significet, ex comparatione rerum corporalium absolutum est. Namque hanc esse naturam foliorum contuemur, ut ad custodiam fructuum fructibus ipsis circumjecta prorumpant; ut quodam vallo tenera pomorum initia communiant. Doctrina ergo verborum Dei, quae promissos nobis fructus convestit, significatur in foliis. His enim verbis spes nostrae inumbrantur: horum inter has saeculi tempestates munimine [Col. 0257B] conteguntur. Non defluent igitur haec folia, id est Dei verba; quia per Dominum dictum est: Coelum et terra [(1) 1Kb] transibunt, verba autem mea non transibunt. (Matth. XXIV, 35). Nihil enim ex his quae a Deo dicta sunt, dilabetur aut decidet.

12. Horum foliorum utilitas.---Quod autem haec folia ligni hujus non inutilia sint, sed salutaria gentibus, sanctus 26 Joannes in Apocalypsi testatur dicens: Et ostendit mihi flumen [(b) 1Kb] aquae vitae, splendidum tanquam crystallum, exiens de throno Dei et agni, in medio plateae ejus, et ex utraque parte fluminis arborem vitae, quae facit fructum duodecies, singulis mensibus reddens fructum suum, et folia arboris illius sunt ad sanitatem gentium (Apoc. XXII, 1). Coeleste (id est, spiritale) sacramentum ita per corporales species exponitur, ut rationem spiritalem [Col. 0257C] corporalia ipsa quanquam implere non possint, tamen [(c) 2Kb] ad corpora non [(2) 1Kb] mutilent. Convenerat enim dixisse, ex utraque parte fluminis demonstrati arbores esse, non arborem. Sed quia vitae arbor ubique in sacramento baptismi una est, [(d) 1Kb] undique ad se venientibus apostolicae praedicationis fructus subministrans; ideo ex utraque parte fluminis una vitae arbor assistit. Unus enim agnus est in throno Dei visus, et unum flumen, et vitae arbor una: quae omnia in se complectuntur mysteria corporationis, baptismi, passionis, cujus folia, id est praedicationis verba, salutem gentibus per doctrinam eloquii non decidentis impertiunt.

[Col. 0258A] 13. Gloriae aeternae dotes.---Et omnia, inquit, quaecumque faciet, bene [(3) 1Kb] [(e) 1Kb] dirigentur. Jam non, sicut in Adam, donum ejus et statuta perturbabuntur: quia ille constitutae immortalitatis beatitudinem peccato transgressae legis amisit, sed per redemptionem ligni vitae, id est, dominica passione, cum ipsi ligno vitae similes erimus, jam quidquid in nobis fiet, aeternum est: aeternum autem cum beatitudinis sensu. Prospere dirigentur autem omnia illa quae fient; non demutatione incerta, non in natura infirma, cum incorruptio corruptionem, et aeternitas infirmitatem, et forma Dei formam terrenae carnis [(4) 1Kb] absorpserit. Huic igitur plantato ligno, in tempore suo hos fructus suos danti, beatus ille vir erit similis, ipse quoque in paradiso plantatus; ut plantatio Dei non eradicanda [Col. 0258B] permaneat, in quo omnia a Deo facta prospere dirigentur, nulla deinceps demutatione vel infirmitatis nostrae eradicanda, vel temporis.

27 14. Impiorum post judicium quale corpus.---Demonstrata autem perfecta hujus viri beatitudine, consequens erat quae impios poena maneret, ostendere. Sequitur namque, VERS. 4: Non sic impii, non sic, sed tanquam pulvis quem projicit ventus a facie terrae. Non est impiis comparative hujus beatitudinis spes relicta, sed [(f) 1Kb] vagum os, obtritum, ventilatum, dispersum et inquietum manet, ut ex illa corporalis soliditatis firmitate decussi, ludibrio pulveris differantur in poenam: non in nihilum dissoluti, ut sit in his materies poenae; sed in inane ac leve aridumque protriti, ut ludibriosa poenae mobilitate jactentur. Cujus poenae [Col. 0258C] et loco altero idem propheta meminit, dicens: Comminuam eos ut pulverem ante faciem venti, ut lutum platearum delebo illos (Psal. XVII, 43). Comparatio itaque ut beatitudinis, ita et poenae est constituta. Quomodo enim nullus labor est vento pulverem dissipare, et quomodo lutum in plateis ingredientes se [(5) 1Kb] prope calcasse non sentiunt: ita poenae illi inferni facile est impios delere atque dispergere, quos peccatorum ratio et in lutum solverit, et comminuerit in pulverem, non relicta neque substantia firmitatis, cum pulvis et lutum sint; et per id quod pulvis et lutum sunt, in naturam tantum poenalis substantiae reservati.

15. Impii resurgent, sed non in judicium.---Et quia [Col. 0259A] per hanc demutationem obtritae in pulverem firmitatis, non erunt ejus boni participes, quod beato viro ex fructu ligni dabitur in tempore; ideo consequenter adjecit, VERS. 5: Propterea non resurgent impii in judicium. Non abolitio his, qui utique pulvis erunt, per id quod [(1) 1Kb] non resurgunt denuntiatur; sed resurrectio his [(2) 1Kb] in judicium denegatur. Non enim per id quod non erunt, sensu poenae carebunt: quia lucri poenam faciet, quod non subsistet ad poenam. Subsistent autem [(a) 1Kb] quia erunt pulvis. Pulverem vero effici vel aridate, vel attritu, non est subsistendi amisisse naturam, sed in naturam alteram substitisse. Per id autem, quod in judicium non resurgent, absolutum est non resurgendi eos caruisse natura, sed resurgendi in judicium perdidisse ordinem. Qui [Col. 0259B] autem resurrectionis et judicii ordo intelligendus sit, Dominus in Evangelis ostendit dicens: Qui credit in me, non judicatur: qui autem non credit, jam judicatus est. Hoc est autem judicium, quia lux venit in hunc mundum, et dilexerunt homines magis tenebras quam lumen (Joan. III, 18 et 19).

16. Si neque fideles, neque infideles, qui igitur judicandi. ---Negligentiam audientium [(3) 1Kb] , et incuriosam legentium facilitatem dicti dominici 28 sermo perturbat. Cum enim dicit: Qui credit in me non judicabitur; exemit judicio fideles: et cum subjecit: Qui autem non credit, jam judicatus est; non admisit ad judicium infideles. Ergo si credentes exemit, et repulit infideles, nec in hos nec in illos judicii sorte permissa; quomodo convenire sibi [(4) 1Kb] in hoc, quod [Col. 0259C] tertium ait, existimabitur: Hoc est autem judicium, quia lux venit in mundum, et dilexerunt homines magis tenebras quam lucem? Non enim potest [(b) 1Kb] locus relictus esse judicio; cum neque infideles, neque fideles sint judicandi. Et haec quidem ita esse auditoribus negligentibus et lectoribus incuriosis videbuntur: caeterum in se virtus ipsa verborum proprietatem dicti et intelligentiam continet.

17. Qui scil. inter pios impiosque medii.---Qui credit, inquit, non judicabitur. Quid enim necesse est judicare credentem? judicium enim ex ambiguis rebus exsistit, et ambiguitate adempta, judicii non desideratur examen. Ex quo ne infideles quidem necesse est judicari; quia ambiguitas quin (alias cum) infideles sint, non resedit. Sed adempto in credentes non [Col. 0259D] credentesque judicio, causam Dominus judicii et auctores in quos judicari necesse esse adjecit. Sunt enim aliqui inter impios piosque qui medii sint, ex utroque admixti, neutri tamen proprie, quia in id ipsum constiterint ex utroque: nec fidei admiscendi, quia sit illis aliquid [Col. 0260A] [(c) 1Kb] infidelitatis insertum; nec infidelitati deputandi, quia aliquid habeant et fidei. Plures namque Dei metus in Ecclesia continet: sed eosdem tamen ad saecularia vitia saeculi blandimenta solicitant. Orant, quia timent; peccant, quia volunt. Christianos se nuncupant, quia bona est spes aeternitatis: gentilia agunt, quia blanda praesentia sunt. Impii non manent, quia his Dei nomen in honore est: pii non sunt, quia quae pietati sunt aliena sectantur. Et necesse est ea magis diligant, per quae id quod se nuncupant esse non possunt; secundum nuncupationis voluntatem, operum voluntate potiore. Et idcirco Dominus postea quam credentes non judicandos, et non credentes jam judicatos esse dixerat, addidit: Hoc est autem judicium, quia lux venit in mundum, et dilexerunt homines magis [Col. 0260B] tenebras quam lumen. In eos ergo judicium est, quod jam et in incredulos actum est, et in credentes non necessarium est: quia magis tenebras quam lumen dilexerint; non quod non dilexerint et lumen, sed quod dilectio illis fuerit magis propensa tenebrarum. 29 Praeferri enim solet dilectioni ex comparatione dilectio: et hinc judicium est, quia cum dilexerint Christum, magis tamen tenebras dilexerunt. Hi ergo judicabuntur, qui neque ut pii non judicabuntur, neque jam fuerint ut impii judicati, in quos ex praelata potius dilectione [(5) 1Kb] judicium.

18. Impii non judicabuntur, sed peccatores.---Hujus quidem evangelicae dispositionis tenuit et propheta rationem, dicens: Propterea non resurgent impii in judicio, neque peccatores in consilio justorum. Impiis [Col. 0260C] judicium, quia jam judicati sunt, non relinquit: peccatoribus autem, quos superiori sermone discerni ab impiis docuimus, consilium justorum, quia judicandi sint, denegavit. Illos enim praejudicatos impietas facit, hos vero peccatum detinet judicandos. Itaque neque impietas, quae jam judicata est, peccatorum est permissa judicio: neque peccatores qui judicandi sunt, justorum qui non judicabuntur, meriti sunt digni esse consilio.

19. Quomodo Deus cognoscat, aut ignoret.---Et hujus differentiae hinc ordo proficiscitur. VERS. 6. Quia cognoscit, inquit, Dominus viam justorum, et via impiorum peribit. Consilium justorum peccatores idcirco non adeunt, quia viam justorum Dominus cognoscit. Cognoscit autem non ignorationis scientia [(d) 1Kb] , [Col. 0260D] sed dignatione noscendi. Neque enim haec in Deo passionum humanarum demutatio est, ut aliquid aut cognoscat, aut nesciat. Beatus Apostolus Paulus qua ratione a Deo cognosceremur exposuit, dicens: Si quis est in vobis propheta aut spiritalis, cognoscat quae scribo [Col. 0261A] vobis, quia Domini sunt: si quis autem non cognoscit, non cognoscetur (I Cor. XIV. 38 et 39). Eos ergo cognosci a Deo ostendit, qui quae Dei sunt cognoverint: tum cognoscendi, cum cognoverint; dignationem scilicet cognitionis per meritum religionis cognitae consequentes: ut quod cognoscitur, non ignorantis profectus intelligatur esse, sed cogniti. Absolute autem Dominus ostendit in Adam atque Abraham peccatores se ignorare, cognoscere autem fideles. Namque Adae post peccatum dictum est: Ubi es, Adam (Gen. III, 9)? non quod Deus, quem adhuc in paradiso habebat, in paradiso esse nesciret; sed quod dum ubi sit interrogatur, indignus cognitione Dei per id quod peccavit, ostenditur. Abraham autem diu ignoratus, scilicet ad quem septuagenarium Dei jam fuit sermo, cum se [Col. 0261B] per oblationem Isaac fidelem Domino probasset, tali in divinam familiaritatem dignatione suscipitur: Nunc cognovi quia times Dominum Deum tuum, et 30 non pepercisti filio tuo dilecto propter me (Gen. XXII, 12). Non ignorabat utique Abrahae fidem, quam ei de generando Isaac credenti et ad justitiam deputaverat: sed quia magnum timoris sui dederat filium offerendo documentum, nunc cognoscitur, nunc probatur, nunc dignus est qui non ignoretur. Sic itaque Deus et agnoscit, et nescit; cum Adam peccator nescitur, et Abraham fidelis agnoscitur, dignus scilicet qui a Deo nihil utique ignorante noscatur. Cognita ergo est Deo justorum non judicandorum via: et idcirco peccatores qui judicandi sunt, ab eorum consilio submoventur. Impii autem in judicium non resurgent, cum deperdita [Col. 0261C] eorum via, jam fuerint judicati per eum, qui ait: Pater non judicat quemquam (Joan. V. 22),. sed omne judicium dedit Filio, Domino nostro Jesu Christo, qui est benedictus in saecula saeculorum. Amen.



PSALMUS II. Sine titulo apud Hebraeos.

Quare fremuerunt gentes, et populi meditati sunt inania? Adstiterunt reges terrae, et principes convenerunt in unum, adversus Dominum et adversus Christum ejus. Disrumpamus vincula eorum, et abjiciamus a nobis jugum ipsorum. Qui habitat in coelis, irridebit eos, et Dominus subsannabit eos. Tunc loquetur ad eos in ira sua, et [(a) 1Kb] in furore conturbabit eos, Ego autem constitutus sum rex ab eo super Sion montem [Col. 0261D] sanctum ejus, [(b) 1Kb] praedicans praeceptum ejus. Dominus dixit ad me, Filius meus es tu, ego hodie genui te. [Col. 0262A] Postula [(c) 1Kb] a me, et dabo tibi gentes haereditatem tuam, et possessionem tuam terminos terrae. Reges eos in virga ferrea, et tanquam vas figuli confringes eos. Et nunc reges intelligite, erudimini qui judicatis terram. Servite Domino in timore, et exsultate ei cum tremore. Apprehendite disciplinam, ne forte irascatur Dominus, et pereatis de via justa. Cum exarserit in brevi ira ejus, beati omnes qui confidunt in eo.




TRACTATUS PSALMI II.

31 Plures nostrum ambiguos facit apostolica auctoritas, utrum psalmum hunc cohaerentem primo, et veluti primi [(d) 1Kb] extimum putent esse: an vero subjacentem et secundum potius connumerent. Namque in Actis Apostolorum primum hunc haberi atque esse, [Col. 0262B] sub oratione beati Pauli ita docemur: Nosque vobis evangelizamus eam quae ad patres facta est repromissio: hanc Deus explevit filiis [(1) 1Kb] vestris, suscitans Dominum nostrum Jesum, sicut in [(e) 27Kb] psalmo primo scriptum est, Filius meus es tu, ego hodie genui te, cum suscitavit eum a mortuis amplius non regressurum in interitum. Ob hanc ergo apostolicam auctoritatem errore scribentium fieri creditur, ut in ordine secundus psalmus iste numeretur, cum primus esse ipso doctore gentium testante noscatur. Cognoscenda itaque ea ratio est, cur et a nobis secundus esse intelligendus sit, et ab Apostolo esse primus ostensus sit.

2. Mediis namque legis temporibus [(f) 1Kb] , priusquam unigenitus Dei Filius, ante saecula manens Deus Verbum, homo nasceretur, poscente rege Ptolemaeo [Col. 0262C] septuaginta seniores libros Veteris Testamenti ex hebraeis litteris in graecas transtulerunt. Erat autem jam a Moyse antea institutum, in synagoga omni septuaginta esse doctores. Nam idem Moyses, quamvis Veteris Testamenti [(g) 1Kb] verba in litteris condidisset, tamen separatim quaedam ex occultis legis secretiora mysteria 32 septuaginta senioribus, qui doctores deinceps manerent, intimaverat. Cujus doctrinae etiam Dominus in Evangeliis meminit, dicens: Super cathedram Moysi, inquit, sederunt Scribae et Pharisaei: omnia ergo quaecumque dixerint vobis, servate et facite; secundum vero facta eorum nolite facere. Doctrina ergo horum [(h) 1Kb] mansit in posterum quae ab ipso scriptore legis accepta, in hoc seniorum et numero et officio conservata est. Hi itaque seniores libros hos transferentes, [Col. 0262D] et spiritalem secundum Moysi traditionem occultarum cognitionum scientiam adepti, ambigua [Col. 0263A] linguae hebraicae dicta et varia quaedam ex se nuntiantia, secundum virtutes rerum certis et propriis verborum significationibus transtulerunt, [(a) 2Kb] doctrinae scientia multimodam illam sermonum intelligentiam temperantes. Et ex eo fit, qui postea transtulerunt, diversis modis interpretantes, magnum gentibus attulerint errorem: dum occultae illius et a Moyse profectae traditionis ignari, ea quae ambigue lingua hebraea commemorata sunt, incerti suis ipsi judiciis ediderunt. Ambiguitatis autem linguae hebraicae unum afferemus exemplum, ex quo caetera istius modi esse, atque ita ut sunt, intelligantur. Bresith verbum hebraicum est. Id tres significantias in se habet, id est, in principio, et in capite, et [(b) 2Kb] in filio. Sed translatores septuaginta in principio ediderunt, caeteris [Col. 0263B] diverse transferentibus: et secundum hanc ambiguitatem haec ab illis in omni translatione est facta confusio.

3. LXX interpretum auctoritas.---Sed perfecta horum septuaginta interpretum [(c) 2Kb] auctoritas manet. Primum, quod 33 ante adventum corporalem Domini transtulerunt, nec adulatio interpretandi adhibita tempori arguitur, tanto interiore interpretationis [Col. 0264A] aetate; dehinc quod illi ipsi principes doctoresque synagogae, et praeter scientiam legis per Moysen quoque doctrina secretiori perfecti, non potuerunt non probabiles esse arbitri interpretandi, qui certissimi et gravissimi erant auctores docendi. Hi ergo psalmos inter caeteros libros transferentes, et in numerum redegerunt, et in ordinem collocaverunt, et diapsalmis distinxerunt, qui omnes secundum Hebraeos confusi et habebantur et habentur. Horum igitur translationes Hebraeis tum lingua tantum sua utentibus non erant necessariae. Ipsis tamen omnibus diligenti et religiosa custodia observatis [(d) 2Kb] , quibus postea quam Dominus legem omnem sacramento et corporationis suae et passionis et resurrectionis impleverat, cum his libris quos regi iidem translatores ediderant collatis, et fideliter [Col. 0264B] [(e) 1Kb] consonantibus compertis, indissolubilis constituta est privilegio doctrinae et aetatis auctoritas.

4. Cur Paulus primum hunc appellarit.---Beatus ergo apostolus Paulus, secundum professionem suam hebraeus ex Hebraeis etiam secundum hebraicam [(1) 1Kb] cognitionem et fidem psalmum hunc primum esse dixit, translatorum distinctione non usus: cui maximum hoc praedicandi ad synagogae principes studium erat, ut Dominum [Col. 0265A] nostrum Jesum Christum Dei filium, natum, passum, resurgentem, regnare in aeternum ex doctrina legis ostenderet. Tenuit itaque hunc modum, ut Hebraeus ipse et Hebraeis praedicans Hebraeorum consuetudine uteretur. Sed nobis translatorum utendum auctoritate est, legem non ambiguitate litterae, sed doctrinae scientia transferendo.

5. Quos, quando, quatenus spectet hic psalmus.---Praestat autem nunc absolutissimam intelligentiam personae, temporis, causae, apostolica auctoritas. Nam quid in libro Actorum suorum de hoc eodem psalmo iidem Apostoli senserint, verbis ipsorum loquemur. Scriptum namque est (Act. IV, 24, etc.): Et ipsis dicentibus, Domine, tu es qui fecisti coelum et terram et mare et omnia quae in illis sunt, qui per os patris [Col. 0265B] nostri David sancti pueri tui dixisti, VERS. 1, 2: Quare fremuerunt 34 gentes, et populi meditati sunt inania? Adstiterunt reges terrae, et principes convenerunt in unum [(1) 9Kb] adversus Dominum et adversus Christum ejus. Convenerunt enim in veritate in civitate ista adversus sanctum tuum filium [(a) 6Kb] Jesum, quem unxisti, Herodes et Pontius Pilatus, et populus Israel, facere quanta manus tua et consilium praescripsit fieri. Et nunc, Domine, respice in minas illorum, et da servis tuis cum omni fiducia loqui verbum tuum. Non ergo ambiguum est, quid tanto anteriore tempore prophetiae psalmus ostenderit. Nam permixti (Al. permixtim) tum sibi in Herode atque Pilato gentes frementes et populi vana meditantes, in unum cum ipsis suis principibus et regibus adstiterunt. [Col. 0265C] Communi enim et praetoris [(b) 1Kb] et tetrarchae judicio in Dominum confirmata damnationis est passio.

6. Gentes frementes.---Et quidem diligenter secundum propheticam scientiam, unicuique generi et nomini singulorum quorumque verborum est proprietas coaptata: ut gentes fremuerint, imperito scilicet motu inconditoque commotae, Dei filium in corpore cernentes et audientes [(2) 1Kb] . Quae usque adeo fremuerunt, ut corona spinea compunxerint, veste regia indutum salutatione atque honore regis illuserint, arundine caput contuderint, aceto ac felle potaverint, lancea latus foderint. Cohors enim militum Pilato subditorum ex fremitu irae intemperantis haec gessit.

7. Populi autem inania meditati sunt: id est, inani [Col. 0265D] in doctrinis Dei meditatione versati, eum per meditationem legis non intellexerunt, qui praedicabatur in lege. Jam enim tum non tantun ex illa secundum carnem Abrahae generatione synagogae populus abundabat; sed ex multis populis, in uno Israel populi nomine, multorum populorum diversitas continebatur. Et hoc in Actorum libro (II, 5) ita scribitur: Erant autem in Jerusalem habitantes Judaei, viri timentes [Col. 0266A] Dominum, ab omni gente quae sub coelo est. Populi itaque isti meditati sunt inania, ex multis populis in unum populum congregati.

8. Reges quoque adstiterunt [(3) 1Kb] , Pilatus scilicet et Herodes, in quibus reges terrae intelliguntur: et uterque pro legum quibus 35 praeerant necessitate, praesentiae suae adhibuit officium. Qui autem impio irreligiosoque consilio multis conventibus adversus Dominum tractabant, hi principes conveniunt in unum: frequenter scilicet in domum Caiphae omnibus sacerdotum principibus congregatis. Denique reges terrae cognominati sunt Herodes tetrarcha et Pilatus praetor: quia jure terreni imperii adstiterunt. Caeteri autem qui in unum convenerunt, neque reges terrae sunt, neque principes sacerdotum, quia nec jus regni [Col. 0266B] sui praetori Romano et tetrarchae obtinebant subditi, neque ultra jam principes sacerdotum cognominari merebantur, quia impii in Deum ac Dominum ipsius sacerdotii exstitissent.

9. Superiora Pater, subsequentia proferunt Apostoli. ---Et quia non ambiguum est, ex persona Dei patris secundum apostolicam auctoritatem psalmum coeptum esse; quippe cum dixerint [(4) 1Kb] , Qui per os patris nostri David sancti pueri tui dixisti: idcirco ad intelligendam personae demutationem ab interpretantibus interjectum diapsalma est, licet in libris Hebraeorum non contineretur. Persona ergo quae demutatur, Apostolorum esse intelligenda est, dicentium, VERS. 3: Disrumpamus vincula eorum, et abjiciamus [(5) 1Kb] a nobis jugum ipsorum. Detestari eos necesse est quod [Col. 0266C] arguunt. Horum ergo qui et fremuerunt, et inania meditati sunt, vincula disrumpunt, et jugum abjiciunt. Et non ambiguum est quin differat jugum abjicere et vincula rumpere; quod utrumque utrique superius memorato et generi et nomini convenit: ut vincula quidem gentium rumpant, jugum autem populorum abjiciant: quia gentes peccatorum suorum vinculis colligantur, a quibus absolvere se per infidelitatem non possunt, secundum id quod dictum est, Fasciis peccatorum suorum constrictus est peccator (Prov. V. 22). Judaei vero jugo legis onerantur, quod a se Apostoli abjiciunt, beato Petro dicente: Nunc vero quid tentatis Dominum, ponere supra collum discipulorum jugum, quod neque patres nostri, neque nos potuimus portare (Act. XV, 10)? Hoc ergo populorum [Col. 0266D] jugum a se abjiciunt, quia subditi ei fuerunt: vincula autem non sibi, sed gentibus disrumpunt. Et ita utriusque sermonis ratio servata est. Ubi [(6) 1Kb] vincula disrumpuntur nullam personae suae significantiam addunt: ubi vero abjiciunt jugum, illic dicendo, Abjiciamus a nobis, non de aliis quam de semetipsis locuti intelliguntur: ut gravi isto 36 et intolerabili abjecto, suavi illi et levi ad quod invitati sunt, evangelicae [Col. 0267A] sanctificationis se jugo subderent; gentium autem vincula per libertatem praedicationis abrumperent, secundum illud quod in ejusdem psalmi commemoratione dixerunt: Et nunc, Domine, respice in minas illorum, et da servis tuis cum omni fiducia loqui verbum tuum (Act. IV, 29). Hae enim apostolicae doctrinae omnium infidelitatum et peccatorum [(1) 1Kb] laqueos abrumpunt.

10. Filii contemptus, contemptus Patris.---Et quia superius duplex persona servata est, cum ait, adversus Dominum, et adversus Christum ejus: gemina quoque nunc ridentis et subsannantis significatio consecuta est. Non enim discernitur contumelia alterius ab altero, neque discretus honor est religionis ad utrumque. Qui enim [(a) 1Kb] per genuinam patris et [Col. 0267B] filii secundum se legitimamque naturam in gloria divinitatis unum sunt, unum etiam sunt vel in contemptus injuria, vel in honoris reverentia, et alter in altero aut honorificatur, aut spernitur. Atque id ipsum Dominus testatus est dicens, sicut Pater suscitat mortuos et vivificat, sic et Filius quos vult vivificat. Nec enim Pater judicat, quemquam, sed omne judicium dedit Filio, ut omnes honorificent Filium sicut honorificant Patrem. Qui non honorificat Filium, non honorificat Patrem qui misit illum (Joan. V, 21, etc.). Non distinguitur honor, non discernitur contumelia: aequa in utrumque religio exspectatur, et injuria unius contemptus utriusque est. Ita cum in uno uterque spernatur; qui unum sunt in divinitate ambo per gloriam, unum quoque sunt in religione ambo per [Col. 0267C] honorem. Et hinc qui [(b) 1Kb] adversus Dominum convenerunt, convenerunt quoque adversus Christum ejus: et quos in coelo habitans irridet, hos et Dominus subsannat.

11. Qui Filius coelo non relicto descenderit.---Non quod non et Dominus esset semper in coelo, quippe qui de se ipse testatus sit: Nemo adscendit in coelum, nisi qui descendit de coelo, filius hominis qui est in coelo (Joan. III, 13, Vid. lib. X. de Tria. n. 16). Non abest ergo a coelo, quia cum de coelo descenderit, filius hominis manens atque loquens; est tamen, cum haec loqueretur, [(c) 1Kb] in coelo. Descenderat quidem filius hominis, sed per naturae virtutem non aberat filius Dei unde descenderat, neque se ex eo quod ante erat, tum cum homo est natus, absumpserat [(d) 1Kb] ; neque factus [Col. 0267D] filius hominis, filius Dei esse defecerat. Sed adeo [Col. 0268A] filius hominis, filius Dei est, ut descendens de coelo 37 filius [(e) 1Kb] Dei esset, et per virtutem suae substantiae [(2) 1Kb] idem filius hominis esset in coelo.

12. Patris et Filii distinctio.---Sed volens propheta sub personae distinctione significare Patrem, qui Filio suo etiam in filio hominis consistente in terris, in illa aeterna sua sede ac beata maneret, et sine descensionis [(3) 1Kb] [(f) 1Kb] alicujus dispensatione requiesceret, ait, VERS. 4: Qui habitat in coelis, irridebit eos, et Dominus subsannabit eos: ut per eum qui irridet habitans in coelo, intelligeretur et Dominus qui subsannaret e coelo. Non differt autem subsannare et irridere: utrumque enim secundum voluntatis affectum officio oris efficitur. Namque secundum intelligentiam nostram per corporales species divinarum rerum sensus [Col. 0268B] exponitur: ut subsannatio et risus in eludendis his, qui adversus Dominum et adversus Christum ejus convenerant, nominaretur; non quod in incorporalem Deum aut resolutio aut obductio oris incideret, sed ut ex naturae nostrae consuetudine nosceremus, quali [(g) 1Kb] in impios esset judicio divinae voluntatis illusum. Subsannati ergo et irrisi sunt. Nam qui testes falsos concinnaverant, qui proditionem mercati erant, qui super se ac filios suos sanguinem ejus receperant, qui: Crucifige, clamaverant, qui: Descende de cruce, si Filius Dei es, dixerant, qui sepulcrum obsignaverant, qui resurrectionis silentium a militibus et famam furati corporis emerant, perdiderunt tantum impietatis suae laborem. Deus est quem cruci affixerant: aeternus est cujus sepulcrum obsignaverant. Irridetur impietas, [Col. 0268C] dum ad illicita nititur, dum inconcessa expetit, dum quod obtinuisse se sperat amittit, dum Deum esse quem tamquam hominem condemnat agnoscit.

13. Perturbationes in Deum non cadunt.---Ob quod competenter hoc sequitur, VERS. 5.---Tunc loquetur ad eos in ira sua, et in indignatione sua conturbabit eos. Postea enim quam resurgente a mortuis Dei filio, in quem mors per speciem corporis quod assumpsit inciderat, temeritas infructuosae impietatis irrisa est: Deus ad eos quos subsannaverat loquitur, eosque in indignatione conturbat. Ac priusquam quis iste irae sermo et quae haec indignationis perturbatio sit ostendamus, admoneri legentes atque audientes oportet, ne aliquas demutationes passionum perturbationesque motuum cadere in Deum credant. Nihil enim [Col. 0268D] in aeternam illam et perfectam naturam 38 novum [Col. 0269A] incidit: neque qui ita est, ut qualis est, talis et semper sit, ne aliquando non idem sit, potest effici aliquid aliud esse quam semper est. Terrenae istud imperfectaeque causae habent generis ut demutabiles fiant conversione naturae, cum laetitiam moeror, placabilitatem ira, benevolentiam offensa, aequanimitatem invidia, et securitatem sollicitudo perturbat: sumusque per haec aliud aliquando quam fuimus, cum eam quae praesens sit, mentis affectionem subrepens per inconstantiam infirmitatemque nostram motus appetitionis alterius inquietet; et ex eo quod fuimus, in id quod sumus conversio nos repentina demutet. Deus autem beatus atque perfectus profectu non eget, cui nihil deest: demutatione non novus est qui origine caret. IPSE EST, qui quod est non aliunde est: [Col. 0269B] in sese est, secum est, a se [(1) 1Kb] est, suus sibi est, et ipse sibi omnia est, carens omni demutatione novitatis, qui nihil aliud quod in se posset incidere, per id quod ipse sibi totum totus est, reliquit [(a) 1Kb] .

14. Deus nullius egens cur creata condiderit.---Ex hujus igitur optima ac benevola beatitudine, per Dominum nostrum Jesum Christum profectae [(b) 1Kb] omnes sunt coelestium et invisibilium creationes, spiritalium et corporalium constitutiones; non ut profectum sibi aliquem ex his, quibus originem impertiebat, acquireret. Neque enim quisquam eo indiget quod ex se tribuit, aut per id proficit cui ad id quod est auctor est. Exteriora autem sunt quae afferunt profectum; quia ea quae inopiae medentur aliena sunt. Deus igitur, ex quo omnia sunt, nullo eorum indiget quibus [Col. 0269C] id quod sunt esse largitus est: omnia vero ad profectum eorum quae gignerentur creavit. Et quia longus erit sermo, si etiam de coelestibus et invisibilibus inchoetur, ex nobis ipsis, ad quos prophetia psalmi est, tractemus.

15. Quidquid ab homine petit, non sibi prodest, sed homini.---Hominem, non quod officio ejus in aliquo eguerit, instituit; sed quia bonus est, participem beatitudinis suae condidit et rationale animal in usum largiendae suae aeternitatis vita sensuque perfecit, et hoc ex ipsius dictis absolute intelligitur. Ait enim: Et nunc Israel, quid Dominus Deus tuus poscit a te, nisi ut timeas Dominum Deum tuum, et ambules in omnibus viis ejus, et diligas eum, et servias Domino Deo tuo ex toto corde tuo, et ex tota anima tua, et 39 [Col. 0269D] ex tota virtute tua, et custodias praecepta Domini Dei, et justificationes ejus, quae ego praecipio tibi, ut bene sit tibi (Deut. X, 12 et 13)? Nullum a nobis, nisi innocentiae et religionis et fidei obsequium Deus postulat. [Col. 0270A] Amari se a nobis exigit, non utique amoris in se nostri fructum aliquem sui causa ipse percipiens, sed amore ipso nobis potius, qui eum amabimus, profuturo. Nam amari se, sibique nos obsequi, idcirco ut nobis bene sit, expetit [(2) 1Kb] , ut digni beatitudinis suae ac bonitatis suae munere per meritum amoris sui et obsequii judicemur. Bonitatis autem usus, ut splendor solis, ut lumen ignis, ut odor succi, non praebenti proficit, sed utenti. Quod ergo sumus, profectus noster est potius quam ejus qui nos in id quod sumus instituit; quia Deus bonorum eorum quae in se sunt aeterna non invidens (Seu, invidus), in sensum nos atque usum beatae suae bonitatis assumit.

16. Ad merendam beatitudinem eum condidit, adeoque liberum.---Sed qui perfectus ac bonus est, bonitate [Col. 0270B] in nos ac beatitudine sua non sine ratione ac modo usus est. Nam unicnique nostrum libertatem vitae sensusque permisit, non necessitatem in alterutrum affigens, ut unumquemque ex natura bonum malumve esse lex cogeret, sed qui nos per benevolentiam utendae beatitudinis suae creasset, profectum nobis ad id per meritum vitae innocentis honestaeque constituit. Quid autem honoris haec praemii bonitatis necessitas mereretur, cum malos non esse vis quaedam nobis conserta non sineret? Voluntati ergo permissa bonitas est: ut praemium sibi voluntas bonitatis acquireret, et esset nobis aeternae hujus beatitudinis profectus atque usus ex merito, non necessitas indiscreta per legem. Et quamquam nos ad voluntatem bonitatis, id est ad bene honesteque vivendum [Col. 0270C] per spem promerendae et utendae suae bonitatis illiceret, poenam tamen devitatae et contemptae bonitatis adjecit: ut cum libertatem nobis voluntatis ad bonitatem promerendam reliquisset, quia meritum naturae necessitas non haberet, libertatem ipsam quotidie propositus e contrario poenae terror argueret. Atque ita et per rationem aequi atque justi ad meritum praemii permissa libertas est, et per bonitatem Dei vis libertatis metu [(3) 1Kb] constitutionis artata est [(c) 1Kb] , ut bene velle meriti spes moneret, malum nolle propositae ultionis poena suaderet.

17. Irae Dei poena peccati.---Itaque his, quibus ex voluntatis libertate 40 malitia magis placuit, ultio constituta ira esse Dei creditur: non quia indemutabilis illa Dei et quieta natura motu impetus turbidi [Col. 0270D] incalescat, sed quod ille qui [(d) 1Kb] per constitutionem poenae maneat in poena, sentiat sibi auctorem hujus constitutionis iratum. Poena enim patientis ira esse creditur decernentis. Atque ita irascitur Deus, cum [Col. 0271A] per poenae dolorem iram decreti in se sentiant esse puniti [(a) 1Kb] : quae non per demutationem [(1) 1Kb] naturae in iram ex placabilitate commota est [(2) 1Kb] , sed ex constitutione poenae ira sit puniendis. Hanc autem poenae constitutionem, iram nuncupari atque esse, Joannes in Evangelio ostendit, dicens: Natio viperarum, quis monstravit vobis fugere a futura ira (Matth. III, 7)? Cum enim debitum illis esset ob impietatem suam poenae constitutione puniri, iram tamen hanc futuram poenitentiae confessione fugiebant. Apostolus quoque irae hujus ita meminit, dicens: Quia si cum adhuc peccatores essemus, Christus pro nobis mortuus est; multo magis justificati nunc per sanguinem ejus, liberabimur ab ira per illum: iram videlicet poenam manentis constitutionis ostendens (Rom. V, 10).

[Col. 0271B] 18. Ira Dei non ex motu repentino.---Non itaque ad demutationem Deus mobilis est, neque ad aliud ex alio transferendus: cum certae ipse constantisque naturae sit, maneatque ut est, quippe qui dixerit: Ego sum qui sum, et non demutor (Malac. III, 6). Beata illa et perfecta aeternaque virtutis bonitas non patitur conversionem, nec demutatur ex alio in aliud motu accidentis [(3) 1Kb] instinctus. Et hoc idem hic sancto Spiritu loquens Propheta testatur, dicens: Deus judex justus, fortis et magnanimus, numquid irascetur per singulos dies (Psal. VII, 12, etc.)? Nisi conversi fueritis [(4) 1Kb] , gladium suum vibravit [(b) 1Kb] , et arcum suum tetendit, et paravit illum: et in eo paravit vasa mortis: sagittas suas arsuris operatus est: Non ergo ad iram magnanimus demutatur, sed potens [Col. 0271C] judex poenam decrevit ad culpam. Nam non convertentibus gladium vibravit, et arcum tetendit, et in eo paravit vasa mortis, et sagittas suas arsuris operatus est. Operatus autem est non ad motum repentinae irae quae per cupiditatem ulciscendi subito accensa sit, sed operatus arsuris est, qui per impoenitentem voluntatem ipsi se constituent urendos. Et his qui non converterentur gladius vibratus est, non ex demutatione irae promendus 41 ad singulos (neque enim qui magnanimus est, per dies singulos irascitur), sed quia judicium decrevit, gladius ejus ex poenae constitutione jam promptus est. Ipsa autem poenalis judicii spiritalia ministeria in gladio, arcu, sagittisque memorantur, [(5) 1Kb] quia praeparata habentur arsuris. Non ex motu irae temporariae praeparantur, sed ea ex decreti [Col. 0271D] constitutione, temperatissima Deus bonitatis suae aequabilitate moderatus est: non occultam scilicet [Col. 0272A] constitutionis ipsius hujus severitatem et incognitam relinquendo, terroremque ejus denuntiationibus praemonendo, et ipsam illam, constitutam licet, longa tamen [(c) 1Kb] ad peccati poenitentiam dilatione remorando.

19. Ut loquatur in ira Deus.---Atque ideo postea quam fremuerunt gentes, et adstiterunt reges, postea quam inania meditantes populi in unum convenerunt adversus Dominum Chri tumque ejus, et postea quam irrisi subsannatique sunt, subjectum est; Tunc loquetur ad eos in ira sua, et in indignatione sua conturbabit eos. Qualiter autem loqui semper in ira sua Dominus solitus sit, unum propheticae doctrinae gravissimum et maximum afferemus exemplum, Esaia dicente: Audite verbum Domini, principes Sodomorum; [Col. 0272B] attendite verbum Domini, populus Gomorrhae. Quo mihi multitudinem hostiarum vestrarum, dicit Dominus? Plenus sum. Holocausta arietum, et adipem agnorum, et sanguinem taurorum et hircorum nolo; nec si veniatis apparere in conspectu meo, (quis enim exquisivit haec de manibus vestris?) calcare aulam meam non apponetis. Si afferatis similaginem, vanum est: thymiama abominatio est mihi. Neomenias et sabbata vestra et diem magnum non sustineo. Jejunia et ferias et neomenias vestras et festivitates odit anima mea. Facti enim mihi estis in abundantiam, jam non sustineo peccata vestra. Cum [(d) 13Kb] extenditis [(6) 1Kb] manus, avertam oculos meos a vobis: et si multiplicetis precem, non exaudiam vos: manus enim v strae sanguine plenae sunt. (Esa. I, 10, et [Col. 0272C] seqq.). Et haec quidem atrocia et plena irae, principes Sodomorum generosam Abrahae familiam nuncupari, populum Gomorrhae electum in haereditatem Israel dici, improbabiles esse hostias, abominabiles solemnitates, pertaesa jejunia [(e) 1Kb] . Avertendi ab conspectu adeuntium oculi, obstruendae ab auditu praecantium aures, quia manus sanguine plenae sunt: quid hac commiuatione gravius est? quid his minis severius? Sed videamus qualiter in ira sua Deus loquatur.

42 20. Ut dura Dei verba benignitate nunc plena. ---Sequitur enim (postea quam dictum est: Manus vestrae sanguine plenae sunt): Lavamini, mundi estote, auferte nequitias ab animis vestris, a conspectu oculorum meorum. Discite bonum facere, exquirite judicium, [Col. 0272D] liberate injuriam accipientem, judicate orphano [(7) 12Kb] , et justificate viduam: et venite, arguamur, [Col. 0273A] dicit Dominus. Et si fuerint delicta vestra ut phoenicium, ut nivem dealbabo: si autem fuerint ut coccum, ut lanam candidam efficiam. Et si volueritis et audieritis me, quae bona sunt terrae manducabitis: quod si nolueritis, neque audiveritis me, gladius vos comedet. Os enim Domini locutum est [(1) 1Kb] . Sequitur terrorem benignitas. Et quibus jam ultio criminis debita est, his adhuc superest poenitentis conscientiae beata confessio. Non enim statim Deus in ira sua perimit, sed loquitur, et dissimulata adhuc poena tantum in indignatione perturbat. Qui enim ut coccum et phoenicium erant, redundanti in manus sanguine decolores, in nivem albescent, eruntque veste beati velleris candidati. Et haec quidem ex auctoritate Testamenti veteris praesumpta sint: videamus an etiam [Col. 0273B] in novo Dei ira talis esse intelligatur, ut salvet.

21. Namque Joannes eos, quos esse nationem viperarum ob malitiam paternae in se impietatis exprobrat, ita ad salutem monet: Facite dignum fructum poenitentiae (Matth. III, 9). Et rursum ipse Dominus: Venite ad me omnes qui laboratis et onerati estis, et ego vos reficiam (Matth. XI, 28). Frementibus autem adversus se, et non tantum in passione, sed etiam post passionem, non dico in unum convenientibas, sed persecutionem Ecclesiae, apostolorum fugam, caedem martyrum spirantibus, Deus sic loquitur iratus: Saule, Saule, quid me persequeris? Ait autem: Quis es, Domine? Dominus vero: Ego sum Jesus Nazarenus [(2) 1Kb] , quem tu persequeris. At ille tremens et pavens in eo quod sibi acciderat, dixit: Domine, [Col. 0273C] quid me vis facere? Sic loquitur iratus, sic in indignatione conturbat, cum quibus ob meritum impietatis poena decreta est, ipsis per admonitionem desinendi, metus et terror affertur.

22. Qui salubriter conturbet.---Sed ne ipsam quidem principalem et maximam loquendi in ira et in indignatione, conturbandi praedicationem praetermisit propheta. Namque, post id quod ait: Tunc loquetur ad eos in ira sua, et in furore suo conturbabit eos, ut ostenderet qui ille irae sermo esset, et quae ex eo conturbatio gigneretur, adjecit, VERS 6-9: Ego autem constitutus sum rex ab eo super Sion montem sanctum ejus, annuntians 43 praeceptum ejus. Dominus dixit ad me: Filius meus es tu, ego hodie genui te. Posce a me, et dabo tibi gentes haereditatem tuam, [Col. 0273D] et possessionem tuam terminos terrae. Reges eos in virga ferrea, et tanquam vas figuli confringes eos. Iratus loquens atque in indignatione perturbans, et irascendi modum temperat et loquendi. Nam neque iram dissimulat potestate praelata, neque [Col. 0274A] a bonitate sua excedit terrore praemisso; ut ab impietate [(a) 1Kb] nos metus ejus, cujus [(3) 1Kb] potestatem demonstrat, revocaret. Conturbantur ergo frementes et vana mediantes, cum regem sciunt, cum filium Dei audiunt, cum possessorem eum finium terrae, et haeredem esse gentium discunt, cum regendi jus in virga ferrea ejus esse cognoscunt, cum modo ac facilitate vasis figuli comminuendos populos intelligunt. Sic loquitur iratus, sic conturbat indignans, non puniens admissam impietatem, sed impoenitentem ad poenitentiae confessionem commemoratae potestatis terrore perturbans.

23. Superiora de Christo dicta esse.---Quamquam vero per spiritum prophetiae, pro gerendis gesta memorantis (quia solitus sit per non ambiguam [Col. 0274B] providentiam gerendorum Deus futura pro praeteritis significare), absolute intelligit possit, omnia haec ex persona unigeniti filii Dei Domini nostri Jesu Christi dicta esse; et infidelitas maxima sit, trepidum ad haec sensum ambiguae opinionis afferre; tamen etiam evangelicis atque apostolicis doctrinis ostendendum est, nihil eorum Prophetam, quae gerenda praedicandaque essent, non antea prophetasse; maxime cum non exiguus ignorantibus atque simplicibus error oriatur in eo quod dictum est: Ego [(b) 1Kb] hodie genui te. Cum enim ante tempora unigenitus Dei filius maneat, nec conveniens, nec consonans esse intelligitur ut in die genitus sit, cum dies omnis in tempore sit. Tempora enim, secundum praescriptam nobis a Moyse cognitionem, in hunc suum motum [Col. 0274C] atque cursum ab origine saeculi et constitutione dimensa sunt, cum per momenta et horas et menses et annum revolubili in se successione discreta sunt: institutumque est tempus ex tempore, quia omnia tempora mutua temporum substitutio et gignit et terminat. Atque ob id dies in tempore est, per quem tempus universum et inchoatum desinit, et desinens inchoatur. Unigenitus vero Dei filius, 44 ut Dei Verbum est, ita et Deus erat Verbum; non cum temporibus est, sed ante tempora; non in aliquo, sed ante omnia est. Erat enim cum tempora facta sunt, quippe qui ea fecerit. Erat ergo semper. Non enim est diffinitus in tempore, non subjectus in numerum; sed per quem est eorum omnium, quae et sunt et esse dici possunt, origo: ipse ille ex infinitae aeternitatis [Col. 0274D] suae ortu, ut ab aeterno genitus, esse persistit. Ut igitur dicti prophetici, quo ait: Ego hodie genui te, ratio possit intelligi, adhibenda nobis est evangelica et apostolica atque prophetica auctoritas: ut vel prophetam de apostolo, vel apostolum de propheta [Col. 0275A] intelligamus. Tenendus autem idem evangelicorum dictorum ordo, qui psalmi est.

24. Christum regem esse.---Nam id primum est: Ego autem constitutus sum rex ab eo super Sion montem sanctum ejus. Et nescio cui Christum regem esse ambigere sit tutum, latrone hoc ipso [(a) 1Kb] in crucis passione confitente, Memento mei, Domine, cum veneris in regnum tuum (Luc. XXIII, 42). Sed non sufficit confessio latronis, regem esse profitentis. Testantur etiam adoraturi Magi, cum interrogant: Ubi est qui natus est rex Judaeorum (Matth. II, 2)? Testatur et Pilatus interrogans: Tu es rex Judaeorum (Matth. XXVII, 11)? Profitetur et Dominus respondens: Tu dixisti (Ibidem). Non negat interrogatus, nec gloriatur humiliandus ad mortem. Cum non sit nisi ex responsione [Col. 0275B] confessio, ita [(1) 1Kb] neque se protulit professionis auctorem, neque interroganti [(b) 1Kb] cognitionis veritatem invidit.

25. Filium Dei esse deum et hominem.---Sed non sufficit respondisse quod rex sit, audiamus etiam illud, et qui sit iste qui rex est. Princeps namque sacerdotum etiam cum sacramento interrogat, dicens: Adjuro te per Deum vivum, ut dicas nobis si tu es Christus filius Dei (Matth. XXVI, 63). Et dicit illis Jesus: Tu dixisti. Interrogatio nunc quoque non improbatur, sed et jactantia et gloriatio spontaneae professionis effugitur; quaesita tamen veritas non negatur. Ac sic verecundia humilitatis et veritatis confessio temperantur, ut sit et in responsione officium, et in interrogatione cognitio. Sed exspectandum est, qui [Col. 0275C] tandem sit responsionis hujus profectus, quod Christus [Col. 0276A] filius Dei est, nempe quod sequitur ad id quod dictum est, Tu dixisti: Verum dico vobis, a modo videbitis filium hominis sedentem a dextris virtutis Dei, et venientem in nubibus coeli (Ibid. 64). Qui 45 filius hominis est, idem et filius Dei est: natura generositatis in filii hominis assumptione non deperit. Nam non idcirco non Dei filius, quia et hominis est filius. Non enim [(c) 1Kb] cum divinitatis decessione fit humilitatis accessio: nec per consortium infirmitatis contumeliam virtus excepit; quippe cum infirmitas honore sit donata virtutis. Nam hominis filius a dextris Dei assidet, veniens cum coeli nubibus contuendus. Quo dicto prophetia consummatur illa quae dixit: Dixit Dominus Domino meo, sede a dextris meis, donec ponam inimicos tuos scabellum pedum tuorum (Psal. [Col. 0276B] CXI).

26. Regem coeli esse quid annuntiet.---Hic ergo rex super Sion montem sanctum Dei constitutus est praeceptum Domini annuntians: non super illum utique perditae (al. terrenae) civitatis montem, comploratae scilicet et homicidae et parricidae Jerusalem: sed Jerusalem ejus quae in coelis est, quae mater est nostra, quae civitas regis magni est, cujus, ut existimo [(d) 4Kb] , hodieque incolae sunt in passione Domini resurgentes (Matth. XXVII, 52). Dei itaque praeceptum hic rex constitutus annuntiat: ut venturum eum cum coeli nubibus meminissent, adversus quem fremerent et convenirent, ut per cognitionem divini adventus conturbati super contumelia illusae humilitatis corporeae poeniterent.

46 27. Temporaria Christi per carnis gloriam nativitas. [Col. 0277A] Tenet autem ordinem prophetiae evangelica doctrina. Nam in eo ipso dicti utriusque ratio continetur, hujus scilicet dicti: Ego constitutus sum rex ab eo super Sion montem sanctum ejus, annuntians praeceptum ejus. Dominus dixit ad me: Filius meus es tu, ego hodie genui te (v. 6). Cum enim ait: A modo videbilis filium hominis sedentem a dextris virtutis Dei (Matth. XXVI, 64), tempus quo filius hominis, qui et Christus et Dei filius est [(a) 1Kb] , consessu Dei dignandus esset ostendit: ut quia [(b) 1Kb] antea Dei filius, tum quoque et hominis filius esset; et [(c) 2Kb] id quod tum filius hominis est, ad perfectum Dei filium, id est ad resumendam indulgendamque corpori aeternitatis suae gloriam, per resurrectionis potentiam gigneretur: quam gloriam a Patre corporeus reposcebat. Qui enim in forma [Col. 0277B] Dei erat, formam servi acceperat. Et acceptae huic formae servi, gloriam Dei in qua mansit postulat, dicens: Pater, glorifica [(1) 1Kb] me apud te ipsum ea claritate quam habui priusquam mundus esset apud te (Joan. XVII, 5). Non nova quaerit, non aliena desiderat, esse talis qualis fuerat postulat: sed precatur id se quod antea erat esse, gigni scilicet ad id quod suum fuit. Non erat autem idipsum tunc totus [(d) 1Kb] , quod ut fieret precabatur: fieri autem totus non aliud quam quod fuerat postulabat. Sed 47 cum sit quod fuit [(e) 1Kb] , et quod non erat est futurus: ad id quod fuerat, id quod totum non erat, quodam novi ortus nascebatur [(f) 1Kb] exordio. Ergo hic resurrectionis suae ad assumendam gloriam dies est, per quam ad id nascitur, quod ante tempora erat. Sed nascens ad [Col. 0277C] id quod ante tempora fuit, id tamen in tempore nascitur esse quod non erat. Atque ideo filius hominis a modo assidens virtutis dextris est videndus, quia natura [Col. 0278A] carnis post resurrectionem glorificata, ad profectum ejus, quam antea habuerat, claritatis provehebatur: cum hominis filius consessurus Patri, et in immortalitatem corruptione carnis absorpta, et in viventem tunc et non moriturum amplius Dei filium nasceretur.

28. Qui aeterna nativitate primogenitus omnis creaturae, temporaria fit primogenitus ex mortuis.---Tenuit autem beatus Apostulus novam hanc in eo temporariae hujus nativitatis discretam, ab ea quae ante tempora est generatione, et subdivisam significationem. Nam cum de beata illa et nullis circumscripta temporibus nativitate dixisset: Primogenitus omnis creaturae, quia in ipso creata sunt omnia in coelis et in terra, visibilia et invisibilia (Coloss. I, 15, 16): primogenitum [Col. 0278B] quoque etiam ex mortuis in resurrectione commemorat, dicens postea: Primogenitus ex mortuis, ut fieret ipse in omnibus primatum habens (Ibid. 18). Nascitur enim ad id quod non erat, cum tamen id fieret quod fuisset, Est enim primogenitus ex mortuis, qui erat primogenitus creaturae: idcirco primogenitus ex mortuis, ut maneret primogenitus creaturae. Idem enim est primogenitus ex mortuis, qui erat primogenitus creaturae.

29. Qui in aliud simul et in idipsum renascatur.---Non nunc aliud est atque antea fuit [(g) 1Kb] , quamvis etiam aliud ipse fuerit ex alio: sed id quod ex alio etiam aliud fuit, in id ipsum tamen unde antea exstitit, aliud est renatum. Nam qui natus ex virgine homo est, erat et tum filius Dei [(h) 1Kb] : sed qui filius hominis [Col. 0278C] est, idem erat et Dei filius. Natus 48 autem rursum ex baptismo [(i) 2Kb] , et tum Dei filius: ut et in idipsum, et in aliud nasceretur, Scriptum est autem cum adscendisset [Col. 0279A] ex aqua: Filius meus es tu, ego hodie genui te. Sed secundum generationem hominis renascentis, tum quoque ipse Deo renascebatur in filium perfectum [(a) 1Kb] , ut hominis filio ita et Dei filio in baptismate comparato.

30. Ad resurrectionem pertinent haec, hodie genui te.---Sed id quod nunc in psalmo est: Filius meus es tu, ego hodie genui te, non ad virginis partum, neque ad lavacri generationem, sed ad primogenitum ex mortuis pertinere apostolica auctoritas est. Namque in libro Actuum Apostolorum ita dictum est: Nosque vobis evangelizamus eam quae ad patres facta est repromissio. Hanc Deus explevit filiis nostris, suscitans Dominum nostrum Jesum, sicut et in psalmo primo scriptum est: Filius meus es tu, ego hodie genui [Col. 0279B] te, cum suscitavit eum a mortuis, amplius non regressurum in interitum (Act. XIII, et seq. etc.). Vox ergo haec Dei patris secundum Apostolum in die resurrectionis exstitit: et videamus an idipsum et Evangelistae [(1) 1Kb] doceant. Namque Dominus resurgens tali ad apostolos usus est voce: Data est mihi potestas omnis in coelo et in terra. Euntes nunc docete omnes gentes, baptizantes eos in nomine Patris, et Filii, et Spiritus sancti (Matth. XXVIIII, 18). Resurgens enim, in coelo et in terra jus omne sortitus est. In eo autem quod ait, data est, poposcisse id quod accepit ostendit.

31. Gentes, haereditas Christi.---Sequitur enim, VERS. 8: Posce a me, et dabo tibi gentes haereditatem [Col. 0279C] tuam, et possessionem tuam terminos terrae. Accepit [Col. 0280A] ergo haereditatem gentium quam poposcit. Poposcit enim cum ait, Pater, venit hora, honorifica filium tuum, ut filius tuus honorificet te. Sicut dedisti illi potestatem omnis carnis: ut omne quod dedisti illi, det illi vitam aeternam (Joan. XVII, I et 2). Et rursum: Non pro his rogo tantum, sed et pro illis qui credituri sunt per verbum eorum in me (Ibid. 20). Haec ergo haereditas 49 ejus, ut omni carni det vitam aeternam, ut omnes gentes baptizatae atque doctae regenerentur in vitam; non jam secundum illam divinam Moysi cantionem angelorum dominatui deditae [(b) 36Kb] , neque secundum eorumdem numerum divisae, sed in dominicam familiam susceptae, et in domesticos Dei deputatae; et ex injusto atque peccatore [(c) 2Kb] et perverso jure dominantium, in regnum aeternum divinumque [Col. 0280B] translatae. Neque enim adhuc tantum portio Domini Israel, neque funiculus haereditatis ejus Jacob, sed gentes omnes, secundum numerum angelorum ante divisae, nunc jam unius atque unus omnis haec gentium universitas Dei populus est: et aeterna haec omnium ex mortuis resurgentium, primogeniti hujus ex mortuis aeterni haeredis haereditas est.

32. Non sola terra illius ditioni data.---In eo autem quod subjectum est: Et possessionem tuam terminos terrae; non est existimandum quod id ipsum repetitus sermo significet, tamquam illi sola gentium terras inhabitantium donata possessio sit. Non enim ait: Et possessionem tuam usque terminos terrae, sed terminos terrae. Ab eo autem quod terminatur, id [Col. 0280C] quod terminat differt. Neque id ipsum est, finitum [Col. 0281A] esse, atque finire. Neque unum est, modum sumere, atque moderari: quorum aliud interius modum accipit, aliud exterius quodam ambitu suo objectuque moderatur. Non enim ita in profundum demersa est terra, aut in latitudinem extensa, aut prolata in altum est, ut non undique secus aut circumfusae aut subjacentis sibi naturae contineatur objectu. Hanc enim infernae vastitudinis demersa et immensa [(a) 1Kb] abyssus sustentat: hanc circumfusi et superni aeris spiritus inumbrat atque ambit. Quod autem subjecta sibi abysso suspensa sit, propheta testatur dicens: Ipse super maria fundavit eam, et super flumina praeparavit illam (Psal. XXIII, 2). Et rursum: Qui firmavit terram super aquas (Ps. CXXXV, 6). Et hanc immensam atque infinitam vastitatem abyssum Scriptura solita [Col. 0281B] est nuncupare, cum Jona [(b) 1Kb] intra cetum orante [(1) 1Kb] dicitur: Abyssus multa circumfudit me (Jonae II, 6). 50 Atque haec quidem infinita immensitas, quae secundum verbi proprietatem in abysso significari intelligitur, spiritali et divinae substantiae est circumscripta virtute, secundum illud Apostoli: Quoniam omnia in ipso et per ipsum, ipsi gloria in secula seculorum (Rom. XI, 36). Esse autem hujus infernae regionis vastaeque abyssi incolas plures, beati Joannis Apocalypsi docemur (Apoc. V, 3. 4). Cum nullus, neque in coelo, neque supra terram, neque infra terram obsignatum librum dignus est repertus aperire. Non utique de mortuis et in terram sepultis significare intelligitur: cum ad tertii incolatus demonstrationem, non qui intra terram, sed qui infra terram; [Col. 0281C] neque qui mortui sunt, sed qui vivunt, ullum [(c) 1Kb] in se resignandi libri habuerint auctorem. Cum ergo possessio terrae finium Domino donatur, non tam terra donatur, quam ea quibus terra finitur. Terrae enim terminos, quibus terra ipsa determinatur, accepit.

33. Quid Christo donatum, ex Apostolo exponitur. ---Cujus rei sacramentum omne beatus apostolus Paulus (quippe cujus ore Christus de se est locutus) exposuit dicens: Qui cum in forma Dei esset, non rapinam existimavit se esse aequalem Deo, sed se exinanivit formam servi accipiens, in similitudine hominis constitutus, et habitu repertus ut homo: humiliavit se factus obediens usque ad mortem, mortem autem crucis: propter quod et Deus illum exaltavit, et donavit [Col. 0281D] illi nomen quod est super omne nomen, ut in nomine Jesu omne genu flectatur, coelestium terrestrium et infernorum, et omnis lingua confiteatur, [Col. 0282A] quia Dominus Jesus Christus in gloria Dei patris (Philip. II, 6 et seqq.). In forma itaque Dei manens, formam servi accepit, scilicet ex Deo homo natus. Et post mortem crucis in nomen quod est super omne nomen exaltatur: in Deum namque, quia nullum ultra Deum nomen est, provehitur; eique hoc petenti, id est, ut esset quod fuerat ante, donatur. Formam enim servi in forma Dei manens sumpserat. Accepit deinde possessionem finium terrae, id est, ut in nomine Jesu omne genu flectatur, coelestium, 51 terrestrium et infernorum: et omnis lingua confiteatur, quia Dominus Jesus in gloria Dei patris: Non terrena sola [(2) 1Kb] , sed superna etiam infernaque donantur, et ea quibus terra concluditur. Et in gloria Dei patris hodie genitus nascitur, id est, in [(d) 1Kb] manentem [Col. 0282B] antea Dei formam per praemium mortis formae servilis assumptio honestatur. Fitque sub tempore nova, nec tamen inusitata nativitas: cum ad resumendam gloriam Dei patris, qui ex forma Dei forma servi erat repertus, primogenitus ex mortuis nasceretur.

34. An virga ferrea regere non adversetur Dei bonitati. ---Sequitur deinde: Reges eos in virga ferrea, et tamquam vas figuli confringes eos. Multis aut male opinantibus, aut virtutem et proprietatem dictorum divinorum ignorantibus, adversa haec esse bonitati Dei videntur: ut gentes quas filius Dei in possessionem poposcit, et in haereditatem accepit, terrore virgae ferreae regat, et modo vasis figuli confringat. Neque enim boni cujusquam est, dare et [Col. 0282C] accipere perdenda. Et qui magis vult [(3) 1Kb] peccatorum poenitentiam quam mortem (Ezech. XVIII, 32) non existimatur secundum professionem (al. promissionem), naturae suae esse facturus, si virga ferrea confringat, quos dari sibi in haereditatem poposcit.

35. Reges hic loci nil dicit durum.---Et primum ne quis temerariae huic et impiae praesumptioni locus pateat, proprietates ipsae verborum in romanam linguam translatorum cognoscendae sunt. Namque id quod nobiscum est: Reges eos in virga ferrea, quamquam ipsum reges non tyrannicum neque injustum sit, sed ex aequitatis ac moderationis arbitrio regimen rationale demonstret: tamen molliorem [(e) 1Kb] adhuc regentis affectum proprietas graeca significat. Quod enim nobiscum est, reges eos, cum illis est [Col. 0282D] id est, pastoraliter reges: regendi scilicet eos curam affectu pastoris habiturus: Ipse est enim pastor bonus, cujus nos oves sumus, pro [Col. 0283A] quibus animam suam posuit (Joan. X, 11). Ne autem jus tyrannicum significari arbitremur in virga, quae in virgae nuncupatione proprietas sit, ex Novo et Veteri Testamento noscendum est.

36. Virga in Novo Testamento Dei doctrina.---Beatus Paulus ad Corinthios scribens, quos tum ex multis peccatis ad poenitentiam 52 moderata atque utili adhortatione revocabat, ait: Quid vultis? in virga veniam ad vos, an in charitate et spiritu mansuetudinis (I Cor. IV, 21)? Numquid Paulo jus praetorium erat, ut in virga comminaretur, et cum officio lictoris ad Ecclesiam Christi adesset? Non utique ita opinandum est. Sed quia omnis Dei sermo, quo ex errore in veritatem Dei [(a) 1Kb] retrahimur, quo per comminationem terroremque judicii ad innocentis et sanctae [Col. 0283B] vitae viam regimur, virga est nuncupatus, per quam intra disciplinam divini metus cohibiti, moderati ac providentis [(b) 1Kb] rectoris monitu coercemur: beatus Apostolus conditionem eligendi adventus sui his quos monebat adjecit, utrum mallent eum in severitate doctrinae atque objurgationis adesse, an in spiritu lenitatis. Quod utrumque secundum modestiae tenorem erat necessarium, ut obedientibus lenior, insolentibus vero severior adveniret. Et hoc quidem ex Novi Testamenti auctoritate praesumptum est.

37. Ita et in Veteri: Christus virga simul et flos. ---Hanc autem verbi doctrinam virgam nuncupari ex Veteri ita cognitum est, cum dicitur: Virga directionis, virga regni tui (Psal. XLIV, 7). Quia haec [(c) 1Kb] eadem est virgae directio, qua per doctrinam in [Col. 0283C] aequam viam utilemque dirigimur: et quae virga regni est, necesse est ipsa illa doctrina sit regni. Ipsum autem Dominum nostrum ob doctrinae suae utilem ac moderatam praedicationem virgam nuncupatum ita accepimus dicente Esaia: Exiet, inquit, virga de radice Jesse. (Esa. XI, 1). Ac ne tyrannicam in eo severitatem per virgae nuncupationem auderet quisquam opinari: continuo propheticus sermo subjecit: Et flos de radice ejus [(1) 1Kb] adscendet, et requiescet super eum spiritus Domini (Ibid.), ut virgae severitatem floris suavitas temperaret, cum unicuique nostrum doctrinae terror regimen perfectae beatitudinis admoveret. In hac ergo virga reget datas sibi gentes: non corruptibili, non caduca, non fragili [(d) 1Kb] , sed ferrea, id est, validissima et pro naturae suae soliditate firmissima.

[Col. 0284A] 38. Confringit sibi datos, ut reformet.---Hac ergo virga ferrea ut reget, ita confringet et conteret [(2) 1Kb] : nam magis hoc secundum septuaginta translatores graecitatis proprietas enuntiat. Ita enim scriptum est, 53 [(3) 16Kb] . Sed sive conterat, sive confringat, non idcirco existimandus est haereditatem poscere, ut eam ad perdendum atque abolendum [(4) 1Kb] confringat et conterat: quippe cui cor contribulatum sacrificium sit optimum. Contritio ergo illa sive confractio est, quae in nobis corporeas voluptates et secularium vitiorum incentiva comminuit, dignosque nos dignatione Domini praestabit, secundum dictum prophetae: Cor contribulatum [(5) 1Kb] et humiliatum Deus non spernet (Ps. L, 19). Comparata autem vasis figuli confractio, quantam [Col. 0284B] absolutionem intelligentiae hujus impertitur [(6) 1Kb] ? Non enim sine causa quos in haereditatem poposcit, virga ferrea regens tamquam vas figuli confringet: nisi quod comparationis exemplo fragmenti istius modi damnum proficere in restaurationem ejusdem vasis ostendit.

39. Qualis autem a Deo secundum vas figuli nostra confractio sit, idem docuit per Jeremiam prophetam, dicens: Surge, et descende in domum figuli; et ibi au dies verba mea. Et descendi in domum figuli, et ecce ipse faciebat opus super lapides. Et cecidit vas quod faciebat in manibus ejus: et iterum ipse fecit vas aliud secundum quod placuit in conspectu ejus ut faceret. Et factum est verbum Domini ad me, dicens: Si secundum figulum hunc non possum facere vos, domus Israel? [Col. 0284C] Ecce sicut lutum figuli vos estis in manibus meis. In summa loquar super gentem aut super regnum, ut feriam eos et perdam: et si conversa fuerit gens illa a malis suis, poenitebo de malis quae cogitabam [(e) 10Kb] facere illis. Et in summa, loquar super gentem et regnum, ut reaedificem [(f) 1Kb] et plantem. Et facient mala ante me, ut ne audiant vocem meam; et poenitebo de bonis quae loculus sum facere illis (Jer. XVIII, 1 et seqq.). Sic petitas atque obtentas haereditatis suae gentes Deus confringet et conteret, ut reformet. Confringit enim Deus in omnibus omnes inexplebiles cupiditates, et illecebrosas lascivias, et ferventes iras, et inanes superstitiones, et tumentes fastus, et impias opiniones. Reformat autem nos ad rationabilem vitae usum contemptu pecuniae, luxus pudore, irae moderatione, veri [Col. 0284D] scientia, communione vivendi, religionis officiis: cum [Col. 0285A] per doctrinae 54 regimen terroremque judicii in has virtutes post vitia illa reviviscimus. Non enim ait, Tanquam vas figulum [(a) 1Kb] confringes eos, ne per testae fragmentum irreformabile vas posset intelligi; sed ait, vas figuli, quod in ipsa artificis molitione vas fieret, ut secundum praelatum exemplum prompta esset confracti ejusdem vasis ex artificis voluntate reparatio.

40. Ut figulo vas, ita poenitentes Deo facile est reparare. ---Sed hoc irrationabilis materiae vas etiam sub alia intelligentia ad rationem humanae voluntatis aptatum est: homines quidem per haec vitia sua cadere; sed si in his poeniterent, id est, si ab his desinerent, se quoque Deus in his quae ad poenam casus hujus constituerit, poenitere non quod hic motus mentis secundum [Col. 0285B] humanam naturam in Deum caderet, sed quia homini [(b) 1Kb] gestorum poenitentia modus est gerendorum. Poenitentiam quoque suam Deus memorat ad poenam: quia puniri desinerent, qui esse impii destitissent. Ut ergo figulo promptum est amissum vas ad eamdem, vel quam volet, speciem reformare: ita. Deo facile est, post vitiorum casus volentes se origi, per doctrinae suae institutionem ad pietatem ex impietate reparare.

41. Resurrectioni et spiritali et corporali praedicta aptantur.---Sed et illa tamquam vas figuli non ignoranda confractio est, tum cum his corporibus dissolutis, et casu mortis confractis, pro voluntate artificis restauratio afferetur. Quod utrumque propheticus sermo significasse eodem dicto videtur. Nam cum [Col. 0285C] poenitentiam utilem in his quae antea agebantur ostendit, praesentis hujus vitae et corporalis ex vitiis in virtutes novam quasi instaurationem docet esse oportere, ira in eos Dei sicuti criminum voluntate cessante. Et quamquam id ex figuli comparatione protulerit: tamen cum de eodem figulo ait; Et ipse fecit vas aliud secundum quod placuit in conspectu ejus (Jerem. XVIII, 4), significari etiam intelligitur illa, quae secundum Dei voluntatem resurgentium corporum instauratio est futura. Prout enim ei placet, et in conspectu ejus dignum est, confracta reparabit, non ex alia aliqua, sed ex veteri atque ipsa originis suae [Col. 0286A] materie speciem illis complaciti sibi decoris impertiens: ut corruptibilium corporum in incorruptionis gloriam resurrectio, non interitu naturam perimat, sed qualitatis [(c) 1Kb] conditione 55 demutet. Non enim aliud corpus, quamvis in aliud resurget, Apostolo dicente: Seminatur in corruptela, resurget in incorruptione; seminatur in ignominia, resurget in gloria; seminatur in infirmitate, resurget in virtute, seminatur corpus animale, resurget spiritale [(1) 1Kb] (I Cor. XV, 42, etc.). Fit ergo demutatio, sed non affertur abolitio. Et cum id quod fuit, in id quod non fuit surgit; non amisit originem, sed profecit ad honorem. Confringi itaque nos tamquam vas figuli, vel nunc, vel tunc gaudeamus: ut et nunc, modo figuli vasis, commortui et consepulti Domino in baptismate in [Col. 0286B] novitate vitae [(d) 1Kb] ambulemus (Rom. VI, 4): et in novum Christi hominem deposito vetere renasca mur (Coloss. III, 9 et 10), et tunc per hunc novae nativitatis profectum, in beatam illam ac Deo placentem iteratae reparationis nostrae speciem reformemur.

42. Reges ad intelligentiam excitantur.---Cujus boni non ignarus Propheta, post haec hortatur et dicit, VERS. 10-15: Et nunc reges intelligite, erudimini qui judicatis terram. Servite Domino in timore, et exsultate ei [(2) 1Kb] cum tremore. Apprehendite disciplinam, ne forte irascatur Dominus, et per eatis de via justa. Cum exarserit in brevi ira ejus, beati omnes qui confidunt in eum. Doctrinae hic ordo utilissimus est, ut eorum, in quae nos adhortatur, beatitudinem cognitam praestet: [Col. 0286C] quia difficile sit animum ac spem ad ignorata protendere. Volens igitur Propheta ad eorum nos, quae superius commemoraverat, intelligentiam cohortari, intelligentiae ipsius honorem ante memoravit, dicens: Et nunc reges intelligite, eos scilicet qui intellecturi essent, reges esse demonstrans. Sed quaerendum est, quos reges ad intelligentiam propheticae hujus adhortationis admoneat: ne quisquam forte eos significari intelligat, quorum nunc in corpora humana, et in bellorum ministeria, et in metum gentium regnum est. Non sunt autem hi aeterni et beati apud Deum reges: quippe cum [(3) 1Kb] ipsi jam a mandatis [(e) 1Kb] [Col. 0287A] Dei excidant, et diabolo in regnum sint deputati, dicente eodem cum Dominum tentaret: Et duxit illum diabolus in montem altissimum, et ostendit illi omnia regna orbis terrae in momento temporis: et ait ad illum diabolus: Tibi dabo potestatem hanc et gloriam eorum, quia mihi 56 tradita sunt (Luc. IV, 5 et 6). Alios autem nobis reges Evangelia demonstrant, scilicet in quos appropinquavit regnum Dei, et eos qui regnans in se peccatum devicerint, qui sui ipsius corporis reges sunt, dominatui suo universa vitiorum incentiva subdentes: HOC enim in nobis est regnum Dei. Sic iterum Christus regnat in nobis, cum per eum ipsi dominorum in nos jure regnamus [(a) 3Kb] ; secundum quod dictum est: Non venit regnum Dei cum observatione: neque dicent: Ecce hic et ecce illic. Ecce enim [Col. 0287B] regnum Dei intra vos est (Luc. XVII, 20 et 21). Hujus regni beatus Apostolus meminit Corinthiis scribens: Jam sine nobis regnatis; et utinam regnetis, ut et nos vobis [(b) 19Kb] conregnemus (I Cor. IV, 8). Hoc itaque regnum Dei est ubi peccatum vincitur, ubi mors perimitur, ubi non regnat hostis: Mors enim regnavit ab Adam usque ad Moysen (Rom. V, 14). Et Apostolus ait: Jam non regnet peccatum in vobis (Rom. VI, 12). Per hoc regnum Dei regno peccati dissoluto, ipsisque jam nobis regibus regno adversante subverso, hoc nobis erit regnum Dei, cum omnibus vitiorum nostrorum aculeis contusis, labes erit corporeae infirmitatis absorpta.

43. Quid intellecturi.---Hos itaque reges Propheta ad intelligendum cohortatur: ut sciant, adversus [Col. 0287C] Dominum et Christum ejus fremuisse reges, et populos vana meditatos: intelligant quoque irridentem e coelis, et in ira loquentem, et super Sion montem sanctum regem constitutum, praecepta Dei patris annuntiantem: cognoscantque eum qui sit genitus in filium; tempus quoque illud, quo qui tempora fecit, sit in tempore genitus. Intelligant in quo haereditatem gentium, et possessionem terrae finium postulavit: non ignorent etiam quae haec virga sit ferrea, qua regens eos, modo vasis figuli confringat. Haec enim intelligentes, sacramentum omne divinae voluntatis agnoscent: et cum per obedientiam praeceptorum haeredes [Col. 0288A] Dei Patris, cohaeredes autem Domini nostri Jesu Christi erunt; per id quo aeterno regi cohaeredes sunt, id necesse est consequantur ut reges sint.

44. Judices terrae sancti quorum vita impios damnat. ---Testantibus itaque Evangeliis atque Apostolo de regibus, sequens est ut cognoscamus qui sint judices terrae, quosque ut reges oporteat erudiri: maxime cum reges 57 nudo tantum nomine sine regni alicujus designatione cognominet, ut eos suos atque in se esse reges doceret; judices autem terrae dicat. Differre vero judicem, et regem, ipso usu terrenae consuetudinis cognoscimus; quia non idem sit regnare, quod judicare; quia [(1) 1Kb] regnum dominatio sit, judicium vero sit modus aequitatis. Sancti ergo quique intelligendi sunt esse judices terrae, quorum vita atque fides, [Col. 0288B] infidelium iniquorumque judicium sit [(c) 1Kb] . Et hoc Dominus in Evangeliis ostendit dicens: Viri Ninivitae surgent in judicio, et judicabunt generationem hanc: quia poenitentiam egerunt in praedicatione Jonae; et ecce major quam Jona hic. Regina Austri surget in judicio, et judicabit generationem hanc: quia venit ab ultimis partibus terrae obaudire [(2) 1Kb] sapientiam Salomonis; et ecce major hic Salomone (Matt. XII, 41 et 42). Tales erunt judices terrae, quorum comparatio [(d) 1Kb] fidei ac timoris, impoenitentes impiosque condemnet. Si enim poenitentia Ninivitarum ex Jonae praedicatione suscepta fructum adepta est poenitendi, necesse est obediens eorum poenitentia insolentem horum impoenitentiam judicet. Aut regina Austri ex ultimis partibus terrae desideratam Salomonis sapientiam audiens, [Col. 0288C] nonne infidelitatem et incuriam praesentium auditione [(e) 1Kb] peregrina damnabit? cum tamen inobedientiae atque inaudientiae judicium differens a Salomone atque Jona Christus auctor accumulet. Absolute autem hos esse judices terrae Apostolus demonstrat dicens: An nescitis, quia sancti mundum judicabunt, et in vobis judicabitur [(3) 1Kb] mundus (I Cor. VI, 2)? cum per meritum adeptae beatitudinis, criminosorum vitam sanctitas comparata condemnet.

45. Ut timor, laetitia, tremor animum servi Dei temperent. ---Intelligentiae autem hujus atque eruditionis opus continuo propheta subjecit, dicens, [Col. 0289A] Servite Domino in timore, et exsultate ei cum tremore. Non securum patitur aut negligens servitium [(1) 1Kb] : vult in omni servitutis officio admisceri timorem. Ut enim metuentes servi diligentius dominis carnalibus serviunt, cum voluntatem solertioris obsequii metus obsequelae admixtus eliciat: ita et Deo servientes, si timeant per imminentem timorem, non negligentes in ea erunt quam susceperint servitutem. Ac ne tyrannici terroris hic metus esse fidelium crederetur; ad id quod dixerat: Servite Domino 58 in timore, adjecit, et exsultate ei: ut metum servitutis, gaudii exsultatio temperaret, cum ipse timor causam laetitiae per conscientiam servitii fidelis afferret. Porro autem ne libertas gaudii fines congruae moderationis excederet; ita subdidit: Exsultate in tremore; quia periculosa ad [Col. 0289B] oblivionem timoris esset libera a tremore laetitia. Atque ita haec prophetici eloquii ratio servata est, ut servitutem timor detineret, timorem exsultatio moderaretur, et exsultationem tremor consequens contineret.

46. Fervor sit in Dei servitio.---Hujus autem servitii et timorem exsultantem, et exsultationem trementem, docuit in eo quod sequitur consistere, dicens: Apprehendite disciplinam. Virtute verbi significationem impatientis [(2) 1Kb] et velut praeproperae ad id voluntatis ostendit, non tam expetendam, quam apprehendendam potius disciplinam docens: non tepore [(a) 1Kb] fidei in hujus obedientiae observatione contentus, sed ardorem spiritus in apprehendendi aviditate desiderans. Sic in rapiendo regno coelorum raptore Dominus delectatus [Col. 0289C] ait: A diebus autem Johannis regnum coelorum vim patitur, et vim facientes diripiunt illud (Matth. II, 12), quia cum regni coelestis possessio Israeli praedicaretur, fides tamen gentium possessionem hanc sibi Israel diffidente [(b) 3Kb] praeriperet.

47. Pauli exemplum.---Sic et beatus Paulus currit, ut apprehendat, dicens: Sequor autem ut apprehendam, in quo et apprehensus sum (Philip. III, 12). Non lento gradu properat, neque otioso sequitur procursu; apprehensurus enim sequitur. Et satis quidem dixisse videretur, si consecuturus sequeretur, sed vim et ipse afferre optat, et apprehendere properat, et modo (f. amplexus) exempli corporalis invadere. Scit autem se eo ipso jam esse, quod apprehendere properat, [Col. 0290A] apprehensum. Si enim nos per corporalem naturam Deus naturae suae dissidentis [(c) 1Kb] homo genitus apprehendit, factus ipse quod sumus; nostrum est ad apprehendendum nunc id quod est ipse contendere, ut in eam gloriam, in quam naturam corporeae hujus corruptionis eximit, festinatio nostra se misceat: atque ita apprehendemus id in quo fuimus apprehensi, si naturam Dei consequamur, Deo ante naturam hominum consequente. Apprehendenda itaque disciplina, et invadenda est quodam amplexu et in vinculo corporali: ne elabatur aut excidat.

59 48. Qui pereant de via justa ab ea alieni.---Causam autem diligentis hujus complexus ac vinculi propheta subjecit, dicens,: Apprehendite disciplinam, ne quando irascatur Dominus, et pereatis [Col. 0290B] de via justa. Cum exarserit in brevi ira ejus. Adest enim poenae dies, qui in exardescente ira Domini significari intelligitur: in quo si non apprehensam a nobis disciplinam tenebimus, perditi de via justa erimus. Unicuique enim rei perit, quidquid aufertur: et quod deest, ei cui deest jam videtur amissum. Nam tametsi per naturam suam maneat, ei tamen cui abest non manet. Et idcirco de via justa impii pereunt, quia in ea non erunt. Pereunt autem de via justa, cum exarserit in brevi ira ejus.

Impii statim a morte poenas inferni luunt.---Non morosa [(d) 1Kb] haec ira est, per quam de justa via pereunt: ne quis sibi interim in poenae lucro inter moras judicii blandiatur. In brevi namque exardescit ira. Excipit enim nos statim ultor infernus: et decedentes [Col. 0290C] de corpore, si ita vixerimus, confestim de via recta perimus. Testes nobis evangelicus dives et pauper: quorum unum Angeli in sedibus beatorum et in Abrahae sinu locaverunt, alium statim poenae regio suscepit (Lucae XVI). Adeo autem statim poenae [(e) 1Kb] mortuum excepit, et etiam fratres ejus adhuc in supernis manerent. Nihil illic dilationis aut morae est. Judicii enim dies vel beatitudinis retributio est aeterna, vel poenae. Tempus vero mortis habet interim unumquemque suis legibus, dum ad judicium unumquemque aut Abraham reservat, aut poena.

49. Fiducia in Deum opus.---Et idcirco copiosum hunc sacramentis coelestibus psalmum sic Propheta conclusit: Beati omnes qui confidunt in eum. Non trepidam [Col. 0291A] spem neque ambiguam perfectio beatitudinis exigit. Confidentia ad id opus est, firmae opinionis scilicet, et indemutabili voluntate: quia plus sit confidere, quam sperare. Confidendum ergo est, ne nos a via recta exardescens brevi ira Dei deperdat. Fidelis enim est qui ait: Qui credit in me non judicabitur, sed transiet de morte ad vitam (Job, V, 24). Dominus noster Jesus Christus, qui est benedictus in secula seculorum. Amen.



[PSALMUS IX.]



TRACTATUS [(1) 1Kb] De titulo psalmi IX.

In finem [(2) 1Kb] [(a) 17Kb] pro occultis filii. Psalmus David.

60 Nunc primum prodit ex codice Vaticano not. 231, ab annis circiter 500, scripto, in quo post expositionem secundi psalmi subjicitur, Explicit psalmus II; [Col. 0291B] Incipit de titulo IX psalmi feliciter. Nullas falsitatis, veritatis autem plurimas habet notas. Non leves sunt 1o Familiares Hilario et amicae voces, absolutio, absoluta intelligentia, etc.; 2o Explicatio verbi finis cum iis quae tum Prologo n. 18, tum lib. II de Trin. n. 28, de eodem habetur consentiens; 3o peculiaris quaedam Christi ex virgine nativitatis exprimendae ratio; 4o doctrina de aditu ad regnum Dei Patris per regnum Christi. Demum Prologo n. 17, pollicetur se in singuliis psalmis inscriptionum singularum causas praestiturum, et hoc, inquit num. 22, quia ex quibus rebus psalmus consistat ostendunit. Hic praesertim exsequitur quod spopondit, docens num. 2, titulum ad hoc adscriptum, ut ex quibus psalmus ipse consisteret nosceretur. Exoptandum esset, ut castigatius hoc opusculum una cum totius [Col. 0291C] psalmi expositione, quam ei Hilarius subjecisse credendus est, ad nos pervenisset.

1. Psalmi alii faciles, alii captu difficiles.---Quorumdam psalmorum absoluta intelligentia est, quorumdam obscurior sensus est; diversitatem utique [(3) 1Kb] affert diversitas prophetiae. Per multa namque et varia genera sermonis ad agnitionem Dei hominem Spiritus sanctus instituit, nunc sacramentorum occulta per naturas et comparationem hominum comprehendens, nunc fidei simplicitatem verborum absolutione commendans, nunc vitae ordinem praeceptorum veritate confirmans, nunc quid providendum sit et cavendum per personam prophetae qui psalmum scribat ostendens: ut per hanc multiplicem et divitem copiam doctrinae, per quasdam partes et incrementa discendi, totius [Col. 0291D] intelligentiae aedificatio comparetur. Et erit nobis psalmus positus in exemplum, cujus superscriptio [Col. 0292A] talis est: In finem pro occulta filii psalmus David. Itaque per naturam eorum, quae et occulta et in finem sunt, quaerenda est psalmi intelligentia.

2. Titulus index eorum quae tractantur.---Psalmus inscriptus non est, In finem pro occulta filii, nisi tantum in id, ut ex quibus psalmus ipse consisteret, nosceretur. 61 Omnia autem, quae ad titulum sermonis adduntur, ex quibus sermo sit initus, testantur. Non enim convenit, ut in sermone aliud sit, aliud in titulo; quia titulus velut index eorum est de quibus scribitur. Verbi igitur ejus, quod in fine dicitur, ratio est intelligenda. In fine est ultra quod nihil est, in fine est quod praesens tempus excedit; quia finis ex omnibus, non ex fine omnia: desinunt enim in eo cuncta, et est quoddam rei actae, dictaeve postremum: [Col. 0292B] et nisi in ea totius universitatis postremitas erit, non erit finis; quia necesse est non esse ultimum, quod ultra se habeat aliquid postremum. Ex quo intelligendum quotiescumque titulus habet in fine [(4) 1Kb] , non praesentia in his, sed ultima contineri. Occulta autem sunt, quae ab condita et latentia sunt, quaeque reconditis et inaccessibilibus et imperspicabilibus occulantur, in quo ei [(b) 1Kb] tantum qui condiderit comperta, aut nisi cum aliquibus cognoscenda protulerint. Ergo psalmus inscribitur in finem pro occultis. Et quia ex natura rerum quid intelligentiae in nominibus finis, occultorumque sit, [(5) 1Kb] et deinde [(c) 1Kb] res ipsas quae in fine atque occultis sint, convenit explicari.

3. Et de his quidem testis est nobis beatus Apostolus [(6) 1Kb] ita dicens: Prout legentes potestis intelligere [Col. 0292C] intellectum meum in sacramento Christi, quod aliis temporibus non est cognitum filiis hominum, sicut nunc revelatum est (Ephes. III, 4 et 5). Et rursum: Mihi minimo omnium sanctorum haec gratia data est in gentibus, evangelizare investigabiles divitias Christi, et illuminare quae sit distributio sacramenti ejus, quod absconditum est a saeculis in Deo (Ibid. 8 et 9). Hoc est ergo occultum, de quo et Dominus ait: Non est absconsum quod non cognoscatur, neque opertum quod non revelabitur (Matth. X, 26). Sed psalmus occulta continet, non occultum. Recte ita: nam consequentia docent plura fuisse, non unum. Est enim occultum, Deum salutis humanae causa, non in coelesti gloria et claritate nominis sui adfuisse, sed formam humani corporis induisse. Est et occultum, naturam in eo carnis [Col. 0292D] humanae, non ex communi originis 62 genere induisse, sed extitisse [(7) 1Kb] ex virgine et editam virgine [(d) 1Kb] [Col. 0293A] fuisse, absque nascendi initio procreatam. Est occultum, cum qui mortuus sit ex morte vixisse, gloriam immortalitatis ex corpore resumentem. Sed non is quidem finis est.

4. Quem finem significet.---Finem autem, non velut quemdam rerum occasum, sed decurrentium modum, consummationemque significat; neque ut in abolitionem desinatur, sed ut in quemdam manendi terminum ea de quibus agitur collecentur. Quis ergo hic finis sit, [(a) 1Kb] item [(1) 1Kb] quae rerum omnium absoluta perfectio, et quam absconsa sit, beatus Apostolus ad Corinthios ita loquitur: Quomodo enim in Adam omnes moriuntur, sic et in Christo omnes vivificantur. Unusquisque autem suo ordine: primitiae Christus, deinde qui sunt Christi, qui in adventu ejus crediderunt [Col. 0293B] [(b) 1Kb] ; deinde finis cum tradiderit regnum Deo patri, cum evacuaverit omnem principatum et potestatem. Oportet enim illum regnare, donec ponat omnes inimicos sub pedibus suis: Deus enim omnia subjecit sub pedibus ejus. Novissima inimica devicta est in eo mors. Cum vero dixerit: Omnia subjecta sunt [(2) 1Kb] , absque eo qui subjecit illi omnia, tunc ipse [(c) 1Kb] subjectus erit illi, qui sibi subjecit omnia, ut sit Deus omnia in omnibus. Hic igitur est finis occultis (f. pro occultis vel occultus), mortuorum resurrectio, sanctorum glorificatio, malitiae dominantis [(3) 1Kb] abolitio, mortis interitus; et per hoc Christi regnum, Patris quoque Dei et regnum. His enim gestis, postquam Filio erunt a Patre universa subjecta, non ut per subjectionem regni adimatur aeternitas [(d) 1Kb] , sed ut nos clarificatos, et immortalitate [Col. 0293C] coopertos, et in corporis sui gloria conformatos [(4) 1Kb] , in regnum Patris inducat, jam cohaereditate sua dignos, jam in familiam patris assumptos, jam bonorum ejus gloriaeque participes, ut Patri conregnet in nobis, sitque Deus omnia in omnibus, cum subjectionem [(e) 1Kb] obedientiae, in divinam naturam humanae assumptionis absorbeatur infirmitas. Aeterna haec igitur per Filium laus patri Deo debita est, suscitatis omnibus [(5) 1Kb] qui ab Adam usque ad regni tempus 63 per fidem vixerint [(6) 1Kb] , et coelesti habitu a corpore (f. ac corpore) transfiguratis, et iniquitate malitiae omnis ablata, et diabolo in poenam aeterni ignis addicto, et de memoria hominum nomine ejus exempto; haec in psalmo occulta cantantur, haec consummato fine celebrantur. Et quia Filius futurorum omnium [Col. 0294A] conscius est, haec tamquam jam perfecta laudantur, quia in eo, et apud eum, et per eum omnia sunt: ipsi gloria in saecula saeculorum. Amen.



PSALMUS XIII.

Dixit insipiens in corde suo: Non est Deus. Corrupti sunt, et abominabiles facti sunt in voluntatibus [(f) 1Kb] suis: non est qui faciat bonum, non est usque ad unum. Dominus de coelo prospexit super filios hominum: ut videat si est intelligens aut requirens Deum. Omnes declinaverunt, simul inutiles facti sunt: non est qui faciat bonum, non est usque ad unum. Sepulcrum patens est guttur eorum, linguis suis dolose agebant, venenum aspidum sub labiis eorum. Quorum os maledictione et amaritudine plenum est, veloces pedes eorum ad effundendum sanguinem. Contritio et infelicitas in viis eorum, [Col. 0294B] et viam pacis non cognoverunt: non est timor Dei ante oculos eorum. Nonne cognoscent omnes, qui operantur iniquitatem, qui devorant plebem meam sicut escam panis? Dominum non invocaverunt: illic trepidaverunt timore, ubi non erat timor. Quoniam Deus in generatione justa est: consilium inopis confudistis: quoniam Dominus spes ejus est. Quis dabit ex Sion salutare Israel? Cum averterit Dominus captivitatem plebis suae, exsultabit Jacob [(g) 1Kb] , et laetabitur Israel.




TRACTATUS PSALMI.

In editione Parisiensi anni 1605, ex codice S. Maximini Miciacensis primum vulgatus est hic Tractatus priore sua parte, a numero videlicet primo ad tertium usque truncatus, integer modo exhibetur ex memorato [Col. 0294C] codice Vaticano, in quo ad calcem opusculi superioris subnectitur: Explicit de titulo psalmi noni. Incipit psalmus XIII. Lege feliciter. Dixit insipiens in corde suo: Non est Deus, et reliqua. In multis nos erudiens, etc. Verba, doctrina, interpretandi ratio Hilarii venam et genium redolent. 64 Longae quippe periodi; totius psalmi argumenta per repetitam particulam ubi perstringendi modus, qua ratione omnes Ancyranae synodi definitiones lib. de Synod. n. 27, perstringuntur, nec non haec num. 3, in singulis verbis singulae virtutes sunt explicandae, et alia quae in notulis indicamus, ei conveniunt quam maxime. Quamquam concionem proxime post psalmi lectionem habitam iste ac subsequens Tractatus magis sapiunt quam reliqui.

1. Verbum Dei quanta reverentia tractari debeat, [Col. 0295A] aut audiri.---DIXIT insipiens in corde suo: Non est Deus et reliqua. In multis nos erudiens Apostolus, etiam id [(1) 1Kb] edocet cum omni reverentia verbum Dei esse tractandum, dicens, Qui loquitur, tanquam eloquia Dei (I Petr. IV, 11). Non enim secundum sermonis nostri usum, promiscuam in his esse oportet facilitatem; sed loquentibus nobis ea quae didicimus et legimus, per sollicitudinem sermocinandi honor est reddendus auctori. Et exemplum nobis coelestis doctrinae praestat humani officii consuetudo. Si enim quis verba regis interpretans, et praecepta ejus in aurem populi deducens, curat diligenter et caute per officii reverentiam regis satisfacere dignitati, ut cum honore ac religione omnia et relegantur et audiantur: quanto magis convenit Dei eloquia ad cognitionem [Col. 0295B] humanam retractantes, dignos nos hoc officio praestare? Sumus enim quoddam sancti Spiritus organum, per quod vocis varietas, et doctrinae diversitas audienda est. Vigilandum ergo et curandum est ut nihil humile dicamus, metuentes hujus sententiae legem: Maledictus omnis faciens opera Dei negligenter (Jerem. XLVIII, 10); proposito contra praemio curae et diligentiae eorum, qui cum reverentia ac metu sanctas Scripturas sibi tamquam Dei verba commendent, et cum debita dignitate ea insinuent mentibus audientium, Domino dicente: Et super quem aspiciam, nisi super humilem et mitem et trementem verba mea (Esai. 66, 2). Oportet igitur et praedicantes existimare non hominibus se loqui, et audientes scire non hominum sibi verba proferri, sed esse Dei voces, Dei constituta, [Col. 0295C] Dei leges, et reverentiam maximam utrique [(2) 1Kb] officio convenire. Maximi enim periculi res est, de thesauris Dei, de sacramentis reconditis, de testamento aeterno aliquid aut supervacuum proferre, aut negligenter audire. Consignanda sunt omnia animis, commendanda sensibus, quia nihil est verborum Dei, quod non sit implendum; et omne quod dictum est, habet quamdam jam efficiendi necessitatem; quia Dei verba decreta sunt.

2. Qui lectus est psalmus [(a) 1Kb] , in finem inscribitur. Si omnes ita inscriberentur, nihil esset difficultatis; excluderet enim omnem generalitas quaestionem. Sed cum alius aliam habeat inscriptionem, ex causis diversis tantum necesse est diversitates insciptionum 65 exstitisse. Duplex autem in his qui in fine superscripti [Col. 0295D] sunt intelligentia est: aut enim ea quae in consummatione erunt continebunt, aut eorum quae in toto psalmo erunt dicta, absolutionem psalmi finis impertiet. Sunt autem in psalmo omnia aspera, horrenda, pertaesa, blasphemiis plena, repleta sceleribus, querimoniis gravia. Non est confessio in Deum, [Col. 0296A] non laetitia in gaudiis, non in choris canticum; sed accusatio in profanos, sed querela in contumaces, sed dolor in afflictos. Ait enim, VERS. 1: Dixit insipiens in corde suo: Non est Deus. Corrupti sunt, et abominabiles facti sunt in voluntatibus suis; non est qui faciat bonum, non est usque ad unum, et reliqua. Sequitur in fine, VERS. 7: Quis dabit ex Sion salutare Israel? Dum averterit Dominus captivitatem plebis suae, laetetur Jacob, et exsultet Israel.

3. Mundo perdito medicus exquiritur.---Ut enim (f. si quis) pestilentem urbem ingressus, omnes omnino inhabitantes morbo dissolutos, et febribus aestuantes, et diverso aegritudinum genere confectos contemplatus sit, et nullum illic medicum inveniens ingemiscat, et nihil auxilii, nihil remedii adesse [Col. 0296B] tantis malis doleat, et desaevire magis membrorum pestem quotidie sentiat, sciatque medicum in longinquo positum mederi posse si adesset; quod solum [(b) 1Kb] superest, dolore desperationis exclamet, dicens: Quis est qui eum praesentem efficeret, et salutare ejus afferret? omnem scilicet sollicitudinem ad vota convertens: pari modo Spiritus sanctus cernens [(3) 1Kb] errorem generis humani, cernens mala seculi hujus ingravescentia, et morbum immedicabili morte grassantem, ubi Deus negatur a stulto, ubi abominandis voluptatum fallaciis corrupti sunt cuncti, ubi nullus bonum volens sit, ubi eorum guttura innocentium sint sepulcra, ubi lingua usi sint [(c) 1Kb] in officium fraudulentiae, ubi venenum aspidum labiis eorum verbisque suffusum sit, ubi os amaritudine et maledictione sit plenum, [Col. 0296C] ubi velox pedum eorum ad effundendum sanguinem cursus sit; et per haec non agnoscentibus viam pacis, in omnibus vitae eorum viis infelicitas ingravescat: ubi in Deum nulla reverentia est, ubi devastatio plebis Dei persecutoribus tanquam cibus panis sit, et innocentium mortes, damna, supplicia fiat [(4) 1Kb] satietas iniquorum: ubi Deus non invocatur, et trepidatur in nullis; creaturam in idolis omisso 66 Creatore reverentes: ubi Deus in generatione justa desperatur habitare, et consilium inopis confunditur, et spes patientiae et jus illuditur: his igitur ita grassantibus malis et toto orbe dominantibus, conscius Spiritus sanctus qui solus opem ferre possit, exclamat: Quis dabit ex Sion salutare Israel? Non enim Moyses dederat, non Elias, non Esaias, [Col. 0296D] non Prophetae [(d) 1Kb] ; omnia Legis opera adversus tantam morborum pestem infirmabantur. Opus erat medico, qui una atque eadem auxilii sui ope universa curaret, et tot ac varios in toto orbe languores, non arte, non opere, (quia quando opus et ars singulis adhibita profuisset?) sed verbi potestate sanaret [(e) 1Kb] . Hunc [Col. 0297A] requirit Spiritus, hunc exspectat, ad cujus adventum febris quiesceret, caecitas desineret, paralysis non esset, mors non occuparet; hunc exspectat, hunc proclamat, hunc orat: Quis dabit ex Sion salutare Israel? Sed in singulis verbis, singulae virtutes sunt explicandae.

4. Sion Christi corpus.---Sion quae sit Apostolus docet cum dicit: Accedamus ad Sion montem, ad sanctam Jerusalem civitatem (Hebr. XII, 22); omnes enim currimus apprehendere, in quo apprehensi sumus a Christo (Phil. III, 12), id est, inveniri in ejus corpore, quod ex nobis ipse praesumpsit, in quo ante constitutionem mundi a Patre sumus electi, in quo reconciliati ex inimicis, et acquisiti sumus ex perditis, in quo Apostolus cum damno universorum optat [Col. 0297B] inveniri dicens: Et omnia arbitror stercora, ut Christum lucrifaciam et inveniar in illo (Philip. III, 8). Ergo quia non nisi ex assumptione carnis nostrae hi morbi essent nostri corporis auferendi, et ex assumptione carnis [(1) 1Kb] salus nostra omnis in Deo est [(a) 1Kb] , idcirco ita ait: Quis dabit ex Sion salutare Israel?

5. Salutare nomen Christi gentibus promissi.---Sed in eo quod salutare est, virtus est nominis. Non nos aptamus [(2) 1Kb] aut fingimus: sed in Veteris Testamenti libris salutare Dominum Deum nostrum nuncupari docemur, et proprie hoc nomen per pollicitationem gentibus semper indultum est. Ait enim Esaias: Revelavit Dominus brachium suum sanctum in conspectu omnium gentium, et cognoscent omnes fines terrae salutare Dei nostri (Esa. LII, 10). Omnibus igitur gentibus [Col. 0297C] revelatum est, et ab omnibus cognitum est. Et rursus in psalmis Spiritus Sanctus exclamat: Cantate Domino canticum novum quia mirabilia 67 fecit (Psal. XCVII, 1 et 2). Ostendit [(b) 1Kb] Dominus salutare suum, in conspectu gentium revelavit justitiam suam. Et rursum: Annuntiate in gentibus gloriam ejus, et in omnibus populis salutare ejus (Psal. XCV, 3). Et rursum: Ostende nobis, Domine, misericordiam tuam, et salutare tuum da nobis (Psal. LXXXIV, 8). Cujus spei desiderium Dominus [(3) 1Kb] in Evangelio ostendit, dicens: Multi Prophetae et justi cupierunt videre quae vos videtis et audire quae auditis (Matth. XIII, 17). Hoc [Col. 0298A] salutare Simeon exspectavit diu, et cum in manibus accepisset, agnovit, et inter vagitus infantiae et cunarum sordes per fidem Deum vidit. In talibus et agnoscens adoravit, dicens: Nunc dimitte servum tuum, Domine, secundum verbum tuum in pace: quoniam viderunt oculi mei salutare tuum, quod praeparasti in conspectu universorum populorum, lumen [(c) 1Kb] in revelationem [(4) 13Kb] gentium. Ergo hoc salutare gentium annuntiatur, non carnali Israel, qui [(d) 1Kb] in monte Dominum majestatis exspectavit, vidit, audivit; qui in prophetis lapidavit, cecidit, secuit et occidit. Sed sermo iste omnis ad gentes est, et gentium [(e) 1Kb] salutaris est.

6. Ita ait: Dum avertit Dominus captivitatem plebis suae. Captivitas proprie gentium est, qui in corde suo dixerant [(f) 1Kb] : Non est Deus; qui trepidaverant ubi [Col. 0298B] non erat timor, qui spem inopis confuderant et illuserant, quia [(g) 1Kb] Dominus spes ejus est; qui in generatione justa Dominum habitaturum negaverant, capti religionibus daemonum, superstitionibus temporum, officiis creaturae. Haec captivitas [(h) 1Kb] apellitur, hoc servitium adimitur. Sed [(5) 1Kb] Israel erit ille qui credit, Israel erit ille qui Deum oculis cordis adspiciet: quia Israel Deum videns est, qui post captivitatem aversam hoc Dei salutare cognoscit. Laetatur Jacob, laetatur et Israel [(6) 1Kb] captivitate aversa, libertate concessa, Deo contemplato, [(7) 1Kb] Abraham et Jacob patribus per adoptionem familiae nuncupatis. In his ergo laetemur, et in his exsultemus, scientes per nostram redemptionem ob unius poenitentis salutem esse in coelis gaudia angelorum (Luc. XV, 7); et cum coelestis [Col. 0298C] laetitia pro nobis sit, oportet in Christo gaudia nostra esse perpetua, qui est benedictus in saecula saeculorum. Amen.



68 PSALMUS XIV.

Domine, quis habitabit in tabernaculo tuo, aut quis requiescet in monte sancto tuo? Qui ingreditur sine macula, et operatur justitiam; qui loquitur veritatem in corde suo, qui non egit dolum in lingua sua, nec fecit proximo suo malum, et opprobrium non accepit adversus proximos suos. Ad nihilum deductus est in conspectu ejus malignus: timentes autem Dominum glorificat [Col. 0299A] (Hil. magnificat). Qui jurat proximo suo, et non decipit: qui pecuniam suam non dedit ad usuram, et munera super innocentes non accepit. Qui facit haec, non movebitur in aeternum.




TRACTATUS PSALMI.

Tractatum hunc percurrentibus non satis primum apparebat unde illum Hilario certo assereremus. Imo ut ei abjudicaremus, multum propendebat animus Et quidem stylus illius nonnihil est planior quam solet. Videbatur quoque invictissimum fidei ac veritatis defensorem dedecere, mendacii officiosi fuisse praedicatorem: praesertim cum Augustinus, epist. CLXXX, n. 3, librum ipsius IX de Trin., ab hujusmodi suspicione vindicasset. Totum tamen tertio ac quarto perlustrantibus [Col. 0299B] non defuerunt notae unde illius auctor internosceretur. Ac primo quidem occurrerunt voces ei familiares, puta sacramentum et virtus contuenda verborum n. 2, virtus aeternitatis n. 5. Deinde quod in eodem num. 5, habetur de Christi corpore, affine est innumeris prope Hilarii locis: quod vero n. 11 de fiducia sui et insolentia, rursum in Psal. LII, num. 15, delibatur. Multa alia hujusmodi facilius est dispicientibus advertere, quam aliis demonstrare. Itaque cum etiam ei adscribatur non solum a Miciacensi codice, sed et a Vaticano; non est ulla ratio satis valida, ut ei abrogetur. Neque enim mirum, quod psalmi in quo ut in exordio dicitur, non prophetia est, non obscuritas, minus intricata, minus obscura sit expositio. Neque magis est stupendum, quod Hilarius Origenem, cui cum pluribus aliis mendacium [Col. 0299C] officiosum non videbatur illicitum, legens ac nonnumquam excerpens, re non multum discussa, in illius abierit sententiam quae suae ipsius indoli in beneficentiam propensissimae plurimum faveret. Sed et si mendacium officiosum charitatis specie Hilario nostro imposuit, cum mendacium per se malum nullo obtentu queat approbari, ut optime et fuse Augustinus lib. contra mendacium demonstravit, multa et praeclara complectitur iste 69 Tractatus ad mores optimos spectantia praecepta adversus arrogantiam, usuram, de usu muncrum et alia Hilario dignissima. In his non est tacendum, quod quam libera, quam constans, quam, ut ita dicamus, superba adversus potentes ac principes iniqua jubentes debeat esse christiana humilitas, ut gestis ostendit, ita etiam hic n. 12 et scriptis commendavit.

1. Psalmi scopus.---Psalmus qui lectus est, inscribitur [Col. 0299D] psalmus David; quia per eum Spiritus sanctus haec locutus est. Et recte ita competit psalmo; nihil enim in tempus alterum destinatur, nihil ex occultis [Col. 0300A] profertur, sed omne opus ejus in praesens est. Denique ita incipit, VERS. 1: Domine, quis habitabit in tabernaculo tuo, aut quis requiescet in monte sancto tuo? Oratio est simplex [(1) 1Kb] Dominum precantis et optantis [(a) 1Kb] ab eo noscere, qui mores, quod studium, quae voluntas sit cohabitaturi cum Deo, et in excelsis ejus et coelestibus quieturi. Non est enim humilis cujusdam animi nec mediocris operis admisceri Deo [(b) 1Kb] , mereri ejusdem domicilii communionem. Ergo de quibus quaeritur, statim respondetur: ut quia arduum est atque difficile haec obtinere, quibus modis id consequendum sit intelligatur.

2. Praecepta continet paucis multa et praeclara.---Dicit enim ad id quod quaesitum est, VERS. 2: Qui ingreditur sine macula, et operatur justitiam, et caetera [Col. 0300B] psalmo [(c) 1Kb] consequentia [(2) 1Kb] . Talibus praeceptis formatur, talibus monitis instruitur, cui ad Deum iter est, cui ad [(3) 1Kb] sublimitatem ejus adscensus est, cui in aeternis ejus est requies. Praeceptum autem omne brevitate collectum est, ut memoriae mandetur, ut haereat animo, ut foris ac domi, publice privateque, die ac nocte retineatur, [(4) 1Kb] obtemperetur, instetur. Est enim haec brevitas locuples et infinita, et ex omnibus Veteris ac Novi Testamenti praeceptis institutisque decerpta, infantibus, feminis, viris, senibus aptissima. Atque ut brevitatis ipsius commendabilior esse possit opulentia, quid in singulis verbis sacramenti sit [(d) 1Kb] prosequimur. 70 Non est hic prophetia, non obscuritas, non exemplum. Vox interrogantis est, bonitas respondentis, [(e) 1Kb] confirmatio audientis. Sed in [Col. 0300C] his virtus est contuenda verborum. Distinxit enim ita, habitationem in tabernaculo, requiem in monte: et prior est habitatio in tabernaculo, posterior requies in monte. Ut ergo habitationis et requiei distantia intelligatur, montis et tabernaculi proprietas explicanda est.

3. Tabernacula instituta a Moyse.---Et tabernacula quae prius fuisse legimus, fuerunt levia, caduca, arescentia, ad tempus ex frondibus [(5) 1Kb] tecta, qualia interdum a nobis effici solent vitandi aestus causa, ut infra umbram eorum ardorem solis aestumque vitemus. Istius modi enim tabernacula populo sunt per Moysen instituta. Sed haec arefacta sunt et dissoluta. Erant enim imaginaria, [(f) 1Kb] et facta ad exemplum [(6) 1Kb] . Ait enim ita Deus Moysi: Vide ut facias omnia secundum speciem, quam ostendi tibi in monte (Exod. XXV, 40). [Col. 0300D] David quoque templum aedificare optans, tabernaculum [(g) 1Kb] cognominavit, sicuti ait: Non dabo somnum oculis meis donec inveniam locum Domino, tabernaculum Deo Jacob (Psal. CXXXI, 4 et 5). Sed et Moyses [Col. 0301A] et Salomon tabernaculum condidit [(a) 2Kb] [(1) 1Kb] , et deinceps Apostoli plurima tabernacula condiderunt, et per omnes orbis terrarum partes, [(2) 1Kb] quaecumque adiri possunt [(b) 1Kb] , quin etiam in Oceani insulis habitationes Deo plurimas paraverunt. De quorum gloria testatur Spiritus sanctus: Quam amabilia sunt tabernacula tua, Deus virtutum [(3) 16Kb] ! concupiscit et deficit anima mea in atria Domini (Psal. LXXXIII, 2 et 3). Non ergo unum tabernaculum, vel per Moysen frondeum, vel per David exoptatum, vel per Salomonem omnibus humanis operibus ornatum [(4) 1Kb] , Propheta desiderat; sed multa et innumerabilia: quia etsi in orbe Ecclesia una sit, tamen unaquaeque urbs ecclesiam suam obtinet; et una in omnibus est, cum tamen plures sint, quia una habetur in pluribus.

[Col. 0301B] 71 4. Templorum jugis habitatio quam felix.---Primus itaque et maximus gradus est ad coelestia adscendentibus, habitare in hoc tabernaculo, et illic noctibus diebusque vitam aevi totius agere, amotum a saeculi curis, et negotia mundi hujus relinquentem, sicut plures sanctorum numquam a tabernaculo recesserunt: ut de Jesu Nave scriptum est: Et Jesus juvenis non egrediebatur tabernaculum; et Anna Prophetes non discedebat a templo, jejuniis et obsecrationibus serviens die ac nocte (Luc. II, 37). Post quae in monte Domini quiescendum est: hinc enim proficiscentibus eo iter est, et non nisi [(c) 1Kb] per hanc habitationem iter ullum est. Ergo querendum prius de habitatione tabernaculi fuit; quia ex eo in montem esset adscensus, deinde [(d) 1Kb] habitatio est temporis [Col. 0301C] et laboris. Quies vero non interpellatur extrinsecus, sed otium est juge, perpetuum, molestia carens, quod in statu suo maneat: caeterum si inquietudo se misceat, otii et naturam et nomen amisit.

5. Mons in quo quies corpus Christi.---Sed mons Domini nullus in terra est: omnis enim terra jam [Col. 0302A] pridem per vitia hominum [(5) 1Kb] maledictis obnoxia est. Nam et in Adae operibus, et in Abel sanguine meruit offensam, et sub Noe habitantium peccatis fuit plena, et nunc quoque edita et excelsa quaeque montium fanis, templis sacrisque maculantur. Ergo [(e) 1Kb] non in his talibus exspectandus hic mons est. Sed ut editissimae humi partes montes nuncupantur, ita necesse est in his quae coelestia sunt maxima atque sublimia sub montis nomine opinari. Et quid sublimius Christo? quidve excelsius [(f) 1Kb] Deo nostro [(g) 1Kb] ? Mons autem ejus est illud quod ex homine corpus assumpsit, in quo nunc habitat et sublimis et excelsus super omnem principatum et potestatem et omne nomen. Super hunc montem aedificata est civitas, quae non possit abscondi: quia sicut ait Apostolus: Non est [Col. 0302B] aliud fundamentum, nisi Christus (I Cor. III, 11). Ergo quia qui Christi sunt, in Christi corpore ante constitutionem mundi electi sunt, et [(h) 1Kb] Ecclesia corpus est Christi, et fundamentum aedificationis nostrae Christus est, et civitas super montem aedificata: hic ille mons est, in quo quaeritur quis possit esse requiescens. In alio quidem psalmo de hoc eodem monte sic legimus: Quis adscendet montem Domini, aut quis stabit in loco sancto ejus (Psal. XXIII, 3)? Et Esaias nobis erit testis: Et erit in novissimis diebus 72 manifestus [(6) 12Kb] mons domus Domini, et dicent: Venite, adscendamus in montem Domini, in aedem Dei Jacob (Esai. II, 2 et 3). Et rursum Paulus: Vos accessistis ad Sion montem, et ad civitatem Dei viventis Jerusalem (Hebr. XII, 22). Si ergo requiei nostrae [Col. 0302C] spes omnis est in Christi corpore, et cum in monte sit quiescendum, montem non aliud possumus intelligere, quam corpus quod suscepit ex nobis, ante quod Deus erat, [(i) 1Kb] et in quo Deus est et per quod transfiguravit (f. transfigurabit) corpus humilitatis nostrae conformatum corpori gloriae suae; si tamen [Col. 0303A] et nos vitia corporis nostri cruci ejus confixerimus, ut in ejus corpore resurgamus. Ad illud enim post habitationem Ecclesiae scanditur, in illo in Domini sublimitate requiescitur, in illo cum Angelorum choris, cum et nos simus Dei civitas, sociabimur. Quiescitur autem, quia nullus fit [(a) 1Kb] ex infirmitatibus dolor, nullus ex inopia metus; sed omnibus firmitate sua per virtutem aeternitatis utentibus, in his sit extra quae nihil indigeant quiescendum.

6. Vitia cavere, virtutes sectari.---Ergo ad id quod quaesitum est, Domine, quis habitabit in tabernaculo tuo [(1) 1Kb] ? respondit Spiritus sanctus per Prophetam: Qui ingreditur sine macula, et operatur justitiam. Igitur impollutus ingrediens, et extra omnem peccati labem vivens, hic esse responsus est, cui post baptismi [Col. 0303B] lavacrum nullae adhaeserint sordes, sed sit immaculatus et nitidus, sitque ei non corpus stupris contaminatum, non oculi spectaculis theatralibus sordidi, non mens vino ebria, non pecuniae vita ancilla. Magnum est igitur his abstinere; sed in non his (f. non in his) statim confecti itineris est requies: coepta enim in his via est, non peracta. Nam sequitur: Et operatur justitiam. Bonum non tam cogitandum est, quam exsequendum: et benevolentia non ineunda est, sed explenda. Justitiam enim velle, hic erit fructus ut fiat. Et quidem in his utilis est ad Dominum cursus; verum plura sunt reliqua.

Restat enim, VERS. 3: Qui ingreditur sine macula, et operatur justitiam. Qui loquitur veritatem in corde suo. Superiora illa, licet magna atque praeclara [Col. 0303C] sint, solent tamen cum gentibus esse communia, ut vitium caveant, [(2) 1Kb] ut famam bonitatis acquirant. Sed haec animalium, non spiritalium virtus est. Apostolus enim et carnalem hominem posuit, et animalem, et spiritalem: carnalem, 73 bellnae modo divina et [(3) 1Kb] humana negligentem, cujus vita corporis famula sit, negotiosa cibo, somno, libidine. Animalis autem, qui ex judicio sensus humani quid decens honestumque sit sentiat, atque ab omnibus vitiis animo suo auctore se referat, suo proprio sensu utilia et honesta dijudicans; ut pecuniam spernat, ut jejuniis parcus sit, ut ambitione careat, ut voluptatibus resistat, ut bonitate venerabilis sit. Sed praesens in his tantum et inter homines homini erit usus. De quibus ait gentium Doctor: Secundum doctrinas et [Col. 0303D] praecepta hominum, quae sunt rationem quidem habentia sapientiae in superstitione et humilitate sensus, ad non parcendum corpori non in aliquo honore, ut ad saturitatem carnis (Coloss. II, 22 et 23). Spiritalis autem est, cui superiora illa ad Dominum studia sint, et hoc [Col. 0304A] quod agit, per scientiam Dei agat, intelligens et cognoscens quae sit voluntas ejus, arcanum secreti consilii et absconditi a temporibus saeculi per revelationem ac donum Spiritus sancti intelligens, et sciens quae ratio sit a Deo carnis assumptae, qui crucis triumphus, quae mortis potestas, quae in virtute resurrectionis operatio. Haec, ut idem apostolus docet, animalis homo non percipit, quae sunt Spiritus Dei; stultitia est enim illi: nec potest intelligere, quoniam spiritaliter interrogatur. Qui autem spiritalis est, judicat omnia, ipse vero a nemine judicatur (I Cor. II, 14 et 15).

8. Sine fide sterilia opera.---Conscius ergo Spiritus sanctus, ea quae superiora sunt in vitae innocentia et in operibus justitiae, et gentibus et haereticis esse communia. Namque plures eorum et jejuniis corpora [Col. 0304B] defatigant [(b) 1Kb] , et continentiam patrimoniorum largitione testantur, et pudicitiam virginitate consummant. Sed quia, abundatura haec et multa istiusmodi in ipsis essent, Dominus ad discipulos sic locutus est: Amen dico vobis, cum venerit filius hominis, putatis inveniet fidem super terram (Luc. XVIII, 8)? Sciebat et virginitatem et continentiam et jejunia esse curanda; et quia haec non proficiunt [(4) 1Kb] ad sanctitatem, nisi expleantur in Christo, id est, cum Christi veritate consentiant; ad id quod superius dixerat, propheta subjecit: Et loquitur veritatem in corde suo, superiora illa inutilia demonstrans, nisi in confessionis veritate suscepta sint. Et in his quidem conscendentibus ad requiem montis Domini gradus celsus est, in innocentia videlicet, et in operibus, et in confessione: sed licet provecti per [Col. 0304C] plura simus, adhuc 74 tamen [(5) 1Kb] alia sunt [(c) 1Kb] reliqua.

9. Fidei veritatem ore et opere proferre.---Solent enim plures gloriosam intelligentiae verborum speciem praeferre, et voluntatis ac judicii decus etiam sermonum [(6) 1Kb] honestate mentiri; cum de Deo bene sentiant et loquantur, verbis autem ac sensui suo gestis atque operibus mentiantur. Hi sunt qui quae loquuntur oderunt, et his quae praedicant ipsis rebus inimici sunt. Ergo ad veritatem cordis adjunxit dicens: Qui non egit dolum in lingua sua; ut veritatem quam sentit, non fallat in verbis; ut Catholicae doctrinae professionem, et ita sentiendi ac praedicandi judicium etiam operatio consequatur: quia, secundum Apostoli testimonium, ut in corde creditur, ita in ore confessio fit ad salutem (Rom. X, 16). Ergo ut sit in Dei [Col. 0304D] requiem [(d) 1Kb] dignus adscensus, in verborum ac linguae veritate vivendum est: ut per operationum fidem sensus nostri verba non falsa sint.

10. Mendacium officiosum.---Sed artum hoc, et per saeculi nequitias et vitia difficile iter [(e) 1Kb] est. Est [Col. 0305A] enim necessarium plerumque mendacium, et nonnunquam falsitas utilis est, cum aut percussuro de latente mentimur, aut testimonium pro periclitante frustramur, aut fallimus de difficultate curationis aegrotum; et oportet secundum Apostoli doctrinam sermonem nostrum sale esse conditum (Coloss. IV, 6). Idcirco nunc Spiritus sanctus falsitatis affectum mendacii conditionibus temperavit [(a) 1Kb] dicens: Qui non egit dolum in lingua sua, nec fecit proximo suo malum, ut crimen mendacii in incommodo haberetur alieno.

11. Insolentem in alios aut sibi fidentem non esse.---Sed licet quae superius diximus expleantur, et ingrediatur innocens, opereturque justitiam, veritatem corde complectens, se ipsum in his quae locutus fuerat non fallens, malum proximo non inferens; perfectus [Col. 0305B] tamen in his non erit. Est adhuc aliquid in nobis edomandum, exspuendum, perimendum: et quid illud sit, idem [(1) 1Kb] qui per superiora confirmat propheta, subjecit dicens: Et opprobrium non accepit adversum proximos suos. Insolentiae scilicet et fiduciae vitia depellit, et commune illud superbiae malum tollit. Quid enim tam inane, tam miserum, quam homo homini superbiens, quam de se aliquid fidens? Nonne videmus plures per opum insolentiam, cum [(2) 1Kb] exprobrassent inopum egestatem, amissis omnibus egere; et aliorum miseriam fastidientes, rursum eguisse miserantum? plures etiam per praesumptionem vitae diu [(b) 1Kb] innocentis ad crimina devolutos, et eum delicta aliis 75 exprobrarent, ipsos vix ad poenitentiae veniam pertinere? Non est igitur opprobrium [Col. 0305C] adversus proximos ineundum: sed si quid in iis incuriosum, si quid petulans, si quid negligens, si quid incontinens deprehenditur, sine exprobrationis amaritudine, [(c) 1Kb] blandimento emendationis est corrigendum. Hoc humilitas, [(d) 1Kb] hoc sui per metum diffidentia, quae validissima fiduciae custos est, curat, ne sit admonitio contumelia, ne sit emendatio opprobrium, ne sit doctrina convicium. Sic fiduciam [(e) 1Kb] orantis pharisaei Dominus in Evangeliis damnavit, tum cum in medio consistens ita sermocinaretur: Gratias tibi ago, Domine, quod non sum sicut caeteri homines, adulteri, avari, sicut et hic publicanus. Erat autem publicanus in secreto orans: Domine, misereremei peccatoris (Luc. XVIII, 11 et 13). Huic orationi ejus Scriptura subjecit, Quia magis justificatus egressus [Col. 0305D] est publicanus quam pharisaeus (Ibid. 14). Misericordiam Dei peccati confessione promeruit publicanus: [Col. 0306A] pharisaeus vero honorem eorum quae de se proferebat, per insolentiam opprobrii amisit.

12. Humilitas non careat constantia.---Sed forte jam dignum se quis, si haec universa adeptus sit, promissionibus Dei credit; cum se post innocentiam, post bonitatem, [(3) 1Kb] post prudentiae modum [(f) 1Kb] , etiam humilitate moderatus sit. Sed plura adhuc restant. Nam ut significavit in eo mendacio esse peccatum, si alteri malum mentientis falsitas compararet; ita nunc ubi opprobria adversus proximos non sumenda decernit, habendam tamen rationem ipsius humilitatis adjecit. Quae autem haec ratio sit, cohaeret in versu: Et opprobrium non accepit adversus proximos suos. Ad nihilum deductus est in conspectu ejus malignus. Non oportet humilitatem carere constantia, et libertas [Col. 0306B] Dei a nobis in ea quam omnibus debemus servitute retinenda est (al. retinendum), ne ad potentium impetus terreamur, ne ad malevolorum arbitria cedamus. Interdum enim etiam regibus iniqua poscentibus turpi adulatione famulamur, et vitiis alienis conscientiae nostrae infirmitate blandimur. Ergo si jam in professionem iniquitatis abruperit, ut in versu explicatur: Ad nihilum deductus est in conspectu ejus malignus: oportet istius modi hominem apud nos non alicujus, sed nullius esse judicii, ut sit nobis [(4) 1Kb] nullus [(g) 1Kb] , abolitus, interemptus. Spiritalia 76 enim tractantem, et coelestia contuentem decet humanae nequitiae despicere momenta, et animo sublimi et excelso [(h) 1Kb] istiusmodi malevolentiae hominem tamquam nullus sit opinari.

[Col. 0306C] 13. Honor nulli Deum timenti denegandus.---Sed magnitudinem fidei nostrae nimium forte erexisse propheta adversus iniquos judicabitur. Sed spectandum est quid sequatur: Ad nihilum deductus est in conspectu ejus malignus: timentes autem Dominum magnificat. Ergo ut sine personae exceptione nullus nobis qui malignus est debet esse; ita et sine exceptione personae omnis qui Dominum timeat honorandus est. Non nos moveat innocens pauper, non [(i) 1Kb] jejunans anus, non servus fidelis, non confidens in ecclesiae habitatione peregrinus; sed omnes pari judicio revereamur, ut talis sit in eorum qui timent Dominum magnificatione humilitas, qualis esse debet in nihil aestimandis malevolis libertas.

14. Baptismo jurata constanter tenenda.---Et quia [Col. 0306D] in regenerationis nostrae nativitate in haec [(5) 1Kb] sacramenta juramus, renuntiantes diabolo, seculo, peccatis, [Col. 0307A] cum interrogantibus respondemus; retinendam usque in finem confessionis hujus fidem statuit dicens: Qui jurat proximo suo, et non decipit. Quamvis enim quis in mandatis Dei diu manserit, tamen si aliquando fefellerit, jam non manet cum fefellit, et justitia anterior injustitia tempore amittitur. In Evangelio [(1) 1Kb] : Beati, qui manserint usque in finem (Matth. XXIV, 13). Idcirco apud Salomonem omnis laus in exitu canitur: quia in his quae promissa sunt Deo, non est aliquando fallendum (Eccli. XI, 30).

15. Usurae iniquitas.---Sed tendit usque ad consummationem perfectam admonitio coelestis. Num cui vitium omne detersit, cupiditatem quoque [(2) 1Kb] ejus, quae nimium nos detinet, pecuniae avertit dicens: Qui pecuniam suam non dedit ad usuram. Fallax hoc beneficium, [Col. 0307B] et humanitas fraudulenta, damnosa haec benevolentia docetur. Quid enim tam intolerabile, quam ut indigenti ita beneficium tribuas, ut magis egeat; et miseriam inopis opem laturus accumules? Si christianus es, [(a) 1Kb] quid a Deo praemii exspectas, ipse ab hominibus non beneficia [(3) 1Kb] exspectando, sed damna? Si christianus es, quid otiosam [(b) 1Kb] pecuniam tuam in reditum componis, et fratris tui inopiam pro quo Christus mortuus est, thesaurum 77 tuum efficis? Si christianus es, non quaero ut largiaris, saltem debitum sic reposce, ne spolies; et memento eum a quo usuram repetis, esse inopem et pauperent, propter quem Christus inops voluit esse et pauper. Itaque sive injuriam, sive beneficium cum pauperi praestas, Christo praestare te nosce; quia propter [Col. 0307C] eum, cum Deus esset, indigentiam ejus est dignatus et nomen.

16. Munerum usus qui licitus, qui vetitus.---Sed ne durus sermo admonitionis istius crederetur, tamquam si penitus sub usurarum nomine habendi curam removisset: non igitur acquirendi sollicitudinem sustulit, quin etiam modestiam accipiendi muneris temperavit, dicens, ad id quod dixerat: Qui pecuniam suam non dedit ad usuram; et munera super innocentes non accepit. Est quaedam munerum consuetudo, quae honorem afferat largienti, ita ut [(c) 1Kb] maximi doloris sit oblata contemni, quam damni donasse quae sumpta sunt. Igitur ea munera quae in alterius operarentur injuriam inhibuit. Nam si usum [Col. 0307D] munerum omnino abstulisset, satis fuerat dixisse: Et [Col. 0308A] munera non accepit. Sed quia simplex donorum usus aut ex hominis, aut etiam ex Dei reverentia venit; ea vetuit munera, quae integritatem judicii corrumperent, quae innocentis injuriam emerent, quae nullum in se charitatis mutuae officium continerent. Ut enim quae Deo offerimus, his quidem ille non eget, sed per nos debitae reverentiae [(4) 1Kb] impletur officium: ita eam in muneribus docet observandam esse rationem, ut ea sumantur a nobis, quae sint grata et utilia offerentibus, non quae nos faciant venales, nec insidiosa innocentibus sint, nec munerantibus sumptuosa, officio potius quam cupiditate sumpta, honore ingesta [(d) 1Kb] quam metu, charitate magis suscepta quam lucro.

17. Qui facit haec, non movebitur in aeternum.---[Col. 0308B] Per haec igitur est habitatio in tabernaculo, per haec requies in monte. Restat ergo praeceptorum custodia, et mandatorum opus. Condendus est psalmus in viscera, scribendus in corde, in memoria signandus, et hujus nobiscum noctibus diebusque copiosae brevitatis thesaurus comparandus: ut acquisita hac in viaticum aeternitatis opulentia, et habitantes in Ecclesia, tandem in gloria corporis Christi quiescamus.



78 PSALMUS LI.

In finem [(5) 1Kb] intellectus David, cum venit ad eum Doec idumaeus, et nuntiavit Saüli, Venit David ad domum [(e) 1Kb] Achimelech.

Quid gloriaris [(f) 1Kb] in malitia, [(g) 1Kb] qui potens es in iniquitate? Tota die injustitiam cogitabit [(h) 1Kb] lingua tua: [Col. 0308C] sicut [(i) 1Kb] rasorium acutum fecisti dolum. Dilexisti malitiam super benignitatem, iniquitatem [(j) 1Kb] magis quam loqui aequitatem. Diapsalma. Dilexisti omnia verba praecipitationis, linguam dolosam. Propterea Deus destruet te in finem, [(k) 1Kb] evellet te, et emigrabit te de tabernaculo tuo, et radicem tuam de terra viventium. Diapsalma. Videbunt justi, et timebunt; et super eum ridebunt, et dicent: Ecce homo qui non posuit Deum adjutorem suum: sed speravit in multitudine divitiarum suarum, et praevaluit in vanitate sua. Ego autem sicut oliva fructifera in domo Dei, speravi in misericordia Dei in aeternum, et in saeculum saeculi. Confitebor tibi in [(l) 1Kb] saeculum, quia fecisti, et exspectabo nomen tuum: quoniam bonum est in conspectu sanctorum tuorum.




TRACTATUS PSALMI.
[Col. 0309A]

1. VERS. 1, 2. Superscriptio ipsa psalmi sollicitam expetendae intelligentiae postulat diligentiam. Est enim in exordio ejus statim positum, In finem intellectus. Nam et non sui temporis res psalmus continere ostenditur, cui praescriptio tituli in finem est. Et cum in fine (al. in finem) intelligentia sit, non potest in eo alicujus alterius magis rei intelligentia esse quam finis. Finis autem est, ut frequenter ostendimus, quo concluduntur omnia, cujus causa caetera sunt, ad quem universa spei, rerum, negotiorum opera festinant.

2. Quid spectet hic psalmus.---Intelligentia ergo psalmi in eo consistit, ob quem [(a) 1Kb] omnia sunt, extra quem nihil est. Et quis iste sit, superscriptio ipsa quae continere historiam existimatur ostendit. Est enim [Col. 0309B] talis: In finem intellectus illi 79 David. Cum venit Doec [(b) 1Kb] Idumaeus, et annuntiavit Sauli, et dixit ei: Venit David in domum [(1) 1Kb] Abimelech [(c) 1Kb] . Atque ut absolutius rationem superscriptionis consequi possimus, ipse rerum gestarum ordo subdendus est. Doec praepositus erat mulorum Saul: qui ad Saul ait: Vidi filium Jesse venientem in Noba ad [(d) 16Kb] Abimelech filium Achitob. Et interrogavit [(e) 19Kb] eum in Domino et manducare dedit illi, et gladium Goliae alienigenae dedit ei. Quibus auditis, rex potestatem Doec sacerdotum et civitatis dedit (I Reg. XXII, 9). Dehinc Scriptura subjecit: Et circumivit, inquit, Doec Idumaeus, et tetigit sacerdotes, et mortificavit in die illa octoginta et quinque, omnes ferentes ephod, [(f) 1Kb] et Noba civitatem sacerdotum dejecit in ore gladii (Ibid. 18, 19). Haec itaque omnis [Col. 0309C] gestorum fides est: ex qua tantum ad psalmi titulum [(2) 1Kb] praesumptum est, quantum et sacramento psalmi, et propheticae satisfaceret doctrinae. Id enim solum in superscriptione est: Cum inquit, venit Doec, et annuntiavit Saul, et dixit: Quia venit David in domum Abimelech. Et necessario post quinquagegesimum psalmum (in quo peccatorum remissio secundum sanctificati hujus, ut in exordio psalmorum (Prolog. n. 10) docuimus, numeri virtutem continetur), [Col. 0310A] psalmus iste tempore anterior, ordine posterior collocatur: ut id quod in finem intellectus praescribitur, perfectis undique et absolutis sacramentorum generibus possit intelligi.

3. Abimelech quid significet.---Abimelech, interpretatione verbi, fratris mei imperium significat. Quod enim nobiscum fratris mei imperium dicimus, id Hebraei Abimelech nuncupant. Cum ergo Sauli dicitur: Venit David in domum Abimelech; illi inimico David nuntiatur, quod domum ingressus sit fratris imperii. Domus autem imperii fratris quae sit, Petrus apostolus docet, dicens: Et vos quasi lapides vivi aedificamini [(g) 1Kb] domus spiritalis ad sacerdotium sanctum (I Petr. n, 5). Et infra: Vos autem genus electum, regale sacerdotium, genus sanctum, plebs ad [Col. 0310B] possidendum (Ibid. 9). In hanc igitur spiritalem domum aedificandi in regale 80 genus sumus, si per spiritalem corporum aedificationem conformes Deo facti, genus perfici regale mereamur. Hanc ergo Abimelech domum, id est, domum fraterni regni David ille verus, sanctus, rex, justus, oriens ingressus est; factus scilicet nostri corpori homo. Quae domus fraternum [(3) 1Kb] ei regnum est: quia in ejusdem corporis gloria cohaeredes sumus regni ejus, ipso dicente: Venite, benedicti patris mei, possidete praeparatum vobis regnum a constitutione mundi (Matth. XXV, 34). Quod autem fratres ejus sint, quorum domum regiam fuerit in gressus, per prophetam testatur in psalmo dicens: Annuntiabo nomen tuum fratribus meis, in media ecclesia laudabo te (Psal. XXI, 23). Concessa ergo secundum [Col. 0310C] praecedentem psalmum peccatorum remissione, Verbum caro factum habitat in nobis, qui et fratres, et domus spiritalis, et regale genus sumus.

4. Quis prodat ingressum.---Populus autem impius et parricidalis et proditor, qui in Doec [(h) 1Kb] persona [(4) 1Kb] significatur, regi suo inimicus, scilicet David, prodit quod in domo Abimelech sit. Et hoc fit, cum Pilato traditur, cum homo crucifigendus offertur, cum repudiato rege regem suum Caesarem [(i) 1Kb] confitetur [Col. 0311A] prodens quidem eum in domo esse Abimelech, sed non intelligens eum, [(a) 1Kb] cum in domo Abimelech sit in domo esse imperii fraterni, corpus scilicet, in quo ei [(b) 1Kb] sanctorum Ecclesia, quae corpus est Christi, conformis conregnabit, ingressum, id est, in qua et desideratum sibi cibum sumpserit: desiderio enim manducare pascha desideravit (Luc. XXII, 15); et ex qua Goliae, id est, diaboli arma sustulerit; fortis enim spolia ipse diripuit (Luc. XI, 22) post quod ab hoc eodem Doec [(1) 1Kb] , id est, populo proditore Apostoli occisi, ecclesiae subversae sunt. Hinc ergo titulus psalmi, in finem intellectus; quia in Christo, qui David, oriens, justus, rex et aeternus et pastor est, totius spei nostrae consummatio, et legis finis intelligitur esse: qui et secundum psalmi titulum et ordinem [Col. 0311B] in ea corporis sui domo proditus est, quae ei fraterni domus esse significatur imperii.

81 5. VERS. 3. Gloria alia bona, alia mala.---Quid gloriatur [(c) 24Kb] in malitia, potens [(2) 1Kb] iniquitate tota die? Querela Prophetae est, gloriari eum in [(d) 16Kb] iniquitate [(3) 1Kb] tota die, qui in malitia potens sit. Et haec quidem gloria iniquitatis arguitur. Caeterum est gloria et expetenda et confitenda, et affectu quodam exsultantis gaudii eloquenda: quod utrumque sub iisdem dictis alius propheta demonstrat, dicens: Non glorietur sapiens in sapientia sua, neque fortis in fortitudine sua, neque dives in divitiis suis: sed qui gloriatur, in Domino glorietur (Jerem. IX, 23 et 24). Vetitis enim primum improbabilis gloriae causis, causam rursum gloriae competentis ostendit. Quo exemplo beatus [Col. 0311C] Apostolus scit, in nullo sibi, nisi in uno tantum esse gloriandum, cum ait: Mihi autem absit gloriari, nisi in cruce Domini nostri Jesu Christi, per quem mihi mundus crucifixus est, et ego mundo (Gal. VI, 14). Non ergo gloria istiusmodi, sed gloria iniquitatis offendit; et ejus iniquitatis, quae die tota sit. Diem pro aetate vel tempore hominis nuncupari solere meminimus, cum dicitur: Diem hominis non concupivi (Jer. XVII, 16): vel rursum cum Abraham diem Domini desideravit (Joan. VIII, 56): vel cum Apostolus Satanae tradit in interitum carnis, ut spiritus salvus sit [(e) 1Kb] in [Col. 0312A] die Domini (I Cor. V, 5), non hunc diem ortu solis occasuque finitum, sed diem constituti temporis vel aetatis ostendens. Potens ergo in malitia, gloriatur in iniquitate tota die.

6. Doec, id est, Judaei semper in iniquitate.---Sed absolute intelligitur, in Doec persona rationem querelae hujus non convenire. Quid enim potentiae habebat mulorum custos, et jus in animalia vectionis regiae sortitus, [(f) 1Kb] aut tantum nuntians David domum Abimelech ingressum? Numquid tota die in iniquitate gloriatur? Verum sub persona ejus, populus cui omnis iniquitate aetas fuit, cui ex potentatu malitiae, gloria iniquitatis ipsius abundavit, significari intelligendus est. Potens enim fuit, [(g) 1Kb] cum serviens visitabatur a Domino, cum propter eum tot plagis percussa [Col. 0312B] est Aegyptus, cum in trium dierum tenebris tenebras ipsas lumine secum manente non sensit, cum Aegyptum ipsam argento et omni ornatu despoliatam cladi suae reliquit, cum secundum diei noctisque tempora columna nunc nubila 82 nunc igneausus est, cum rubrum mare [(h) 1Kb] pedes [(4) 1Kb] transivit, cum Angelorum cibo vixit, cum majestatem descendentis ad montem Dei vidit, cum vocem [(i) 1Kb] de igne loquentis audivit, cum regna multa bellis gravibus evertit, cum Jordanem refluentem ut sibi areret spectavit, cum prophetas habuit, cum sacerdotibus ad emundationem peccatorum et redemptionem animae suae usus est, cum obtinere regnum suum meruit. Sed in his omnibus cum potens esset, tamen in malitia sua potens semper fuit, cum cepas et alia Aegypti et cum [Col. 0312C] carnes desideravit, cum ob vitiorum consuetudinem servitutem impiam libertati piae praetulit, cum vitulum adoravit, [(j) 1Kb] Moysi maledixit, Deum abominatus est, filios suos daemonum [(k) 1Kb] hostias vovit, prophetas occidit, ipsum quoque Deum ac Dominum suum sui causa natum hominem, proditum [(l) 1Kb] praetori in crucem sustulit. Ac sic toto vitae suae die in iniquitate glorians, cum potens esset, potens tamen in malitia esse permansit.

7. Linguae officium.---Post hanc ergo de eo prophetici doloris querelam, jam in ipsum sermo convertitur, [Col. 0313A] VERS 4: Injustitiam cogitavit lingua tua. Linguae humanae officium est, ut naturali impulsa ratione, motu vario eodemque moderato vocem in verba distinguat: exstetque [(a) 1Kb] per eam ex confuso erumpentis spiritus sono dissonans ad rerum intelligentiam sermo. Et quamvis quidem hic ejus ad id efficiendum rationalis motus sit; tamen ipsa subdita potius esse rationi intelligitur, quam [(b) 1Kb] sensu rationis intelligens. Quod vero caret sensu intelligentiae, caret et rationis instinctu. Quidquid autem caret rationis instinctu, caret et meditatione consilii. Et quomodo recte a Propheta dictum intelligitur, linguam injustitiam cogitare, cum cogitatio ex rationabili sensu animae viventis ineatur; lingua vero non ad naturam rationis ineundae, sed ad ministerium naturae [Col. 0313B] sit rationabilis instituta? Sed dicti hujus perfecti et prophetici auctoritatem et alius propheta demonstrat dicens: In ore stultorum cor eorum est (Eccl. XXI, 29); quia nihil ex rationis consilio tractantes et cordis meditatione pendentes, temerario tantum motu linguae inconsultae res 83 fortuitas et inconditas eloquantur. Atque ideo in ore stultorum cor eorum est, quia non quod cogitaverint, loquentur, sed quod locuti fuerint, cogitabunt. Et hoc quidem de lingua stulti. At vero de lingua sapientis ita legimus: [(c) 1Kb] Lingua intelligentis [(1) 1Kb] meditabitur sapientiam; et rursum: Lingua mea calamus scribae velociter scribentis (Psal. XLIV, 2): quia intelligentis lingua ex meditatione sapientiae sit; et eadem rursum tamquam calamus scribentis, nihil incompositum, nihil incertum [Col. 0313C] agat: sed his quae aut cogitata aut lecta fuerint, obtemperans celeriter ex ratione consilii obsecundet.

8. Lingua malum cogitans novaculae apte comparata. ---Et quia ex ratione naturae cogitatis potius famuletur lingua, quam cogitet; haec lingua quae injustitiam cogitavit, non naturae suae usa esse docetur officiis. Sequitur enim: Sicut novacula acuta fecisti dolum. Novacula ad nitorem vultus acuitur; ut abradens hirsutam atque horrentem barbam, faciem [(d) 1Kb] leviget. Haec si potius vulneret, dolum fecit: quippe cum praeparata ad ornatum, ministerium suum praebuerit ad vulnus. Lingua haec ergo hujus in malitia potentis iniquitatem cogitans, dolum fecit: id est, quam natura ad eloquendas rationabiles cogitationes consulti cordis praeparaverat, ipsa potius irrationabiles [Col. 0313D] cogitat iniquitates. Populus enim ille qui in Doec [(2) 1Kb] significari intelligendus est, ad magnificandum [Col. 0314A] Dei nomen electus, et ad celebrandas laudes ipsius praeparatus, hunc inhonorat, hunc tradit, hunc, quantum in se est, morte crucis perimit: et hoc linguae suae novacula acuta, per quam clamavit: Crucifige, crucifige, consummat. Dolum itaque tamquam novacula acuta et iniquitatem cogitans fecit haec lingua; et cujusmodi dolum, consequentia docent.

9. Malitia quae neglecta bonitate diligitur.---Sequitur enim, VERS. 5: Dilexisti malitiam super benignitatem, iniquitatem super quam loqui justitiam. Doli hujus crimen ex comparatione fit gravius, cum malitia diligitur, bonitate neglecta; cum iniquitas agitur, praetermisso sermone justitiae. Hunc [(3) 1Kb] propensae malitiae affectum [(e) 1Kb] Dominus in Evangeliis condemnat, dicens: Hoc est autem judicium, quia lux venit in [Col. 0314B] hunc mundum, et dilexerunt homines tenebras magis quam lumen (Job. III, 19). Populus itaque cui ad redemptionem peccatorum Verbum caro factum est, et Deus homo natus est, ut per fidei justificationem 84 maledicto legis liber esset, cum in transgressione legis mavult servire maledictio, ipsum illum Deum suum tradidit [(f) 1Kb] poenae sanguinem ejus, ut praetor esset innocens, in se ipse suscipiens. Et haec agens, demutat naturae suae consuetudinem. Malitiam enim diligit super benignitatem, et ex bonis amorem convertit in pessima. Diligere quoque injustitiam super quam loqui justitiam maluit.

10. Judaeorum in Christum odium.---Tenuit vero secundum Judaicam consuetudinem, propheticus sermo in ipsa sermonum virtute rationem, cum ait: [Col. 0314C] Dilexisti malitiam super benignitatem, injustitiam super quam loqui justitiam. Nam ubi ait: Dilexisti malitiam super benignitatem; nihil ultra quam dilectionem ipsam ex comparatione condemnat. Ubi vero ait: Injustitiam super quam loqui justitiam; ibi coarguit non jam praelati amoris affectum, sed ipsum illud odium in loquendo, dicens: Super quam loqui justitiam. Possunt enim et solent Judaei, licet non ament bonitatem, tamen eam vel loquendo simulare. At vero loqui de Domino nostro Jesu Christo, qui secundum beatum apostolum Paulum factus est nobis justitia et sanctificatio et redemptio (I Cor. I, 30), nullo modo possunt. Non continentur ad aliquam sermonis patientiam, si cum quando ex propheticis auctoritatibus ostenditur a nobis unigenitus Deus, [Col. 0314D] qui ante saecula natus est, in homine et passus et crucifixus et mortuus, tum enim omne de eo eloquium [Col. 0315A] evitant et fugiunt: et si discedendi quoquam locus nullus sit, vi quadam taciti doloris oppressi, aures manibus obstruunt, et auditum [(1) 1Kb] ne in se penetret excludunt; bonitatem quidem [(a) 1Kb] tantam [(2) 1Kb] non amantes, interdum tamen eam loquentes, caeterum justitiam nec diligentes, [(3) 1Kb] quae Christus est, nec loquentes.

11. Diapsalma mutat sensum.---Intercessio diapsalmae, etsi personae non attulerit conversionem, tamen sensus fecisse intelligitur demutationem. Nam cum et ejus cujus antea, et ad eum ad quem antea, sermo sit, idem tamen sermo aliud nunc quam ante significat. Et quidem superiora querelis gravia fuerunt, adeo ut ex Prophetae dolore antequam edicerentur increpita sint: cum injustitiam lingua cogitat, [Col. 0315B] cum tamquam novacula acuta dolum efficit, cum [(b) 1Kb] malitia super bonitatem diligitur, et injustitiae super justitiae eloquium est. Propter quae quaedam quasi Prophetae accusatio 85 apud Deum praemissa est arguentis, cum dicitur: Quid gloriatur in malitia, potens iniquitate tota die? Et ne inanis querelae dolor reperiretur, ipsa querelae causa subjecta est.

12. Peccato exposito subjicitur poena.---Nunc vero intercedente diapsalma, non praecessit querela, sed demonstrata ante causa peccati gravissima, tum haec damnationis est subjecta sententia, VERS. 6: Dilexisti omnia verba praecipitationis, [(c) 1Kb] linguam dolosam: propterea Deus destruet te in finem, evellat et emigret te de tabernaculo [(4) 13Kb] tuo et radicem tuam de terra viventium. Exemplo quo in Genesi dictum [Col. 0315C] legimus his verbis: Quia fecisti hoc, maledictus tu a terra (Gen. III, 14), [(5) 1Kb] et rursum: Quia audisti vocem mulieris [(d) 1Kb] tuae (Ibid. XVII. 2); sed et ab Apostolo, cum gravissima humanae impietatis crimina percensuisset, ita dictum: Propter hoc tradidit eos [(6) 19Kb] Deus in sensum reprobum (Rom. I, 28); ita et nunc: Dilexisti verba praecipitationis, linguam dolosam; propterea Deus destruet te in finem. Verbi virtutem latinus sermo non tenuit. Quae enim nobiscum verba praecipitationis sunt, ea a Graecis commemorata sunt: quo dicto significatur id quod nobiscum praecipitatio est, cum illis esse demersio in profundum maris. Potest autem nobiscum secundum [Col. 0316A] generalem sensum praecipitatio, non in mari tantum, sed ex editis aut aedium aut rupium aut quorumcumque generum locis decidentium casus intelligi. Ergo secundum demonstratam praecipitationis rationem, quia verba praecipitationis Doec dilexerit, severissimae damnationi subjectus est.

13. Infidelis velut naufragus.---Omnis etenim anima infidelis, in saeculi hujus tamquam maris profundo naufraga, incerto motu vagoque differtur, et diversarum cupiditatum aestu mobilis fluctuat [(e) 1Kb] potestate diaboli saeculum incolentis illusa, et nulla ad resistendum obnitendumque ei subjectae soliditatis firmitate consistit: ex quo facile est, incentivis circumagentium cupiditatum pendulam vagamque jactari. Quod autem saeculi hujus motus atque fluctus [Col. 0316B] undantis maris sit aestibus comparatus, qui dominantis sit diaboli incolatus, secundum propheticam et allegoricam intelligentiam, psalmus centesimus et tertius sub corporali tamen creaturarum significatione demonstrat: Hoc mare magnum et spatiosum, illic serpentes 86 quorum non est numerus. Animalia pusilla et magna: illic naves pertransibunt. Draco iste quem formasti ad illudendum ei. Et rursum in sexagesimo-octavo psalmo: Veni in altitudinem maris, et tempestas demersit me. Unigenitus itaque Dei filius, et Dei Verbum, et Deus verbum [(f) 1Kb] ad eruendos nos ex profundo saeculi hujus naufragio descendit, doctrinae suae reti, cui regnum coelorum simile est (Math. XIX, 47), haec universa piscium genera extracturus. Ab impio populo proditur et inhonoratur: seseque [(g) 1Kb] populus [Col. 0316C] conformatus ad illudendum, draconi socium ipse demergit, et in hoc se profundum ad incolatus ejus consortium praecipitat. Sic et incredulus Moysi Aegyptiorum populus praecipitari demergique meruit, et impiam gentem refusi in se maris fluctus absorbuit, praecipitationis verba tum cum Deo obstitit diligentem.

14. Judaei avulsi de patria.---Quia ergo Judaeus populus incredulus, et regem suum prodens, verba [(7) 1Kb] praecipitii dilexit, dicens, Regem non habeo nisi Caesarem (Joan. XIX, 13): Deo rege neglecto ac rege homine confesso, in hoc se saeculi profundum ipse demersit; ideo in linem destruitur: (usque in consummationem [Col. 0317A] saeculi enim regnum destructae civitatis amisit), et de tabernaculo evulsus et transmigratus est: vagus nunc in toto orbe terrarum, et ubique peregrinus, consummatis omnibus suis in Domini passione peccatis.

15. De legis ritibus.---Quia praecipitationis verba dilexit, tabernaculo illo caret in quo [(a) 1Kb] Propheta semper Dei spiritu plenus fuit, in quo sanctarum virtutum tremendae contemplationes et salutares visiones exstiterunt, in quo hostiarum ad redemptionem animae utiles oblationes, in quo paschae agnus in clade Aegypti fidelium custos, et in liminum sanguine potens signum, in quo aemulae aeternorum temporum temporariae festivitates. Ab hoc itaque tabernaculo evulsi, his spiritalium donorum honoribus carent.

[Col. 0317B] 16. De Christi Dei et hominis corpore.---Evulsi autem sunt non ex hoc terreno tantum tabernaculo, sed ex illo de quo dictum est: Elevabo tabernaculum David quod cecidit (Amos. IX, 11): sanctum illud scilicet et venerabile nati ex Virgine Dei corpus et templum, in quo qui crediderit, tamquam consors dominicae carnis habitabit. 87 Omnis autem infidelis a cognatione hac non crediti corporis, id est, Dei tabernaculo evelletur et emigrabitur, spiritalis hujus tabernaculi indignus habitaculo: quod significare Dominus intelligitur, cum ait: Ego sum vitis vera, vos estis propagines, pater meus agricola est. Omnis propago in me non manens, neque ferens fructum, eradicabitur. Et omnem [(1) 1Kb] propaginem in me manentem emundabit [Col. 0317C] pater meus ut fructum ampliorem ferat (Joan., XV, 1, etc.). Si qui igitur per fidem corporati Dei manere in natura assumpti a Deo corporis merebuntur, hi emundantur in fructus aeternos ex se afferendos: quia necesse est, ut naturam verae vitis propago intra vitem manens teneat. At vero qui incredulus nati [(b) 1Kb] in corpore Dei fuerit, vel si et credens maneat, fructibus tamen fidei suae careat, eradicabitur, aut ob infidelitatem, aut ob inutilitatem fructuum negatorum. Natus enim ex Virgine Dei filius, non tum primum Dei filius cum filius hominis, sed in filio Dei etiam filius hominis, ut et filius hominis esset filius Dei [(c) 1Kb] , naturam in se universae carnis assumpsit, per quam effectus vera vitis, genus in se universae propaginis tenet. Si qua ergo propago infidelis aut infructuosa [Col. 0317D] est, eradicandam ipsa se praebet; per naturam quidem manens, sed per infidelitatem aut inutilitatem evellitur. Ex hoc ergo tabernaculo, tamquam ex [Col. 0318A] vera vite, hic impius Doec et evellitur et emigratur, manens per naturam et in tabernaculo et in vite, sed per infidelitatem dignus avelli.

17. De Christi regno.---Avulsus autem de tabernaculo, eradicabitur et de viventium terra. Qui enim non manebit in Christo, regni Christi incola non erit. Non erit autem, non quod sibi non patuerit incolatus (universis enim patet, ut consortes sint corporis Dei atque regni; quia Verbum caro factum est, et habitavit in nobis; naturam scilicet in se totius humani generis assumens): sed unusquisque pro merito et evellendum se de tabernaculo, et eradicandum de terra viventium praebet; non prohibitus umquam inesse, [(d) 1Kb] quia per naturae assumptionem incola sit receptus; sed eradicatur ob infidelitatis [Col. 0318B] crimen, naturae consortio indignus exsistens. Eradicatur ergo de viventium terra, quae in beata regione sanctis Domino [(e) 1Kb] conregnantibus praeparatur: cujus ipse in Evangelio meminit, dicens: Beati mansueti, quoniam ipsi haereditabunt 88 terram (Matth. V, 4); et hic idem propheta: Et placebo Domino in regione viventium (Ps. CXIV, 9), a qua proditor populus eradicari meruit, postquam destructus in finem, a tabernaculo et emigratus est et evulsus.

18. Terra viventium: et quod mortui Deo vivant.---Vivorum autem idcirco terra est, quia omnis fidelis in Domino, licet mortuus sit, Deo tamen vivit; ut dictum est: Ego sum Deus Abraham et Deus Isaac et Deus Jacob: non est Deus mortuorum, sed vivorum (Matth. XXII, 32). Et rursum per Jacob: Vivat Ruben [Col. 0318C] et non moriatur (Deut. XXXIII, 6); et illud: Ismael hic vivat in conspectu tuo (Gen. XVII, 18). Sed et illud Apostoli (si ita tamen legenti videbitur, quia duplicem sensus significationem habet): Et nos qui vivimus, qui residui erimus, rapiemur cum nubibus obviam [(2) 1Kb] Domino in aera: et sic semper cum Domino erimus (Thess. IV, 14). Interceptio quidem corporum affert temporarium mortis occasum: sed lex constituta moriendi, legem non adimit resurgendi: quia decernenti legem, lex non affert necessitatem: neque sibi Deus jus vivificandi adimit, legem nobis decernendo moriendi. Mors autem in eos tantum, [(f) 1Kb] in quos est decreta, legitima est. Vivunt autem Deo omnes, ex cujus lege sunt mortui. Neque mors, quae non nisi per legem decernentis invaluit, potest per se [Col. 0318D] in id invalescere [(g) 1Kb] , ne per decernentem renovandae vitae legem demutabilis sit [(h) 1Kb] [(3) 1Kb] : cum decernentis potestas constitutam ab exordio in Adam sub conditione [Col. 0319A] decreti [(1) 1Kb] vitae legem [(a) 1Kb] demutaverit lege moriendi. Vivunt itaque sancti quique et [(b) 1Kb] fideles Deo. Nam cum se Deum eorum qui mortui fuerant, id est, Abrahae et Isaac et Jacob esse dicat; et continuo testetur, non mortuorum se, sed vivorum Deum esse; docet per id eos qui judicio humanae opinionis mortui existimentur, sibi legem decernenti non mortuos esse, sed vivos.

19. Intercessio diapsalmae, etsi non personam, sensum tamen innovavit. Nam post praenuntiatam Doec damnationem, ad quem tamquam ad praesentem fuit sermo, nunc ad alterius expositionis significationem se retulit Propheta, VERS. 8 et 9: Videbunt justi, et timebunt, et ridebunt super eum, et dicent: Ecce home qui non posuit Deum adjutorem suum, sed [Col. 0319B] speravit in multitudine divitiarum suarum, et praevaluit in vanitate sua. Destructo Doec in finem, et evulso de tabernaculo atque emigrato, et de terra viventium eradicato, sancti 89 quique necesse est metuant: cum videant tot tantisque divinae misericordiae auxiliis populum [(2) 1Kb] adjutum atque usum post ingentem illam et ultra humanas opes gloriosi regni dignitatem, maximum de se ac ultimum humanae calamitatis exemplum praebuisse. Quis enim memoria recenseat antiquas gloriae ejus et innumeras beautitudines, quas superius pro parte memoravimus, cum post Aegypti funera itineri eorum divisum mare cessit, cum ardorem diei columna nubis inumbravit, cum noctis tenebras ignis columna discussit, [(c) 1Kb] cum cibum coelem per angelos praebuit, cum fontem petra fluxit, [Col. 0319C] cum Jordanis refluxit, cum civitas [(d) 1Kb] maxima ad solum arcae testamenti circuitum concidit, cum sol de cursu suo inhibitus diem distulit, et divinae legis ordo ex illo elementorum coelestium indefesso imperturbatoque motu ad belli moram restitit: post illam deinde divinae majestatis et conspectus et auditus familiaritatem, consumptos eos bellis, fame emortuos [(e) 1Kb] , et antea mortuorum cadaveribus [(3) 1Kb] ad moram famis [(f) 1Kb] pastos, reliquos deinde in servitutem redactos, exules ubique esse, ubique degeneres, nusquam cognitos, semper novos, et demutatione incolatus semper ignobiles, semper alienos? Jam si [(4) 1Kb] spiritales quis oculos erigat, de quibus Dominus ait: Elevate oculos vestros, et videte regiones, quia albae sunt ad messem (Joan. IV, 35); tum sciat avulsos esse [Col. 0319D] ex consortio corporis Dei, et ex illo beatitudinis regno, ex illo resurrectionis honore, et esse sine Dei [Col. 0320A] Spiritu, sine intelligentia prophetiae, constitutosque gehennae pabulum, quos immortalis vermis exesurus sit, et inextinguibilis ignis crematurus (Esai. LXVI, 24); quorum sciat legislationem, quorum testamenta, quorum patres, ex quibus Christus secundum carnem, qui est super omnia Deus (Rom. IX, 4 et 5). Quanto ergo has damnationes eorum et praesentis et aeternae calamitatis sancti quique metu contuebuntur; quia punitorum contemplatio sit hoc terribilis exemplo? Videbunt ergo justi, et timebunt: nihil non sibi metuendum, [(5) 1Kb] tanta horum calamitate intelligentes. Sed quia justi sunt, licet timeant de exemplo, tamen de fructu propriae justitiae gaudebunt. Ridebunt enim super eum, ridentes [(g) 1Kb] igitur et timentes, quia Deo subditi sunt, punitorum severitate terribili. Temperat [Col. 0320B] 90 ergo metum risus: dum et metus de exemplo, et risus ex merito est. Moderatur autem rursum metus risum, dum ita gaudebuut in bonis, ne desit terror exempli: quia impiae et diffidentis de se conscientiae est, timere sine gaudio; et insolentis naturae est, sine timore gaudere.

20. Spes omnis nostra in Deo.---Sed qui timentes ridebunt; id quoque adjicient ad hunc moderatum in timore risum, ut dicant: Ecce homo, qui non posuit Deum adjutorem suum. Stultitiae atque impietatis extremae est, non intelligere se sub Deo et ex Deo vivere, sed in his quae gerit et exspectat, sua magis velle considere potestate; cum si quid illud in se sit, ex Deo sit. Ad Deum itaque spes omnis nostra sit, et confessio omnis in Deo sit, exemplo Prophetae [Col. 0320C] dicentis: Domine, adjutor meus, et redemptor meus (Psal. XVIII, 15): et rursum: Levavi oculos meos in montes, unde veniet adjutorium mihi. Auxilium meum a Domino, qui fecit caelum et terram (Psal. CXX, 1) . . . . . Metuamus itaque semper, ne quando nos aeternus ille ignis exurat, et vermis immortalis absumat; cum audiamus quid justi timentes ridentesque dicant: Ecce homo, qui non posuit Deum adjutorem suum; sed speravit in multitudine divitiarum suarum.

21. Contra divitum arrogantiam.---Divites quosdam insolentes esse praestat opulentia, et maxime timorem Dei divitiarum fiducia inanis avertit: stulti, non intelligentes hoc se magis religiosos oportere esse, quod divites sunt; quia gratiam referre largitori bonorum sibi desiderabilium conveniat: et hoc magis [Col. 0320D] inexcusabilis avaritiae sit reatus, quia avaritiae necessitatem non excuset opulentia. Jam vero quam infelix [Col. 0321A] fiducia est rei inanis: Deum contemnere habendo aurum, quasi aurum non ex Dei sit creaturis; aut aliquem per id, judicio sanae mentis, beatae vitae acquirat profectum, quod sibi aurum jaceat suffossum: et hinc fiat non generalis animae et corporis homo [(a) 1Kb] , aliusque possit esse quam natus est; aut cum vita excedat, auro suo sit usurus in morte! Utetur plane si eo recte [(1) 1Kb] utetur in vita, si esurientem pane suo aluerit, si nudum veste sua texerit, aut aegrum sumptu suo refoverit, aut captivum libertati suae reddiderit. Hae sunt plane ambitiosae ambitiosae apud Deum humani thesauri legationes, haec potentia deprecandorum criminum et vera suffragia. Sic auro 91 demutabimur, ut ex terrenis coelestes, et ex mortalibus simus aeterni. Haec infidelis ille populus non cogitans, [Col. 0321B] et Dei mandata contemnens, putansque se per legem, quae futurorum bonorum umbra est, esse divitem, et adeptis divitiis male usus, ex viventium terra et tabernaculo eradicatus et emigratus, avulsus est: praepotentem se in vanitatibus credens, in regni scilicet sui gloria, in templi auro, in mandatis hominum, secundum prophetam dicentem: Sine causa colunt me, docentes doctrinas et praecepta hominum (Esai. XXIX, 13, sec. LXX), [(b) 1Kb] Dei lege contumeliosa humanae consuetudinis observatione mutata.

22. David sub lege evangelicus.---Propheta autem, quem necesse est justum esse intelligi, aliter de se fiducia spei suae loquitur, VERS. 10: Ego autem, sicut oliva fructifera in domo Dei, speravi in misericordia Dei in aeternum et in saeculum saeculi. Differt quidem [Col. 0321C] tempore aetas hominum: sed prophetiae spiritus idem est. Propheta manere se in domo Dei sicut olivam fructiferam dicit, arborem semper virentem, et fructus optimi feracem. Apostolus huic oleae praefractis ob infidelitatem ramis ejus, fideles gentes ex ignobili oleastro esse insitas praedicat (Rom., XI, 17): ut contra naturam generis, naturam radicis acciperent. Sed Propheta in lege dicet manens, evangelicus tamen et propheta simul, et in lege et in Evangeliis cum fructu suo in domo Dei esse persistit: non perfringendus in ramis, non relinquendus [(c) 1Kb] in truncum, [Col. 0322A] non inutilis jam ipse inserendo sibi praebendus oleastro, nec radicis suae virtutem arbori transfusurus alienae; sed totus integer ut est fidei apostolicae praedicator, non ex gentibus radici legis ad fidem evangelicam inserendus, sed etiam in gentium evangelica fide, [(d) 1Kb] propria [(2) 1Kb] radicis suae ramorumque virtute totus ipse ex legis pingui conscientia fructuosus. Est autem Dei domus, secundum apostolum Petrum, Ecclesia et omnes fidei evangelicae sectatores, sicut ait: Aedificamini domus spiritalis, regnum sacerdotale (I Pet., II, 5, et 9). Et Paulus: Ut scias quemadmodum te oporteat in domo Dei [(e) 1Kb] conversari [(3) 1Kb] columna et firmamentum veritatis, quae est Ecclesia Dei viventis (I Tim., III, 15). In hac igitur Dei domo justus et sanctus propheta, tamquam fructifera [Col. 0322B] oliva consistens, [(f) 1Kb] propria sua usus fructuosa pinguique radice, speravit in misericordia 92 Dei; non ad tempus, non in hujus corporalis tantum vitae brevi saeculo, sed in saeculum saeculi. Extendit enim spes suas ad infinitam perennitatis aetatem, nec concluditur mortis occasu: cum sciat sibi in Abrahae sinibus exemplo pauperis Lazari esse vivendum, sciat quoque gloriosae resurrectionis demutatione coaeternum se et conformem Deo esse mansurum: mansurum autem ob id quod sequitur, VERS. 11: Confitebor tibi, [(g) 1Kb] Domine, in saeculo [(4) 1Kb] , quia tu fecisti: et exspectabo nomen tuum, quoniam bonum ante conspectum sanctorum tuorum.

23. Misericordia Dei opus est ad beatitudinem merendam. ---Spes in misericordia Dei in saeculum et in [Col. 0322C] saeculum saeculi est [(h) 1Kb] . Non enim ipsa illa justitiae opera sufficient ad perfectae beatitudinis meritum, nisi misericordia Dei etiam in hac justitiae voluntate humanarum demutationum et motuum vitia non reputet. Hinc illud Prophetae dictum est: Melior est misericordia tua super vitam (Psal. LXII, 4): quia quamvis probabilis per justitiae operationem vita justorum sit, tamen per misericordiam Dei plus meriti consequetur. Ex hac enim vita in vitam [(5) 1Kb] proficit aeternam: et operationem justitiae in tantum misericordia Dei muneratur, ut miserans justitiae voluntatem, [Col. 0323A] aeternitatis quoque suae justum quemque tribuat esse participem. Idcirco in saeculum et in saeculum saeculi misericordiae spes est: sed confessio tantum in saeculo, non etiam in saeculum saeculi. Non enim confessio peccatorum nisi in hujus saeculi tempore est: dum voluntati suae unusquisque permissus est, et per vitae licentiam habet confessionis arbitrium. Decedentes namque de vita simul et de jure decedimus voluntatis. Tunc enim ex merito praeteritae voluntatis lex jam constituta, aut quietis aut poenae excedentium ex corpore suscipit voluntatem. Cujus temporis non jam liberam, sed necessariam voluntatem ostendit Propheta, cum dicit: Non est mihi in diebus illis voluntas. Cessante enim voluntatis libertate, etiam voluntatis, si qua erit, cessabit effectus [Col. 0323B] [(a) 15Kb] . Transire namque ad Abraham volens dives, chao medio non sinitur (Luc. XVI, 26): cum tamen per libertatem voluntatis in Abrahae sinibus esse potuisset. Interclusa est ergo libertas voluntatis, quia confessio nulla est mortuis, secundum id quod dictum est: In inferno autem quis confitebitur tibi (Psal. VI, 6)? Sperans 93 ergo Propheta misericordiam in saeculum et in saeculum saeculi, confitetur tantum in saeculo: temporaria confessionis officia saeculi tempore gerens, spem vero aeternam saeculorum aeternitate protendens. Confessionis autem causam addidit dicens: Quia fecisti: auctorem scilicet universitatis hujus Dominum esse confessus, nulli alii docens confitendum [(b) 3Kb] , quam qui fecit olivam fructiferam [Col. 0323C] [(c) 1Kb] spei misericordia in saeculum saeculi.

24. Psalmista Christum videre exspectat.---Et quis [Col. 0324A] hic sit qui fecit ista, demonstrat, dicens: Et exspectabo nomen tuum, quoniam bonum est in conspectu sanctorum tuorum. Exspectabit ergo Dei nomen cui confitetur, per quem facta sunt omnia, ut ait Paulus: Unus enim Deus pater, ex quo omnia, et nos in ipso: et unus Dominus noster Jesus Christus, per quem omnia, et nos per ipsum (I Cor. VIII, 6). Hujus ergo nomen exspectat, Jesum scilicet videre, id est, salvatorem suum nosse, Angelo dicente: Et cognominabis nomen ejus Jesum; ipse enim salvum faciet populum suum [(d) 1Kb] a peccatis; [(1) 1Kb] (Matth. I, 21). Christum conspicere, ut per professionem generosae familiae sit christianus, exspectat. Bonum autem hoc nomen est, quod Angeli atque Archangeli adorant, quod daemones tremunt et ferre non possunt, quod ad salutem [Col. 0324B] homines assumunt: qui scriptum est: Et omnis qui invocaverit nomen ejus, hic salvus erit (Rom. X, 13). Exspectat autem non occulte, non trepidus, non solus; sed in conspectu sanctorum ejus, fide scilicet libera [(e) 1Kb] testimonium expectationis suae vel sub sanctorum coelestium conscientia non recusans, vel, prophetae exemplo, sanctis omnibus qui in terra sunt in se ipso praebens exspectationis exemplum.



94 PSALMUS LII.

David [(f) 1Kb] in finem [(2) 1Kb] pro Abimelech [(g) 1Kb] intellectus David [(h) 1Kb] .

Dixit [(i) 1Kb] stultus in corde suo: Non est Deus. Corrupti sunt et abominabiles facti sunt in iniquitatibus suis: [Col. 0324C] non est qui faciat [(j) 1Kb] bonum, non est usque ad unum. Deus de coelo prospexit super filios hominum, ut videret [Col. 0325A] si est intelligens aut requirens Deum. Omnes declinaverunt, simul inutiles facti sunt: non est qui faciat bonum, non est usque ad unum. Nonne scient omnes qui operantur iniquitatem, qui comedunt populum meum ut cibum panis? Deum non invocaverunt: ibi timuerunt ubi non [(a) 1Kb] erat timor. Quoniam Deus dissipavit ossa hominibus placentium, confusi sunt; quoniam Deus sprevit eos. Quis dabit ex Sion salutare Israel? In [(b) 1Kb] avertendo 12 Dominus captivitatem populi sui, exsultabit Jacob, et laetabitur Israel.




TRACTATUS PSALMI.

1. Psalmi praesentis et XIII discrimen.---VERS. 1. Praesens psalmus tertio decimo psalmo pene conveniens est: sed habet in hac ipsa verborum similitudine non [Col. 0325B] exiguum intelligentiae discrimen. Primum virtute inscriptionis ipsius. Nam tertius decimus ita inscribitur: In finem [(1) 1Kb] [(c) 11Kb] illius David, quo titulo id significatur, psalmum illum a David prophetatum fuisse: 95 hic vero: In finem pro [(d) 1Kb] Maeleth intellectus illi David. Ubi enim est, in finem intellectus, adhortationis et admonitionis est significatio, qua jubemur secundum finis cognitionem intelligentiae nostrae admovere judicium: ut ea in psalmo denuntiari intelligamus, quae consummabuntur in fine; secundum illud Apostoli: Dehinc finis, cum tradiderit regnum Deo patri. Cum evacuaverit omnem principatum et potestatem et virtutem, tunc et ipse subjicientur subjicienti sibi omnia. Novissima autem inimica evacuabitur mors (I Cor. XV, 24 et seqq.). Hic ergo finis est, qui intelligitur in psalmo. [Col. 0325C] Illud autem, quod illi David psalmus inscribitur, ostenditur omnis de Christo, qui David verus est, prophetari: quia ubi illius inscribitur, ibi eum qui dixerit significant; ubi vero illi est, ibi eum ad quem dicatur, ostendit.

2. Deum esse cuique persuasum est, quod nollent impii.---Dixit insipiens in corde suo, non est Deus. Vitii humani est, pudenda eloquia verbis oris non audere committere, sed instinctu nequitiae interioris urgente, ea intra cor eloqui: dum adversum publici pudoris necessitatem [(e) 1Kb] voluntatis iniquitate luctante, quod pudet dici, non pudet cogitare. Et idcirco stultus in corde suo dicit: Non est Deus: quia si vellet verbis oris hoc eloqui, stultus esse, sicuti est, [Col. 0325D] publici assensus judicio argueretur. Quis enim mundum [Col. 0326A] contuens, Deum esse non sentiat? [(f) 1Kb] Sed fit frequenter, ut cum nos veri necessitas ad confessionem Dei cogat, oblectatio tamen vitiorum Deum nobis non esse persuadeat: et quod contra fidem credimus, id tamen de consilio impii cordis eloquamur. Ex quo illud Dei dictum est per prophetam: Populus hic labiis me honorat, cor autem eorum longe est a me (Esai. XXIX, 13); quia nolunt credere, quod negare non possunt.

3. Iniquitas negandi Dei causa.---Causam vero hujus stultissimi in corde eloquii ostendit, dicens, VERS. 2: Corrupti sunt, et abominabiles facti sunt in iniquitatibus suis. Iniquum est, quidquid extra legem est. Et legem Dei excedentes, primum corruptioni subditi sunt, dehinc abominationi: quia iniquitas [Col. 0326B] corruptionem affert, corruptio autem abominationem meretur. Cum enim quis transgredietur Dei legem, tum Deum negabit: et Deum negare, corruptio est. Dominus enim noster [(g) 1Kb] ad depellendam corruptionem Verbum caro factum est. Oportet enim, secundum Apostolum, corruptionem 96 vestivi incorruptionem. Sed qui iniquus est, et qui Verbum Deum carnem factum esse non credit, [(h) 1Kb] et quia Deus non sit loquitur in corde; corruptus et abominabilis permanebit. Tertius decimus psalmus pro eo quod abominabiles facti sunt in iniquitate, ita ait: Abominabiles facti sunt in adinventionibus suis. Nec differt [(i) 1Kb] sensus et crimen: quia homines ea quae sibi sunt placita sectantes, divinae legis constituta transgressi sunt.

[Col. 0326C] 4. Bona in lingua quandoque, vix in factis.---Consequitur deinde haec querela: Non est qui faciat bonitatem. Versum hunc, quia inferius etiam cum accessione subjectus est, suo loco tractabimus. Qui tamen nunc opportune et competenter adjectus est, corruptis omnibus et abominatis, neminem in operibus repertum esse bonitatis: quia cum loqui quae bona sunt aliquando soleamus, factis tamen ipsis difficile quae bona sunt exsequimur.

5. Dei ad homines varii prospectus.---Ac ne indiligens Dei erga homines voluntas esse existimaretur; adjecit dicens, VERS. 3: Dominus de coelo prospexit super filios hominum ut videret [(j) 1Kb] si est intelligens, aut requirens Deum. Prospectio Domini de [Col. 0326D] coelo frequens fuisse cognoscitur: quotiens peccatis [Col. 0327A] humani generis commotus, salutis nostrae causa aut Noe ante diluvium eligit, aut Abraham justificat per fidem, aut Isaac sponsionis suae promittit haeredem, aut in Jacob [(a) 1Kb] posterioris populi [(1) 1Kb] primogenita praefigurat, aut Moysen prophetam et ducem praeficitet latorem legis instituit, aut prophetas in omni tempore legis inspirat. Per has igitur virtutis suae istiusmodi efficientias ad filios hominum prospexit: ut videret si quis esset intelligens et requirens Deum.

6. Deum exquirentium paucitas, modus exquirendi. ---Non est autem facile illud, ob quod Deus prospicere dignatur ut videat: magnumque illud est, quod tam studiose an in aliquo reperiri possit inspicitur. Prospicit enim e coelo Deus, ut videat an se quisquam hominum intelligenter exquirat. Quorum enim quemque [Col. 0327B] hominum invenies, qui secundum perfectam intelligentiam Deum velit exquirere? qui primum causas creaturarum, et dehinc constitutionem humani generis pertractans, per rationem intelligentiae, auctorem ac parentem tantae universitatis exquirat? dehinc cur mundus, cur homines, cur saeculi tempora; cur patriarcha electus, cur lex constituta, cur propheta 97 praemissus, et in quem profectum causarum omnium origo constiterit? tum praeterea [(b) 1Kb] quem virtutes coelorum, et angelorum ministeria, et archangelorum potestates, et diaboli regnum, et sancti Spiritus donum, et Deus ex Deo unigenitus Dei filius, profectum nobis ex tam variis officiorum generibus impertiant? Hunc ergo exquirentem se [(c) 1Kb] per intelligentiam virum Deus videre prospectat.

[Col. 0327C] 7. Intelligere proprium est hominis.---Est enim intelligentiae non exiguum meritum, Salomone dicente: Intelligentia enim bona omnibus qui inveniunt eam; et rursum per alium prophetam: O Israel, quid Deus exquirit a te, nisi facere judicium, et intelligere justitiam (Deut. X, 12)? Proprium enim intelligentia humanae rationis officium est: et idcirco nobis natura animae spiritalis inserta est, ut per eam ad intelligentiae sensum, qui solus rationis est particeps, tenderemus. Sed obruti vitiis, et per oblectamenta corporis natura corporeae gravitatis oppressi, declinamus nos a studio intelligentis exquisitionis.

8. Peccatum parit affectum declinandi a Deo.---Declinamus autem postea quam esse inutiles coepimus: id enim propheticus sermo significat, VERS. 4: [Col. 0327D] Omnes declinaverunt, simul inutiles facti sunt. Non cum declinant, inutiles fiunt; sed cum inutiles coeperint esse, declinant. Et virtutem dicti facile est ex consuetudine humanae demutationis intelligi. Namque cum ex bonis mali esse coeperimus, et ex prudentum familiaritate et publicae famae honestate per vitia nos et [Col. 0328A] dedecora secreverimus; effecti per id inutiles, tum omnes probabilium virorum declinamus occursus, sectantes devia, et praesentiam bonorum conscientiae nostrae pudore vitamus. Denique Adam per peccatum inutilis factus tum Dei declinavit adventum (Gen. III, 10). Vivens autem aliquandiu innocens, et per mandatorum observantiam [(d) 1Kb] utilis, familiarem sibi occursum antea Dei, simul atque inutilis coepit esse, refugit.

9. An bonus nemo, non Abel, non Seth, etc.---Non repertis autem Deum intelligenter exquirentibus, et omnibus, simul atque inutiles facti, declinantibus, ex affectus dolore iteratur querela dicentis: Non est qui faciat [(2) 1Kb] bonum, non est usque ad unum. Gravis Dei professio est, et indissolubile super humana vitia judicium, [Col. 0328B] cum bonitatem usque ad unum nemo facit. Et quaeretur post haec, quomodo Abel placuerit, Seth probatus sit, Isaac haeres sit, [(e) 1Kb] Enoch translatus sit, Noe reservatus sit, Melchisedech sanctificatus sit, Abraham electus sit, Jacob Israel sit, Job inculpabilis sit, Moyses amicus sit, Aaron christus sit, David secundum cor Dei sit, 98 Prophetae spiritales sint, Apostoli coelorum claves sortiti sint, si excepto uno tantum, bonus nemo sit? Jam vero illud quomodo dictum intelligetur: Bonus homo de bono thesauro profert bona (Matth. XII, 35); et illud: Serve bone, intra in gaudium Domini tui (Matth. XXV, 21)? Quomodo enim bonus aliquis nuncupabitur, nemine faciente bonitatem?

[Col. 0328C] 10. In quos cadat, NON EST QUI FACIAT BONUM.---Ac primum ne etiam in hos quos superius commemoravimus, judicio Dei probatissimos viros, cadere tamquam generalis hujus sententiae professionem existimemus, superiorum dictorum sensus obsistit. Omnis enim de stultis et corruptis et abominabilibus coeptus est sermo: et Deo prospiciente de coelo, ut videret si quis intelligenter exquirens esset, omnibus postquam inutiles esse coeperant declinantibus, nemo repertus est bonitatem faciens usque ad unum, id est, ex illis qui et stulti et corrupti et abominabiles, et postquam inutiles facti sunt, declinantes esse coepissent; sententia in eos divini judicii congruente, a quibus coepit et sermo. Id autem quod ait usque ad unum, non unum excepit ex omnibus; sed omnibus inutilibus [Col. 0328D] et declinantibus, cum usque ad unum bonitatem nemo faciat, ne unum quidem secrevit ex omnibus. Non enim ait, praeter unum, sed usque ad unum. Et in eo quod praeter unum est, exceptio significatur unius: in eo vero quod usque ad unum est, universitas generalis per prospicientis e coelo [(f) 1Kb] scientis diligentiam, [Col. 0329A] sub quodam speciali et personali numero continetur.

11. Bonitas perfecta quae: et quod haec in nemine. ---Quamquam vero eam esse infirmitatem humanae naturae meminerimus, ut ex comparatione divinae bonitatis bonus nemo sit: sed incomparabilis illa divinitatis exceptio non interclusit bonitatis officium, ut secundum comparationem humanam inter homines bonus nemo sit. Bonitas namque primum perfecta est, quae indemutabilis naturae virtute consistens, nescit aliquando aliud esse quam fuerit, nec potest non id esse quod semper est. Humani vero motus ipsa plerumque mutatione diversi sunt, et terrenae legis imperfecta natura fit alia, ex alio instinctu se perturbante demutans: et ad id nos diversarum affectionum [Col. 0329B] motus impellit, dum contumelia irascimur, dum damno movemur, dum ira accendimur, dum metu perturbamur, dum amore inflectimur, dum odio impellimur, dum gaudio efferimur, dum dolore stimulamur, dum judicio dissidemus, dum aetate mutamur. His ergo subditi naturae infirmis motibus, aequales esse 99 non possumus, dum et affectu demutabiles sumus et tempore. Et idcirco perfecta bonitas in nullo est, quia eam naturalium perturbationum incentiva demutent. Sed tamen [(a) 1Kb] cum in bonitatis sumus vel voluntate vel gestis, non possumus vel tunc non hoc esse quod sumus. Et quamvis imperfecti ad id simus, ne semper id simus: quod tamen sumus in tempore, licet per naturae infirmitatem demutationi bonitatis obnoxiis, non adimitur nobis bonos nos vel [Col. 0329C] tum esse cum sumus.

12. Voluntati bonae indulget Deus lapsus infirmitatis. ---Bonus autem solus per naturam indemutabilem suam semper Deus, non praedurus hujus demutationis [Col. 0330A] nostrae arbiter fuit, indulgentiam infirmitati nostrae, qua non semper boni permanemus, ex merito voluntatis impertiens, qua bonos nos esse delectat: magisque his [(1) 1Kb] [(b) 1Kb] quae velimus propitiatus est, quam his quae non possumus iratus est. Namque cum Moysi, fideli utique amico suo, et quem in Deum Pharaoni constituerat, dixisset, Quia non glorificasti me [(2) 21Kb] [(c) 1Kb] in aquis contradictionis, adscende in montem, et morere: hunc sibi postea, sepulturae ejus loco a nemine cognito, una cum Elia ab Apostolis in monte conspectum beati et aeterni regni sui consortem et [(d) 1Kb] martyrem reservavit. Et ne per Aaron et David et [(e) 1Kb] Salomonem, pluresque alios istiusmodi bonitatis Dei exempla percurram, quibus, increpitis demutationum offensis, ob fidei tamen meritum adfuit venia proclivis [(f) 1Kb] , [Col. 0330B] conscius Dominus infirmitatis humanae, cum Apostolis dixisset, Omnes vos scandalum patiemini in hac nocte (Matth. XXVI, 31), et beato Petro ter, non tam ad denuntiationem [(g) 2Kb] damnatae negationis, sed quia 100 per timorem carnis demutabilis homo [(3) 1Kb] , id quod negaturus esset admonito, et neganti quidem claves tamen regni coelorum non ademit: quia cum per trepidationem obrepsisset negatio [(h) 1Kb] , voluntatis tamen usque ad martyrium confitendi fides firma non deerat. Et aliud est nolle, aliud non posse. Territus enim Petrus, etsi per carnis sensum responsionis non potuit tenere constantiam; per fidem tamen animi statim flevit. Et cum decussum se ab eo quod volebat agnovit, lacrymarum dolore fidei effudit affectum. Et ipsum illud fuit [(i) 1Kb] negationis tempus et fletus, [Col. 0330C] scilicet secundum trepidationis demutationem, voluntatis [(j) 1Kb] firmitate potiore. Nam mox inconstantiam trepidationis, constans fides flevit, probatissimam deinceps apostolicae [(k) 1Kb] constantiae firmitatem martyrii [Col. 0331A] confessione confirmans. Haec idcirco in praesenti loco commemoravimus, ne generaliter dictum [(1) 1Kb] existimaremus, Non est qui faciat bonitatem, non est usque ad unum: cum hi tot et tanti placentes [(a) 1Kb] Deo viri, etiamsi per naturae demutationem de proposito fidei aliquantulum decidissent, tamen maximis ac pulcherrimis bonitatis operibus [(b) 1Kb] gloriam sint coelestis de se judicii consecuti.

13. Atque hanc quidem intelligentiae nostrae rationem ea quae consequuntur, absolvunt, VERS. 5 et 6: Nonne scient [(2) 1Kb] omnes qui operantur iniquitatem, qui comedunt populum meum ut cibum panis? Deum non invocaverunt: ibi timuerunt [(3) 18Kb] [(c) 17Kb] ubi non fuit timor. Quoniam Deus dissipavit ossa [(d) 13Kb] hominibus placentium, confusi sunt; quoniam Deus sprevit illos. [Col. 0331B] Si enim usque ad unum bonitatem nemo facit; quomodo populus Dei est, qui ut cibus panis manducetur 101 ab operantibus iniquitatem? Generalitas ergo sententiae [(e) 1Kb] amota est, cum a Dei populo, quem in bonitatis operationibus non ambiguum est permanere, iniquitatem secernuntur operantes. Comedunt itaque operarii iniquitatis populum Dei ut cibum panis, qui sanctorum injuriis vivunt, quos vexatio prophetarum, et vastatio Ecclesiae, et omnis iniquitatis delectat operatio. Comedunt quoque etiam illi ut cibum panis Dei populum, qui eum obtrectationis morsu, et laniatu invidiae dilacerant, secundum illud Apostoli: Si autem invicem mordetis et comeditis, videte ne consumamini ad invicem (Gal. V, 15). Sed [(f) 1Kb] et sunt comedentes populum Dei ut cibum panis, quibus, ut [Col. 0331C] idem beatus Apostolus ait, Deus venter est (Phil. III, 19), qui ministerium deputant ad negotiationem, collationibus se plebis et muneribus ditando: dum convivia sub obtentu religionis sumptuosa sectantur, dum apothecas suas [(g) 1Kb] inutili religiosorum obsequio distendunt (cum consuetudo ab apostolis necessariae hujus collationis ad diurnam tantum saeculo renuntiantium, aut per inopiam indigentium, alimoniam [Col. 0332A] fuerit instituta); de quibus scriptum est, Comedentes domos viduarum, et oratione longa orantes (Matth. XXIII, 14). Hi ergo ut cibum panis, Dei populum comedunt, et Dominum non invocaverunt. Stulti enim in corde dixerunt, Nou est Deus. Non invocant ergo quem negant. Vel certe si qui in Ecclesia positi, [(4) 1Kb] Dei plebem obtrectatione, insectatione et sumptu comedunt ut cibum panis, etiamsi Dominum invocare se credunt, audient dictum in Evangelio fuisse. Scimus enim quia peccatores Deus non audit (Joan. IX, 31). Hi ergo Dominum non invocaverunt: quia oratio [(h) 1Kb] non verborum sit professio, sed fidei.

14. Timent non timenda.---Sed qui Deum non invocant, et illud impietati suae addunt, ut timeant non timenda (illic enim trepidarunt, ubi non erat [Col. 0332B] timor), saxa, metalla, [(i) 1Kb] robora, ignem, aquam, aethera, reges mortuos atque morituros, vel caetera religionum superstitiosa commenta venerantes: et hoc ipso impio inanium metu, [(j) 3Kb] contemptuque necessarii timoris ex comparatione condemnandi; cum 102 non tam oblivisci timorem Dei impium sit, quam impietate praecellat, timori ejus metum inanium praetulisse. Docuit autem Dominus, solum in nobis metum eorum quae vere timenda sunt oportere esse, cum dicit: Nolite timere eos qui possunt corpus occidere, animam autem non possunt occidere. Timete autem magis eum, qui potest et animam et corpus perdere in gehenna (Matth. X, 28). Impius ergo timor est, cum quae non timenda sunt timentur, et quae timenda sunt non timentur. Et plerumque [Col. 0332C] nos tamquam pro debita officii religione pie adulari regibus existimamus, quia in corpus nostrum sit his aliquid potestatis: quibus nihil ultra [(5) 1Kb] de nobis licet, quam latroni, quam febri, quam incendio, quam naufragio, quam ruinae. [(6) 1Kb] [(k) 1Kb] His enim casibus corporum pro summa potestate desaeviunt: et propter brevem dolorem [(l) 1Kb] libertatem Ecclesiae, spei nostrae fiduciam, confessionem Dei addicimus, [Col. 0333A] punitorem perditoremque in igne judicii et corporis et animae nostrae Deum non timentes, et aeternis divinae ultionis poenis momentanea atque abolenda supplicia praeferentes; dum placere nos ipsis, et in eorum gratia permanere famulatu impio gloriamur.

15. Gratiam humanam sectari quando nefas.---Hoc ipsum decreto gravissimo sententia divina condemnat. Namque ad illud quod dixerat: Nonne [(1) 1Kb] scient qui operantur iniquitatem, qui comedunt populum meum ut cibum panis: Deum non invocaverunt, ibi trepidaverunt ubi non erat timor; id ad summam coepti sermonis adjecit: Quoniam Deus dissipavit ossa hominibus placentium, confusi sunt; quoniam Deus sprevit illos. Hi ergo qui operantur iniquitatem, et populum comedunt ut cibum panis, et Deum non invocaverunt, [Col. 0333B] et in non timendis trepidaverunt, nonne cognoscent, quia ossa eorum qui hominibus placere velint, Deus dissipavit [(a) 1Kb] ? Timuit hujus prophetici dicti sententiam sanctus ille gentium doctor, dicens: Ego si adhuc hominibus placerem, Christi servus non essem (Gal. I, 10). Inutilis est humanae gratiae et irreligiosa sectatio. Namque [(2) 1Kb] [(b) 1Kb] Deo magis, quam in contumeliam Dei, hominibus est placendum: ut per divina instituta, et probitatem 103 fidelis vitae innocentisque placeatur. Caeterum placere tantum hominibus velle, Deo est displicere. Non avocat autem ab hominum gratia Deus justorum mentes, et fidelium rationabilem sanctitatem. Et audiamus eum per Paulum loquentem: Sine offensione estote Judaeis et Graecis, et Ecclesiae Dei, siculi et ego [(c) 1Kb] omnia omnibus placeo, [Col. 0333C] non quaereus quod mihi [(3) 16Kb] utile sit, sed quod multorum est, ut salventur (I Cor. X, 32 et 33). Hoc est, non hominibus, sed Deo placere, cum per id quod Deo placetur, et hominibus sit placendum. Ex causa enim placendi Deo, causa etiam hominibus probabilis fit placendi. Caeterum studium, quod ut hominibus tantum placeatur impenditur, ad id quod Deo placendum est non refertur: quia tantum eorum causa quibus placetur adhibetur. Non est autem majus vinculum hominibus placendi, quam ut nemo sui causa velit [(d) 1Kb] iis placere quibus placeat: quia quod in profectum propriae utilitatis efficitur, non potest non aliquam interdum offensionem ex causis accedentibus (al. accidentibus) excitare: cum quod alii utile est, alteri saepe fiat incommodum. At [Col. 0333D] vero qui nihil sui causa velit, et omnia in profectum alienae utilitatis [(e) 1Kb] exerceat, necesse est ut causam sibi inoffensae placabilitatis acquirat; quia et ex alienis utilitatibus placeat, nec offendat ex propriis. Et [Col. 0334A] hanc sibi esse causam probabilem placendi cunctis Apostolus docuit, quia utilitatis suae negligens, utilitati se dedisset alienae.

16. Ossibus aeternitatis spes significatur.---Dissipavit ergo ossa Deus hominibus placentium. Et ossa non haec corporalia dissipari intelligenda sunt: sed quia spes aeternitatis in ossibus significari solet, ex quo dictum est: Hoc nunc os de ossibus meis (Genes. II, 23). Quod beatus Apostolus, quia magnum mysterium est, ad Christum et ad Ecclesiam refert (Ephes. V, 31), quae ex Adae sui aeternitate aeternitatis substantiam mutuatur. Quod in Domini vulnerato licet corpore confixoque non frangitur. Os, inquit, ejus non conteretur (Num. IX, 12); quia cum fuerit iniquis jus [(4) 1Kb] passionis in carnem, in aeternam [(f) 1Kb] tamen [Col. 0334B] divinitatis et impassibilem naturam nihil licuit passioni. Integram autem et incorruptam spem aeternitatis significari in ossibus etiam illic meminimus, ubi dicitur: Custodit Dominus omnia ossa justorum, unum ex his non conteretur (Psal. XXXIII, 21), quia secundum demonstratam Ezechieli resurrectionem, sacramentum ejus sub ossium significatione sit revelatum (Ezech. 37). Ergo ut custodit Deus 104 ossa justorum, ita et hominibus placentium dissipavit; et dissipavit non ita, ut eo quod essent carerent, sed ut per contemptum Dei tamquam deperdita et abjecta vilescerent [(g) 1Kb] .

17. Confusio duplex impiis post judicium.---Id enim sequitur: Confusi sunt, quia Deus sprevit illos. Confunditur quisque, et pudore dedecoris sui, et [Col. 0334C] comparatione honoris alieni. Et hic [(5) 1Kb] illud est, quod Apostolus significat dicens: Omnes quidem resurgemus, sed non omnes immutabimur (I Cor. XV, 51). Sed et propheta et confusionem resurrectionis et honorem discernit, ita dicens: Et resurgent alii quidem in vitam, alii autem in confusionem aeternam (Dan. XII, 2). Confundentur ergo quorum ossa dispersa sunt, quos sprevit Deus, quos tamquam indignos ne conformes essent gloriae suae et resurrectionis abjecit. Resurrecturi adeo, ut confundantur: non immutabuntur vero, et ex eo confundentur. Haec enim resurrectionis statuta conditio est: et idcirco tamquam ex praeterito pro decreti definitione fit sermo, quia id ut ita maneat sit statutum.

18. Spes, vitae hujus unum levamen.---Commemoratis [Col. 0334D] vero humanis et insolentiae et iniquitatis impietatibus, ut is qui titulo praefertur intellectus in finem possit intelligi: tali Propheta spem beatorum finis ipsius adhortatione confirmat, dicens: Quis dabit [Col. 0335A] ex Sion salutare Israel? dum avertit Dominus captivitatem plebis suae, exsultabit Jacob et laetabitur Israel. Una enim haec spes reliqua fuit humanae [(a) 1Kb] infirmitati et fidei, per quam inter tantas praesentis vitae calamitates aeternorum bonorum exspectatione requiesceret. Et idcirco certus hujus beatitudinis Propheta, tamquam ex vasto humanarum miseriarum proclamat profundo, dicens: Quis dabit ex Sion salutare Israel? Namque secundum alium prophetam: Ex Sion exiet lex, et verbum Domini ex Jerusalem (Esa. II, 3). Hoc verbum Domini caro factum est. Haec caro et Sion et Jerusalem est, civitas [(1) 1Kb] [(b) 1Kb] novae pacis, et speculatorium nostrum. Hinc salutaris, hinc Jesus. Jesus enim, ut saepe diximus, ipso nomine salutaris est [(c) 1Kb] . Lex autem ex Sion non fuit salutaris, [Col. 0335B] opere quidem vivificans, sed non justificans ex fide.

19. Salutaris est Jesus. Datus vero Israel non carnali. ---Hic vero exspectatus est salutaris, et datus est Israel: sed non carnali illi Israel. Non enim qui filii carnis, filii Dei sunt, sed filii promissionis deputantur in semen (Rom. IX, 8). Testatur et Joannes, non esse secundum carnem Abrahae filios, cum et filii viperarum sunt: et potens est Deus Abrahae filios de lapidibus 105 excitare. Dominus autem ipse docuit, ex fidei operibus proprietatem successionis exsistere, nec secundum carnis generationem filiorum originem deputari, cum ait: Si filii Abrahae essetis, opera Abrahae faceretis (Joan. VIII, 39). Sed et Daniel presbyteros condemnans, ita dicit: non, Semen Abraham; sed, Semen Chanaan, et non Juda (Dan. XIII, 56). [Col. 0335C] Ezechiel quoque increpitis populi iniquitatibus ait: Pater tuus Chananaeus, mater tua Chethaea, radix tua et generatio tua de terra Chanaan (Ezech., XVI, 3). Non est ergo Israel iste ex successione corporea, cui ob infidelitatem origo profanissimi generis deputatur. Neque huic data salus est, qui non suscepit oblatam [(2) 1Kb] : sed ei qui aversa captivitate populus Dei factus est.

20. Populus captivus, gentes.---Captas autem imperitarum gentium mentes, et impiissimis vitiis ac religionibus subditas, in libertatem fidei et nomen familiae coelestis absolvit. Qui enim erant daemonum servitus, facti sunt Dei populus. Et quis hic sit captivitatem avertens, de se ipse testatus est. Hanc enim non lex, non patriarcha, non propheta, non angelus, non aliqua alia coelestium, vel dominatuum [(d) 1Kb] , vel potestatum, [(3) 1Kb] [(e) 1Kb] vel thronorum, vel virtutum virtus [Col. 0336A] avertit; sed ille qui accepto libro in synagoga cum ista legisset: Spiritus Domini super me, propter quod unxit me, praedicare captivis remissionem, et caecis visionem, dimittere confractos in remissionem, praedicare annum Domini acceptum (Luc. IV, 18, et seq.), fidem et [(4) 1Kb] [(f) 1Kb] auctoritatem consummatae significans prophetiae, ait: Quia hodie impleta est prophetia haec in auribus vestris (Ibid. 21). [(5) 1Kb] Hoc igitur populi Dei aversa captivitas est, cum oculi [(6) 1Kb] intelligentiae panduntur, cum praefracta peccatis corda in requiem relaxantur, cum annus Domini acceptabilis nuntiatur, quo poenitentiae [(7) 1Kb] nostrae Deo accepta est confessio, cum nihil praeteritorum reputatur ad crimen, cum nova omnia sunt, nova libertas est, novi filii, et aeterna laetitia est.

[Col. 0336B] 21. Jacob supplantator.---Exsultabit Jacob, et laetabitur Israel: idem namque ipse patriarcha utrumque nomen sortitus ex merito est. Nam quia manu calcem fratris continuisset in partu, Jacob nuncupatus est: supplantaturus deinceps et emendo primogenita, et benedictiones occupando (Gen. XXVII, 27). [(8) 1Kb] Et interpretationis virtutem Genesis exposuit, Jacob eum, quia supplantator fratris sit (Ibid. 36), nuncupatum. Per agnitionem autem confessi Dei, tum cum se ab 106 eo homine, cujus in lucta dominabatur, benedici poposcit, quia Deum, adversus quem generis sui populus secundum futurae passionis sacramentum in lucta carnis invaluit, fidei oculis conspexisset in corpore; Israel, quia Israel Deum videns sit, meruit nominari. Et secundum ipsius Genesis prophetiam, in [Col. 0336C] Jacob juniorem populum, qui esset ex gentibus crediturus, significari absolutum est. [(9) 1Kb] [(g) 1Kb] Hoc ergo exsultabit Jacob, et laetabitur Israel. Secundum Ecclesiae ordinem hic unus est populus, duplicis et professionis et honoris; neque enim geminatis sententiis idipsum coelestis sermo significat. Sed quia fides prima quo quis invocari super se Dei nomen [(h) 1Kb] precatur, fide anteriorem populum supplantat, cum Judaeo infideli fidelem se optat esse gentilis. Hic ergo Jacob est, spe praeoccupatae benedictionis [(i) 1Kb] exsultans. Jam vero ubi baptismo renatus, et fide consummatus, Deum intelligentiae oculis et mente [(10) 1Kb] adspexerit; tunc jam Israel laetabitur, quia jam supplantato seniore Deum fide videat, visurus veriore conspectu, secundum illam beatitudinis sponsionem, Beati mundo [Col. 0336D] corde, quoniam ipsi Deum videbunt (Matth. V, 8). Domini [Col. 0337A] et Dei nostri Jesu Christi, qui est benedictus in saecula saeculorum. Amen.



PSALMUS LIII.

In finem [(a) 1Kb] in hymnis, intellectus David, cum venerunt Ziphaei, et dixerunt ad Saul: Nonne ecce David absconditus est apud nos?

Deus, in nomine tuo salvum me fac, et in virtute tua judica me. Deus, exaudi orationem meam, auribus percipe [(b) 1Kb] verba oris mei: quoniam alieni insurrexerunt super me, et fortes quaesierunt animam meam, et non proposuerunt Deum ante conspectum suum. DIAPSALMA. Ecce enim Deus adjuvat me, et Dominus susceptor est animae meae. Averte [(c) 1Kb] mala inimicis meis, in veritate tua disperde illos. Voluntarie sacrificabo tibi, et confitebor [Col. 0337B] nomini tuo, Domine, 107 quoniam bonum est: quoniam ex omni tribulatione eripuisti me, et super inimicos meos respexit [(d) 1Kb] oculus meus.




TRACTATUS PSALMI.

1. David evangelicae doctrinae cultor.---Sanctus et beatus David non ignarus, sed ut propheta, evangelicae doctrinae, et in tempore licet legis hanc corporalem agens vitam, tamen, quantum in se est, apostolici mandati praecepta consummat, [(1) 1Kb] testimonio de se Dei fidem praestans, cum dictum est: Inveni virum secundum cor meum David [(e) 12Kb] qui filius Jesse est (Act. XIII, 22). Non enim inimicos suos bello persequitur, neque insidiantibus sibi decertando armis resistit: sed exemplo Domini, cujus et nomen et lenitatem praefigurabat, proditus orat, periclitans psallit, patiens [Col. 0337C] odia gratulatur; et ideo secundum Domini cor repertus est. Quia cum Domino [(f) 1Kb] duodecim millia legionum angelorum (Matth. XXVI, 53) possent in tempore passionis assistere: tamen ad omne officium humilitatis explendum, passioni se et [(g) 1Kb] infirmitati ipse permisit, orans tantum, et dicens: Pater commendo in manus tuas spiritum meum (Luc. XXIII, 46). Quo exemplo hic idem, per similitudinem passionum futurae ejus passionis propheta, non contradicit, non resistit inimicis, malum pro malo ex praecepto evangelico non reddens: sed dominicae mansuetudinis aemulator, cum tribulatur, cum proditur, cum fugatur, Dominum, cujus tantum adversus impios armis utitur, deprecatur.

[Col. 0338A] 2. Hoc psalmo Christi personam gerit.---Psalmo autem huic [(2) 1Kb] titulus ex historia praescribitur: sed ante historiam, quatenus et quando et in quem ea, quae sub historia dicuntur, a nobis sint intelligenda, monstrantur. Est enim primum, VERS. 1: In finem intellectus illi David. Tum deinde sequitur, VERS. 2: [(h) 1Kb] Cum venerunt Ziphaei, et dixerunt Saul: Nonne ecce David absconsus est [(3) 9Kb] nobiscum? Ergo hoc, quod a Ziphaeis David proditur, in finem est intelligendum. Per quod ostenduntur ea, quae in praesens tum erga David gerebantur, praeformationem in se futuri temporis continere: cum innocens insectatione vexatur, cum propheta contumeliis illuditur, cum Deo placens ad mortem requiritur, 108 cum rex inimico suo, ut Dominus Herodi atque Pilato, ab his proditur, cum [Col. 0338B] quibus tutus esse debebat. [(i) 1Kb] Psalmus ergo intelligentiae in finem est, et in David illo intellectus, in quo finis est legis, et qui David habet claves, aditum intelligentiae [(j) 1Kb] tum aperiens, cum quae de se a David sunt prophetata consummat.

3. Ziphaei hebraice oris adspersio.---Ipsa autem secundum hebraeam proprietatem interpretatio nominis affert non exiguum nobis ad intelligendum profectum. Ziphaei namque significantur, quae nobiscum sunt oris adspersiones: hae ab Hebraeis Ziphaei nuncupantur [(k) 1Kb] . Adspersio autem secundum legem emundatio peccatorum erat, per fidem populum sanguinis adspersione purificans (cujus adspersionis hic idem beatus David ita meminit: Asperges [(l) 1Kb] me hyssopo, et mundabor)(Ps. L, 9); sacramentum futurae [Col. 0338C] ex Domini sanguine adspersionis, fide interim legis sanguine holocaustomatum repensante [(m) 1Kb] . Sed hic populus, ut populus Ziphaei, ore potius quam fide adspersus, et emundationem adspersionis labiis magis quam corde suscipiens, infidelis in David suum et proditor exstitit, quod ante per Prophetam dixerat: Populus hic labiis me honorat, cor autem ejus longe est a me (Esa. XXIX, 13); ad prodendum David ob id pronus, quia cessante fide cordis, omnia per oris fraudulentiam legis sacramenta gessisset.

4. Christus hominibus per omnia congruit.---VERS. 3 et 4: Deus, in nomine tuo [(4) 1Kb] salvifica me, et in virtute tua judica me. Deus, exaudi orationem meam, auribus percipe verba oris mei. Secundum demonstratam [Col. 0339A] tituli rationem, passio David prophetae, Dei ac Domini nostri Jesu Christi passionis exemplum est. Et idcirco oratio quoque ejus, etiam ad intelligentiam orationis ejus, [(1) 1Kb] qui Verbum caro factum est, temperatur: ut qui omnia secundum hominem passus est, idem omnia secundum hominem et loquatur (al. eloquatur); et quorum infirmitates portavit et peccata suscepit, eorum ad Deum deprecetur obsequio. Proprietates autem virtutesque verborum, etiam invitis licet et cunctantibus nobis, intelligentiae hujus exigunt sensum: ut omnia ex persona ejus dici non ambigamus in psalmo. Ait enim: Deus, in nomine tuo salvifica me. In humilitate corporis unigenitus Dei filius sub prophetae [(a) 1Kb] sui dictis haec precatur, 109 qui et gloriam quam ante saecula habuerat reposcebat. Salvificari se [Col. 0339B] in Dei nomine rogat, in quo est et nuncupatus et natus: ut se in eo corpore, in quo erat natus, idipsum quod naturae anteriori suae et generi erat proprium, salvum faceret Dei nomen.

5. Dei scilicet nomen ac virtutem.---Et quia omnis haec ex persona formae servilis oratio est, cui formae servili [(b) 1Kb] usque ad crucem mortis assumptae, salutem ejus nominis quod Dei est deprecatur; et salvandus ex Dei nomine id continuo subjecit: Et in virtute tua judica me. Namque ob meritum humilitatis, quia se exinanisset formam servi accipiens, formam [(c) 1Kb] nunc rursum Dei consortem [(2) 1Kb] in ea quam assumpserat humilitate repetebat; in Dei nomine homine ipso, in quo Deus nasci obedierat, salvato. Et ut hujus nominis, in quo se salvari orabat, honorem [Col. 0339C] non nudae tantum nuncupationis doceret esse, judicari se in virtute Dei precatur. Primum enim ex judicio est, quod meretur: Factus, inquit, obediens usque ad mortem, mortem autem crucis. Propter quod exaltavit illum Deus, et donavit illi nomen, quod est super omne nomen (Phil. II, 8 et 9): ut ei nomen [(3) 1Kb] quod super omne nomen est donetur. Tum deinde [(d) 1Kb] hoc ipsum judicium sit in virtute judicii: quia per virtutem Dei is, qui ex Deo homo mortuus fuerat, idem rursus in Deum ex homine mortuo resurrexit; secundum illud Apostoli, [Col. 0340A] Crucifixus ex infirmitate, resurrexit ex virtute (II Cor. XIII, 4), et rursum: Non enim erubesco Evangelium: virtus enim Dei est in salutem omni credenti (Rom. I, 16). Per judicii enim virtutem infirmitas corporalis [(e) 1Kb] in Dei nomen naturamque salvatur; atque ita ob meritum obedientiae, in salutem nominis Dei ex judicii virtute provehitur, ut in eo Dei et nomen et virtus sit. Caeterum si ex consuetudine humana sermo iste coepisset; in misericordia potius vel aequitate, quam in virtute, judicari se Propheta poposcisset. Sed virtutis illic opus fuerat judicio, ubi Dei filio in filium hominis ex partu virginis nato, rursum ipsi hominis filio per judicii virtutem Dei filii et nomen [(4) 1Kb] redhibendum esset et virtus.

6. Orantis hic fiducia non convenit nisi Christo.---Sequitur [Col. 0340B] dehinc: Deus exaudi orationem meam, [(5) 1Kb] [(f) 1Kb] auribus percipe verba oris mei. 110 Promptum Prophetae fuerat dixisse: Deus, exaudi me. Sed quia ex persona ejus loquitur, qui solus sciret orare; idcirco constans postulatio [(g) 1Kb] exaudiendae orationis ostenditur. Paulus beatus neminem hominum, qualiter orare [(6) 1Kb] oporteat, scire docet dicens: Quod enim, quid oremus qualiter oporteat, nescimus (Rom. VIII, 26). Non est ergo infirmitatis humanae, exaudiri orationem suam postulare: cum Doctor gentium, post constitutam [(7) 1Kb] licet jam a Domino formam orandi, quid et quatenus oret ignoret. Sed ejus ista fiducia est, qui solus patrem videt, qui solus Patrem scit, qui solus potest orare pernoctans (secundum [(8) 1Kb] Evangelium enim Dominus pernoctavit orans [Luc. VI, [Col. 0340C] 12]), qui per speculum verborum formam ipsam occultissimi sacramenti sub communibus verbis, dum oraremus, ostendit. Et qui orationem suam poposcit audiri, ut peculiare hoc fiduciae suae doceret esse, subjecit, Inaurire verba oris mei. Et quisquam [(h) 1Kb] hoc humanae fiduciae esse existimabit, ut verba oris sui velit audiri? An illa quibus motus animi nostri et impetus pronuntiamus, tum cum de ira exardescimus, tum cum de odio obtrectamus, tum cum de dolore querimur, tum cum de adulatione blandimur, tum cum aut pro spe lucri aut de veritatis pudore [Col. 0341A] mentimur, aut de contumeliae offensione maledicimus? Et quis usquam vitae ita emendatae et patientis ad omnia fuit, ut his humanae demutationis vitiis non esset obnoxius? Solus hoc potuit cum fiducia velle, qui peccatum non fecit, in cujus ore dolus non fuit, qui flagellis dorsum praebuit, maxillas ab alapis non deflexit [(a) 1Kb] , sputamentorum contumeliam non exprobravit, et in nullo voluntatem ejus, cujus ad haec voluntati in omnibus volens obediebat, offendit.

7. Querela Christi omnis ex humanae naturae affectu est.---Causam deinde, cur verba sua audiri oret, adjecit, VERS. 5: Quoniam alieni insurrexerunt adversus me, et fortes quaesierunt animam meam, et non proposuerunt Deum [(1) 1Kb] ante conspectum suum. Unigenitus [Col. 0341B] Dei filius, Dei Verbum, et Deus Verbum (cum utique omnia quae Pater posset, omnia ea et ipse posset, sicuti ait: Quaecumque enim Pater facit, eadem et Filius facit similiter (Joan. V, 19); [(b) 1Kb] ut indiscreto 111 deitatis naturaeque nomine indiscreta quoque esset et virtus) ut absolutissimum nobis humanae humilitatis esset exemplum, omnia quae hominum sunt, et oravit, et passus est. Et ex communi nostra infirmitate salutem sibi est deprecatus a Patre: ut nativitatem nostram cum ipsis infirmitatis nostrae [(c) 1Kb] iniisse intelligeretur officiis. Hinc illud est, quod esurivit, sitivit, dormivit, lassatus fuit, [(d) 1Kb] impiorum coetus fugit, moestus fuit, et flevit et passus, et mortuus est. Et ut his omnibus non natura (qua Deus est), sed ex assumptione (qua et [Col. 0341C] homo est), subjectus esse posset intelligi, perfunctus his omnibus resurrexit. Omnis ergo ejus in psalmis ex naturae nostrae affectu querela est. Nec mirum si ita nos intelligimus dicta psalmorum: cum ipse Dominus secundum evangelicam fidem passionis suae sacramenta scripta esse fuerit testatus in psalmis (Lucae XXIV, 44).

8. Qui alieni. Qui fortes. Hi Christum, qui Deus et homo, Deum nescierunt.---Alieni igitur super eum insurrexerunt. Non enim jam filii Abrahae sunt, neque filii Dei: sed natio viperarum, sed servi peccati, sed [Col. 0342A] semen Chanaan, patre Amorrhaeo, matre Chethaea (Ezech. XVI, 3), et diabolo patre, filii diabolicae voluntatis. Quaerunt quoque et animam suam fortes; cum Herodes principes sacerdotum ubi [(2) 1Kb] nasci habebat Christus interrogat (Matth. II, 4), cum omnis Synagoga adversus eum testis falsa conjurat. Sed animam hanc humanae naturae et infirmitatis esse existimantes [(e) 1Kb] non proposuerunt Deum ante conspectum suum: quia Deus ex eo quod Deus manebat, usque ad originem nascendi se hominis humiliasset, id est, ut hominis filius esset, qui erat antea Dei filius. Non enim alius filius Dei, quam qui filius hominis; et filius hominis [(3) 1Kb] non ex parte, [(f) 1Kb] sed natus, forma enim se Dei ex eo quod erat ad id quod non erat, id est, ut nasci posset, in animam suam corpusque evacuante [Col. 0342B] (et idcirco et filius Dei et filius hominis, idcirco et Deus et homo, id est, Dei filius habitu humanae originis natus est), usque ad naturam scilicet hominis nascendi, qui totus ex anima et carne formabilis est, Dei se humiliante substantia. Ob quod cum insurgunt adversum eum alieni, cum potentes animam ejus 112 exquirunt, quae frequenter in Evangeliis tristis et moesta est; Deum ante conspectum suum non proposuerunt, quia Deus Dei filius, ante secula manens, humanae naturae habitu, id est, nostri corporis atque animae homo ex partu virginis natus esset: per operum magnificentiam non intelligentes, quia hominis filius, cujus animam quaerebant, ad id quod homo esse coeperat, [(g) 1Kb] ex Dei filio, quod semper manserat, exstitisset.

[Col. 0342C] 9. Interventu [(h) 1Kb] diapsalmae, non dicentis, sed cui dicebatur, demutata persona est. Nunc enim generalis sermo est prophetiae. Nam post eam orationem, quae ad Deum fuerat, ut fiducia orantis posset intelligi, in eo ipso precationis tempore quod poposcerat [(i) 1Kb] impetrantis continuo subjecit, VERS. 6: Ecce enim Deus adjuvat me, et Dominus susceptor est animae meae. [(j) 10Kb] Convertit mala inimicis meis. Effectus proprios propriis reddidit postulatis, docens non negligentem orationis nostrae Deum esse, neque irrationabilem praestationem misericordiae [Col. 0343A] suae existimandam, cum nos secundum quod precaremur audiret. Namque ad id quod ait: Quoniam alieni insurrexerunt super me; proprium illud est, Deus adjuvat me; ad id autem: Et fortes quaesierunt animam meam; in eo exauditae orationis peculiaris effectus est, quod ait: Et Dominus susceptor est animae meae: ad id vero quod ait: Et non proposuerunt Deum ante conspectum suum, hoc competenter adjecit, VERS. 7: Convertit mala inimicis meis. Deus ergo et adversus insurgentes adjuvat, et quaesitam a fortibus animam sancti sui suscipit, et non propositus ante oculos, neque ab impiis cogitatus, ad inimicos mala ipsa convertit: ut dum Deum non cogitant, justi animam quaerendo, et adversum eum insurgendo, adjuto eo atque suscepto, [(a) 1Kb] eum, quem inter iniquitatum [Col. 0343B] opera non cogitabant, ultorem malitiae ipsius retributione sentirent.

10. Justi inter calamitates fiducia.---Habeat itaque hanc innocens religio fiduciam, ut inter humanas insectationes et animae pericula adjutorem sibi Deum esse non ambigat: et si quando injustae mortis vis afferatur, excedentem habitaculo corporis animam sciat in [(b) 1Kb] Dei susceptione 113 requiescere. Habeat ultionis quoque certissimam securitatem, cum mala omnia in eos qui inferant revertantur. Non potest iniquitatis argui Deus; nec perfectae bonitati, malignae voluntatis instinctus ac motus admixtus est. Mala enim non malevolus excitat, sed ultor retorquet: neque ea ex malitia sua affert, sed in merita nostra convertit. Statuta enim in [Col. 0343C] omnes sunt, [(c) 1Kb] ad ultionum ministeria, mala ista cum lege vivendi, justi id [(1) 1Kb] [(d) 1Kb] judicii severa aequitate moderante. Sed haec et aversa a justis sunt lege justitiae, et convertuntur in iniquos aequitate judicii. Utrumque justum, ut et justis ad metum prompta sint [(e) 1Kb] nec admixta, quia justi sunt; et in injustos ad poenam sint convertenda, quia meriti sunt: nec justis admixta cum prompta sint, nec injustis defutura quia prompta sunt.

[Col. 0344A] 11. Qui in veritate disperditi Judaei.---Dehinc rursum fit ad personam Dei, ad quem primum deprecatio erat coepta, conversio: In veritate tua disperde illos. Veritas mendacium confutat, et perimitur falsitas veritate. Omnem autem superiorem orationem esse ejus hominis, in quo filius Dei natus est, docuimus, etiam hoc quoque nunc a Deo patre deprecantis, ut inimicos suos in veritate disperdat. Et quae sit veritas, non ambigitur; nempe ille ipse qui dixit, Ego sum vita, via, veritas (Joan. XIV, 6). Disperduntur ergo in veritate inimici, cum falsis testibus damnationem Christo comparantes, resurrexisse eum a mortuis audiunt, et in Dei veritate gloriam suam resumpsisse cognoscunt. Nam postea ob poenam Dei in crucem acti, fame et bello absumpti ac perditi [Col. 0344B] sunt: vitae auctorem morte damnantes, [(2) 1Kb] [(f) 1Kb] neque Dei in eo veritatem per operum magnificentiam cogitantes. Hos igitur disperdit Dei veritas, cum ad resumendam gloriae paternae majestatem resurgens, [(g) 1Kb] absolutae in se divinitatis probaverit veritatem.

12. De passione Christi Hilarii sententia.---Quod autem et in crucem actum unigenitum Dei filium, et morte damnatum 114 eum, qui nativitate, quae sibi ex aeterno patre est naturalis, [(h) 1Kb] aeternus sit, frequenter, imo semper praedicamus, non ex naturae necessitate potius, quam ex sacramento humanae salutis passioni fuisse [(i) 1Kb] subditum, et voluisse se magis passioni subjici, quam coactum. Et quamquam passio illa non fuerit conditionis et generis, quia indemutabilem [Col. 0344C] Dei naturam nulla vis injuriosae perturbationis offenderet: tamen suscepta [(3) 1Kb] voluntarie est, officio quidem ipsa satisfactura poenali, non tamen poenae sensu laesura patientem: non quod illa laedendi non habuerit pro ipsa passionis qualitate naturam; sed quod dolorem divinitatis natura non sentit. Passus ergo est Deus; quia se subjecit voluntarius passioni: sed suscipiens naturales [(j) 2Kb] ingruentium in se passionum (quibus dolorem patientibus necesse est [Col. 0345A] inferri) virtutes, ipse tamen a naturae suae virtute non excidit ut doleret.

13. Christi oblationis prae oblationibus legis praestantia. ---Sequitur enim, VERS. 8: Voluntarie sacrificabo tibi. Legis sacrificia, quae in holocaustomatis et oblationibus hircorum atque taurorum sunt, non habent in se voluntatis professionem: quia maledicti sententia legem sit decreta violantibus. Quisquis enim a sacrificio destitisset, ipse obnoxium se efficiebat esse maledicto (Deut. XXVII, 26). Necesse ergo erat effici quod fiebat: quia sacrificii negligentiam maledicti non admittebat adjectio. A quo maledicto nos Dominus noster Jesus Christus exemit, Apostolo dicente, Christus nos redemit [(1) 1Kb] de maledicto legis, factus pro nobis ipse maledictum (Gal. III, 13), quia [Col. 0345B] scriptum est: Maledictus omnis qui [(a) 1Kb] pendet in ligno (Deut. XXI, 23). Maledictorum se ergo obtulit morti, ut maledictum legis dissolveret, hostiam se ipse Deo patri voluntarie offerendo; ut per hostiam voluntariam maledictum, quod ob hostiae necessariae et intermissae reatum erat additum, solveretur. Cujus sacrificii alio loco meminit in psalmis: Hostiam et oblationem noluisti, perfecisti autem mihi corpus (Ps. XXXIX, 7); Deo patri legis sacrificia respuenti, hostiam placentem 115 suscepti corporis offerendo. Cujus oblationis beatus Apostolus ita meminit: Hoc enim fecit semel se ipsum offerens hostiam Deo (Hebr. VII, 27); omnem humani generis salutem oblatione sanctae hujus et perfectae hostiae redempturus.

14. Christus de obtentis a se postulatis gratulatur. [Col. 0345C] ---Ob quae omnia ita gesta, laudem Deo patri refert: Confitebor nomini tuo, Domine, quoniam bonum est; VERS. 9: quoniam ex omni tribulatione eripuisti me. [(2) 1Kb] [(b) 1Kb] Reddit singulis propositionibus proprias absolutiones. [Col. 0346A] Nam in exordio dixerat, [(3) 1Kb] In nomine tuo salvifica me. Post precum vero satisfactionem, congruam [(c) 1Kb] gratulationis esse oportuit professionem, ut ejus nomini confiteretur, in cujus nomine salvari sese fuerat deprecatus; et quia auxilium contra alienos insurgentes in se poposcerat, [(d) 1Kb] idipsum adeptum sese fuisse professus, per hoc gaudii exsultationem memoraret, Quia ex omni tribulatione [(4) 1Kb] eripuisti me. Ad id vero quod dum fortes quaesierunt animam ejus, Deum non proposuerunt in conspectu suo, praeclare indemutabilis divinitatis suae docuit aeternitatem in eo quod dictum est, Et super inimicos meos respexit [(e) 1Kb] oculus meus. Morte enim non interceptus est unigenitus Dei filius. Ad explendam quidem hominis naturam, etiam morti se, id est, discessioni [(5) 1Kb] [Col. 0346B] se tanquam animae corporisque subjecit, et ad infernas sedes, [(f) 2Kb] id quod homini debitum videtur esse, penetravit: sed manet resurgens, et inimicos suos immortali oculo despicit, glorificatus in Deum, et ex hominis filio in Dei filium, [(g) 1Kb] ex quo etiam hominis filius esse coeperat, per resurrectionis gloriam jam renatus. Inimicos suos despicit, quibus dixerat, Solvite templum hoc, et post triduum [(6) 1Kb] [(h) 1Kb] reaedificabo illud (Joan. II, 19). Aedificato igitur hoc corporis sui templo, eos qui quaesierant animam suam ex edito videt, et ultra humanae mortis legem auctores mortis suae sublimis ipse despectat, mortem perpetiens, sed mori nesciens, Deus homo Dominus noster Jesus Christus, qui est benedictus in saecula saeculorum. Amen.



116 PSALMUS LIV.
[Col. 0346C]

In finem in carminibus [(i) 1Kb] intellectus David.

Inaurire Deus orationem meam, et ne despexeris deprecationem meam: intende mihi, et exaudi me. Contristatus [Col. 0347A] sum in exercitatione mea, [(a) 1Kb] conturbatus sum a voce inimici et a tribulatione peccatoris: quoniam declinaverunt in me iniquitates [(b) 1Kb] , et in ira molesti erant mihi. Cor meum conturbatum est in me: et formido mortis cecidit super me. Timor et tremor venerunt [(c) 1Kb] super me: et contexerunt me tenebrae [(d) 1Kb] . Et dixi: Quis dabit mihi pennas sicut columbae? et volabo, et requiescam. Ecce elongavi fugiens: et mansi in solitudine. DIAPSALMA. Exspectabam eum [(e) 1Kb] qui salvum me fecit a pusillanimitate spiritus et tempestate. Praecipita, Domine, [(f) 1Kb] divide linguas eorum: quia vidi iniquitatem et contradictionem in civitate. Die ac nocte circumdabit eam super muros ejus [(g) 1Kb] iniquitas, et labor in medio ejus et injustitia [(h) 1Kb] : et non defecit de plateis ejus usura et dolus. Quoniam si inimicus meus [Col. 0347B] maledixisset [(i) 1Kb] mihi, supportassem utique. Et si is qui oderat me [(j) 1Kb] , super me magna locutus fuisset, abscondissem [(k) 1Kb] me utique ab eo. Tu vero homo unanimis, dux meus et notus meus, qui simul mecum dulces capiebas cibos: in domo Dei ambulavimus cum consensu [(l) 1Kb] . Veniat mors super illos: descendant in infernum viventes: quoniam nequitia in hospitiis eorum, in medio eorum. Ego autem ad [(m) 1Kb] Deum clamavi: et 117 Dominus exaudivit me. Vespere et mane et meridie narrabo et renuntiabo: et exaudiet vocem meam. Liberabit in pace animam meam ab his qui appropiant mihi: quoniam inter multos erant mecum. Et exaudiet me Deus, et humiliabit eos, qui est ante saecula. DIAPSALMA. Non enim est illis commutatio, et non timuerunt Deum: extendit manum suam in retribuendo. Contaminaverunt [Col. 0347C] testamentum ejus, divisi sunt ab ira vultus ejus, et appropiavit cor ejus. Mollierunt sermones ejus super oleum, et ipsi sunt jacula. Jacta in Deum cogitatum tuum [(n) 1Kb] . Et ipse te enutriet, et non dabit in aeternum fluctuationem justo. Tu vero Deus deduces eos in puteum interitus. Viri sanguinum et dolositatis non dimidiabunt dies suos: ego autem sperabo in te [(o) 1Kb] .




TRACTATUS PSALMI.

1. Psalmus hic de Christo est.---Superscriptio psalmi sine historia est tantum, VERS. 1: In finem in hymnis intellectus est. Hymnos aliqui translatores nostri carmina nuncupaverunt: plerique autem hymnos ex ipsa graecitatis usurpatione posuerunt. De nomine nihil differt, dummodo res una esse, quae vel in hymnis vel in carminibus significabitur, intelligatur. Hoc [Col. 0347D] ergo de psalmo sentiendum est, quod quae hymno ejus vel carmine continentur, in finem intelligenda [Col. 0348A] sunt: omni intellectu scilicet nostro ad Dominum nostrum Jesum Christum, quem Apostolus finem legis docuit esse referendo (Rom. X, 4).

2. Christus Deus simul et homo.---Frequenter autem admonuimus, eam in psalmorum cognitione sensus nostri temperandam esse rationem, ut eum, de quo et per quem omnis prophetia est, ex Dei filio hominis filium natum meminerimus, [(p) 1Kb] et Dei naturam omnibus ante saeculis manentem in naturam hominis esse ex partu virginis genitam: ita ut naturae posterioris adjectio nullam defectionem naturae anterioris afferret; neque [(1) 1Kb] [(q) 1Kb] qui etiam homo esse coeperat, id quod ante hominem manebat, Deus scilicet, esse desineret. Hic ergo assumens carnis nostrae fragilitatem, et manens suus atque noster, ita agit, orat, [Col. 0348B] profitetur, exspectat 118 omnia illa quae nostra sunt, ut in his admisceat etiam illa quae sua sunt: loquaturque interdum ex persona hominis, quia et homo et natus et passus et mortuus est; interdum autem omnis ei secundum Deum sermo sit, quia ex Deo homo, et ex Dei filio hominis filius exstitisset: naturae scilicet ejus confidentiam non oblitus in verbis, qua [(r) 1Kb] in assumptione licet hominis non carebat, et ita ex nobis atque ex infirmitate nostra humani sermonis consuetudine usuque loquens, ut ex se atque ex virtute sua quae Deo sunt propria et digna loqueretur, ut in praesenti psalmo cognosci potest, qui ita coeptus est.

3. VERS. 2---8. Inaurire Deus orationem meam, et ne despexeris deprecationem meam: intende mihi, [Col. 0348C] et exaudi me. Contristatus sum in exercitatione mea, et conturbatus sum a voce inimici et a tribulatione peccatoris: quoniam declinaverunt in me [(s) 1Kb] iniquitatem, et in ira molesti erant mihi. Cor meum conturbatum est in me, et formido mortis cecidit super me. Timor et tremor [(2) 1Kb] venit super me, et contexit me tenebra. Et dixi: Quis dabit mihi pennas sicut columbae? et volabo, et requiescam. Ecce elongavi fugiens, et mansi in solitudine. In exordio psalmi etsi humilitatis voce usus sit, cum ait: Inaurire Deus orationem meam: non tamen sine aliqua propria [(3) 1Kb] conscientia altioris fiduciae intelligitur haec locutus. Non enim cujuscumque est innocentiae, id postulare ut orationem suam Deus inauriat. Promptae namque semper precationi hominum Dei aures sunt: quia qui naturam audiendi [Col. 0348D] humano generi impertit, ipse extra auditus non potest esse naturam (Ps. XCIII, 9) et qui ubique [Col. 0349A] hunc in nobis sensum auditionis operatur, non potest non ubique in ipso esse quod praestat. Deus itaque ubique et semper audit: sed non omnium meriti est [(a) 1Kb] ut quod audit, et inauriat: auditum quidem ejus orantis voce penetrante, sed dignationem eorum quae audiantur inauriendi sola orationis innocentia promerente.

4. Orationum triplex genus.---Triplex autem in exordio [(b) 1Kb] oratio precationis est edita. Prima enim ea est, ut inauriatur oratio. Sequens est, ne despiciatur deprecatio. Tertia est, ut intendat sibi, seque exaudiat. Et necesse est discretam esse uniuscujusque generis naturam: ut non idem sit inaurire, et non despicere; rursumque differat ab utroque intendere, et exaudire. Et quia de inaurienda oratione [Col. 0349B] quid intelligi posset ostendimus; quid illud sit: Ne despexeris deprecationem meam, tractandum est. Despiciuntur orationes leves, diffidentes, 119 inutiles, saeculi curis anxiae, et rerum corporalium desideriis implicatae, bonorum operum fructibus infecundae. Hae igitur despicabiles sunt orationes, Dei dignatione non dignae, de quibus per Esaiam prophetam ait: Et cum extenderitis manus vestras ad me, avertam oculos meos a vobis (Esai. I, 15). Et causam despiciendae orationis continuo subjecit, dicens: Manus vestrae sanguine plenae sunt (Ibidem). Ubi ergo operatio iniquitatis exstabit, illic despicitur oratio deprecantis. At vero tum in eum qui sperat intenditur, cum tacitae spei fides, piae conscientiae religione cohibetur. Et est nobis hoc absolutissimum uniuscujusque proprietatis [Col. 0349C] exemplum. Inaurivit Dominus verba Chananaeae saepe clamantis (Matth. XV, 28): despexit orationem adolescentis illius, qui ab aeternitatis largitore divisionem patrimonii postulabat (Luc. XII, 13 et 14); intendit autem in eam feminam, quae fidei silentio salutem sibi etiam a vestis fimbria expetebat (Luc. VIII, 44).

5. Christi in hoc mundo exercitatio.---His ergo totius precationis suae generibus distinctis, nunc causam ipsam exposuit deprecandi: quia in exercitatione sua conturbaretur a voce inimici, et a tribulatione peccatoris. Et quidem exercitatio numquam nisi ad res utiles salutaresque suscipitur: quas quia in sancto quoque impii ferre non possunt, omnibus eum [Col. 0350A] injuriis afficere, et usque ad formidinem mortis defatigare contendunt. Sed haec in Domino Jesu Christo exercitatio, nostrae salutis operatio est, quam diversarum sanationum, de hinc passionis ipsius exercitatio provehebat. In hoc quoque se mundo consortio nostrae infirmitatis exercens (quam exercitationem egressu suo Isaac in campum praefiguravit, cum invectae camelo Rebeccae (Gen. XXIV, 63), tamquam sponsae ex gentibus exercens se in hoc mundo Christus, occurrit), a voce inimici etiam turbatur, cum Samaritanus daemonium habens dicitur (Joan. VIII, 48), cum quia se a cruce non eruat, negatur esse caeteris salus. Declinantes in eum iniquitatem falsorum testimoniorum et sententiae mortis, in ira quoque molesti sunt ei, dum flagellis, dum colaphis, dum alapis desaeviunt.

[Col. 0350B] 6. Patientia, infirmitas salva divinitate.---Sed inter haec habens potestatem [(c) 1Kb] duodecim 120 millia legionum coelestium evocare, non ad iram commovetur, neque ad ultionem exacerbatur. Sequitur enim: Cor meum conturbatum est in me. Pati omnia in se ipso constituit, dummodo humanae salutis sacramenta perficeret. Difficillimum autem hominis infirmitati est, intra se ipsum perturbationes mentis commotionesque cohibere, ut non etiam usque ad ipsam vultus demutationem, tacito licet motu, significatio anxietatis vel indignationis erumpat. Verum unigenito Deo, quamvis infirmitas nostra suscepta sit, tamen divinitatis suae non est [(1) 1Kb] [(d) 1Kb] abolita natura, ut non his omnibus quae infirma sunt salva [Col. 0350C] majestatis suae dignitate perfunctus sit, dum universa quae mortis nostrae sunt ac timoris ita pertulit, ut in eum inciderent haec potius quam inessent, [(e) 1Kb] dum infirmitas nostra magis est, quam naturalis in Deo est. Denique idipsum sequens sermo connexuit, cum dicit: Et formido mortis cecidit super me. Timor, et tremor venit super me, et [(2) 1Kb] contexit me tenebra. Et haec quidem in eum omnia quae nostrae necessitatis sunt irruerunt; sed ab eo naturae suae virtute suscepta sunt, dum mortem nostram, potens non mori, etiam [(f) 1Kb] timorem in se mortis ingruentem non renuit.

7. Pennas non aliunde sumit.---Et cum haec eadem tamquam in hominem imbecillitati ejus dominatura cecidissent: tamen ut non subjectum se his quae ingruerent [Col. 0351A] edoceret, subjecit: Et dixi, quis dabit mihi pennas sicut columbae? et volabo, et requiescam. [(a) 1Kb] Non infirmus est, cui ad evolandum de contegentibus se tenebris metuque mortis pennae non aliunde sumendae sunt. Cum enim dicit: Quis dabit mihi? non poscentis ab aliquo, sed non aliunde sperantis est. Evolare autem ut columba festinat, id est, in spiritalem redire naturam. Nam et in columbae specie Spiritus in eum volando requievit (Matth. III, 16) habitatione aliquando in eo homine, qui tum de Jordanis aquis adscendebat, inventa. Et haec quidem precationis est causa, quia infirmitate corporis degravatus, hoc quod nobis est mortale susceperat, ut caro factus [(b) 1Kb] in spiritum evolaret. Et harum quidem 121 pennarum suarum in psalmo alio ita meminit: Si [Col. 0351B] sumpsero pennas meas ante lucem, et habitavero in postremis maris. Etenim illuc manus tua deducet me (Ps. CXXXVIII, 9). Suas itaque sumet, [(c) 1Kb] ut intelligatur eas ex his evacuatus assumere.

8. Desertum quo se a requie recipit.---Sed sumptis pennis ut volando requiescat, quo sit quieturus ostendit, dicens: Ecce elongavi fugiens, et mansi [(d) 1Kb] in deserto. Ceciderunt quidem super lucem tenebrae, sed tenebrae eam non comprehenderunt. Elongavit enim fugiens, qui ne [(1) 1Kb] [(e) 1Kb] a contegentibus quidem potuit comprehendi. Fugit ergo etiam eos qui se persequebantur, et ab his longe factus habitat in deserto. Et quod desertum hoc vel quae sollicitudo sit (nam eodem verbo utrumque graecitas elocuta est), et ita alius propheta declarat: Laetare desertum sitiens, [Col. 0351C] exsultet desertum, et floreat tanquam lilium: et floreant et exsultent deserta Jordanis. Invalescite manus invalidae et genua dissoluta: consolamini modici animi, sensu invalescite, et nolite timere. Ecce Deus [(f) 1Kb] noster judicium reddet, ipse veniet et salvabit nos. Tunc aperientur oculi caecorum, et aures surdorum audient, erudietur lingua mutorum. Tunc saliet claudus tanquam cervus (Esa. XXXV, 1 et seqq.). Venerat quidem ad oves perditas domus Israel; sed ab iis fugatus haec deserta laetificat. In his enim manet, [(g) 1Kb] et manet postquam volando requievit. Est enim Dei requies, quae [Col. 0352A] impiis denegatur cum dicitur: Si intrabunt in requiem meam (Ps. XCIV, 11). Resumpta spiritali gloria, unigenitus Deus in his, tanquam in templo digno se corporibus quae erant antea deserta requiescit, quia plures jam filii desertae magis quam ejus quae habet virum (Esai. LIV, 1).

9. Litteram solam in psalmis volentes.---Non sum autem nescius, plerosque solum verborum sonum et litteram contuentes, nihil de omnibus fere psalmis [(2) 1Kb] [(h) 1Kb] congruum personae Domini nostri Jesu Christi existimare, putentque totum querelis Prophetae increpari. Sed nos litem non movemus. Neque enim destruimus, sed adstruimus, addentes potius de obscuris intelligentiam, quam simplicibus detrabentes: quia quaecumque David aut passus aut questus est, [Col. 0352B] etiam passionibus ejus, qui universitatis nostrae caro est factus, impleta sunt. Et, ut 122 arbitror, ea quae sequuntur intelligentiae nostrae cursum probabunt.

10. Salutem exspectat Christus.---Intercedens vero diapsalma demutavit et sensum. Nam omnis rursum adversus eos, de quibus est querela, fit sermo, honore tamen ejus, ad quem omnia est referre solitus, antelato. Sequitur enim, VERS. 9: Exspectabam salvificantem me a pusillanimitate et tempestate. Non nova haec ejus exspectatio est: nam et in eo psalmo, quem ex persona ejus esse non dubium est, sic precatus est: [(i) 1Kb] Salva me, Deus, quoniam intraverunt aquae usque ad animam meam. Infixus sum in limo profundi, et non est substantia. Veni in altitudinem maris, et tempestas demersit me (Ps. LXVIII, 2 et 3). Ab hac igitur tempestate [Col. 0352C] atque ab hac pusillanimitate (humiliatus [(j) 1Kb] enim erat usque ad mortem crucis) salvari exspectat ab eo ad quem precatus est, dicens: Pater, clarifica me apud temetipsum claritate, quam habui apud te prius quam mundus esset (Joan. XVII, 5).

11. Judaei qualiter jam demersi et linguis divisi.---Sed exspectans salvari se, plus jam quam spem salutis exspectat. Sequitur enim, VERS. 10: Praecipita, Domine, et divide linguas eorum. Proprietatem verbi sive hebraici sive graeci latinitas, uti in multis, non elocuta est. Nam id quod praecipita dicitur, cum illis [Col. 0353A] [(1) 1Kb] enuntiatum est: quo sermone non ut praecipitentur, sed ut in profundum demergantur oratur. Demergi ergo eos, linguasque eorum [(2) 1Kb] dividi rogat. Quorum aliud sub Noe (Gen., VII, 4), aliud post aedificationem turris scimus effectum (Gen. XI, 8), cum illos diluvio submersos consumpsit profundum, hos vero linguarum divisio ad causam aeternae [(a) 1Kb] inter se concertationis discrevit: ut conspirationem adversus Deum initam, dum se invicem et nesciunt et metuunt, non tenerent. Non dispar ergo nunc in hos poena deposcitur, scilicet [(b) 1Kb] ut jure gentium, quas in aquis signficari meminimus, absumpti, et in omnes linguas cum quibus nunc habitant et quibus loquuntur divisi, amitterent vitae ac regni sui dignitatem.

[Col. 0353B] 12. Ut autem ob vitia civitatis contradictionemque praeceptorum suorum haec consecutura nosceremus, adjecit: Quia vidi iniquitatem et contradictionem in civitate. VERS. 11 et 12. Die ac nocte circumdabit eam [(c) 1Kb] super muros ejus et 123 iniquitas, et labor in medio ejus: et non defecit de plateis ejus usura et dolus. Ob haec igitur vitia et crimina futurae captivitatis et dispersionis poena deposcitur; sed potissima inter crimina sunt iniquitas et contradictio. Nam eum, quem lex et prophetae nuntiaverant, rejicientes contradictione impia respuerunt. Quae contradictio nocte et die circumdans muros civitatis ipsius supergressa est, qui et ipsa passionis suae nocte, cum se videndum in consessu et a dextris virtutis profiteretur, discissa veste etiam cum blasphemiae invidia [Col. 0353C] contradixerunt (Matth. XXVI, 64 et 65). In muris autem, tuitionem salutis significari meminimus: sicut cum novae Jerusalem aedificatio et munitio, id est, constructio et custodia Ecclesiae coelestis optatur, ita scriptum est: Benigne, fac Domine, in bona voluntate tua Sion, ut aedificentur muri Jerusalem (Ps. L, 20). Erat ergo tum in eo populo custodia spiritalis: et dispositae per angelos legis administratio communiebatur. Sed ubi ipso Mediatore legis rejecto, hos muros et hanc custodiam circumdans iniquitas supergressa est: tum coepit majus esse ipsa munitione peccatum, ut iniquitas vinceret [(d) 1Kb] custodiae voluntatem, usura et dolo, caeterisque quae in lege sunt vetita redundantibus.

[Col. 0353D] 13. Non de passione, sed de proditore queritur Christus: cur non de passione.---Et indignitatem tantae hujus iniquitatis ostendens, subjecit: Quoniam si inimicus meus improperasset mihi, supportassem utique, [Col. 0354A] et si odiens me super me magna locutus fuisset, absconderem me utique ab eo. Tu autem homo unanimis, dux meus et notus meus, qui simul mecum dulces capiebas cibos, in domo Dei ingressi sumus cum concordia. Querela non de passione est, sed de Apostolo proditore. Nam cum salutem generi humano suscepta crucis morte donaret, non potest videri sacramentum hoc magnae pietatis arguere. Nam utique si inimicus esset, querelae causa non esset: cum id in se consummaretur, quod ad salutem nostram perpeti ipse voluisset. Et sicuti si odiens se [(3) 1Kb] locutus super se magna esset, absconsus ab eo fuisset: quia ei non cognitus in homine Deus esset, et ob hoc minus esset criminis nescienti (non enim gentes Verbum carnem factum [(e) 1Kb] praenuntia sibi lege didicerunt, quod utique [Col. 0354B] his qui sub lege sunt, etiam ipsis gestis ad speciem futurae veritatis aptatum est, cum et hominem Abraham adoravit (Gen. XVIII, 2), et Jacob in homine Deum vidit) (Gen. XXXII, 30) portasse se utique (f. portasset utique) haec opprobria [(f) 1Kb] gentium, quod cum esset homo Deum se faceret, quod daemonium habens populum seduceret; quia ignorassent 124 haec omnia in lege, quae ad Israel lata est, contineri. Verumtamen cum unanimis et dux et notus haec faciat: unanimis, cum electus [(g) 1Kb] in Apostolum est; dux, cum demorante Domino, ipse ad praedicationem adventus sui ad castella praemissus est, futuri regni dux ab eo ac princeps est constitutus; notus autem, cum omnes ingressus ejus egressusque didicisset, cognosceretque in hominis filio, et Dei filium, qui et particeps [Col. 0354C] in demutando ex aqua vino, et dulcificando (f. multiplicando) in populi cibum hordeo exstitisset, convivioque eodem usus esset, secumque Dei domum semper esset ingressus: majorem de se querelam in hoc consortium divini ministerii assumptus exhibuit.

14. Iniquorum poena.---Sed quamquam specialia haec in impietatem ejus dicta essent, tamen poenae decretum refertur ad plures. Veniat mors super eos, et descendant in infernum viventes, quoniam nequitia in hospitiis eorum [(h) 1Kb] in medio eorum, ita super eos morte ventura, ut ad poenae sensum viventes descendant in infernum, cum in hospitiis eorum et in medio eorum: id est, totos ipsos intra extraque nequitiae opera circumdent.

[Col. 0354D] 15. Verum ille haec his agentibus atque meditantibus ad quem spes et precatio sua esset ostendit, dicens, Ego ad Deum clamavi, et Dominus exaudivit me. VERS. 17---20. Vespere et mane et meridie narrabo [Col. 0355A] et renuntiabo; et exaudiet vocem meam. Liberabit in pace animam meam ab his qui appropiant mihi quoniam inter multos erant mecum. Et exaudiet me Deus, et humiliabit eos, qui est ante saecula. Clamorem fidelem mox Dominus exaudit, et hanc ipsam exauditi clamoris sui gratulationem vespere et mane et meridie narrabit, diem omnem in his diei partibus per quas dies continetur ostendens. Talis autem temporum ordo non nisi ex prophetica scientia distributus est, ut vespere et mane et meridie nuntiet [(a) 1Kb] quia secundum legem et observantiam legis a vespere dies coepta (Lev. XXIII, 32), eadem ipsa usque in meridiem deputatur, cum inchoationem diei non mane lux reddita, sed vespere nox facta perficiat. Narrat ergo et renuntiat ea quae psalmo continentur, quod vocem ejus audiat, et in pace [Col. 0355B] animam suam liberet (pacificavit enim omnia in coelo et in terra (Coloss. I, 20)) et liberet ab appropiantibus sibi. Superior enim querela de proximis, cum etiam unanimis et dux et notus haec ageret, cum apostolis caeteris et ipse electus in apostolum. Deus ergo qui est ante saecula, id est, per quem 125 omnia sunt, [(b) 1Kb] quia ante omnia sit, exaudiet eum, et humiliabit eos; cum indigni gloria aeternae resurrectionis effecti sunt.

16. Judaeorum poena ob impoenitentiam.---Nam interjecto diapsalma omnem his ob impoenitentem impietatis professionem spem recidit, dicens: Non enim est illis commutatio, et non timuerunt Deum. Omnes secundum Apostolum resurgent, sed non omnes commutabuntur (I Cor. XV, 51), quia non timuerunt [Col. 0355C] Deum. Fas enim fuerat [(c) 1Kb] ignorantes in homine Deum, resurgentem tamen Deum ex mortuis credidisse, patente his etiam post passionis piaculum poenitentia et indulgentia [(d) 1Kb] . Non enim solum non timuerunt Deum; sed cum ad retribuendum his manum extendisset, id est, auxilium obtulisset; contaminaverunt testamentum ejus: cum eum qui testamento legis ad salutem praenuntiatus est, repulerunt. Sequitur enim, VERS. 21 et 22: Extendit manum suam in retribuendo. Contaminaverunt testamentum ejus: divisi sunt ab ira vultus ejus. Et idcirco demutatio his non relicta est, quia pro peccato semel mortuus est, et resurgens eos tantum demutatione donavit, qui secum per fidem et commortui sunt et resurgent. Hos autem ab ira vultus sui eversa civitate [Col. 0355D] divisit, partemque eorum cum infidelibus ponens, cos vel dispersit in omnia, vel divisit a sanctis.

17. Judae blandiloquium.---Dehinc de generali [Col. 0356A] querela ad significationem ejus qui ei et dux et unanimis et notus fuerat sermo se retulit: Et appropiavit cor ejus. Mollierunt sermones ejus super oleum, et ipsi sunt jacula. Admixtus apostolis, et curam pauperum agens, maximum scilicet [(e) 1Kb] ministerii opus curans, appropiavit cor suum (ab appropiantibus enim liberari animam suam gratulatus est): non utique ministerio fidei appropians, sed irae Dei et contaminationi testamenti ejus. Caeterum ipse blandiloquus, emollito super oleum sermone curam agere se pauperum fallens, etiam tum cum pretiosi unguenti effuso alabastro conquestus est, tamquam id magis [(1) 1Kb] [(f) 1Kb] venire in sumptum inopum debuisset (Mat. XXVI, 9). Sed ille occasionem furti de pecuniae collatione quaerebat. Et istiusmodi [(g) 1Kb] forte blandiloquii [Col. 0356B] oleum psalmo alio evitat Propheta, cum dicit: Oleum peccatoris non impinguet caput meum (Ps. CXL, 5), quia sub specie boni operis, malitiae arma commoveat. Sunt autem etiam in verbis jacula, sicuti dentes 126 scutum et sagittae sunt, et lingua machaera acuta est (Ps. LVI, 5). Haec igitur sermonum jacula detestatur, quae magis sub blandimento et adulatione nocitura sunt.

18. Curare quid debeamus.---Sed inter ista inimici jacula imperterritus manet, nobisque portum securitatis [(2) 1Kb] [(h) 1Kb] fidum tutumque demonstrat. Sequitur enim, VERS. 23: Jacta in Dominum cogitationem tuam, et ipse te enutriet: non dabit in aeternum fluctuationem justo. Ademit nobis etiam in Evangeliis Dominus sollicitudinis necessitatem, dicens: Nolite solliciti esse [Col. 0356C] de crastino; sufficit enim diei malitia sua (Matth. VI, 34). Quaerite primum regnum Dei et justitiam [(i) 1Kb] ejus et omnia praestabuntur vobis (Ibid. 33): omnem scilicet curam in promerendo Dei regno et justitia collocandam. Jactanda ergo super eum cura est: ipse enim enutriet, secundum illud: Super aquam refectionis enutrivit me (Psal. XXII, 2). Enutriens autem non relinquet in fluctibus istius saeculi, sicuti enutritus Jacob omnem tempestatem et odiorum et durae servitutis evasit dicens: Deus qui enutrivit me a juventute mea (Gen. XLVIII, 15). Ipse enim vitae auctor est, ipse cibi largitor, non terreni tantum, sed etiam spiritalis.

19. Puteus vitae, et puteus mortis.---Sed illo super aquam refectionis educato, et a procellae fluctibus liberato, [Col. 0356D] digna impios poena consequitur, cum dicit: Tu vero Deus deducet illos in puteum interitus. Viri sanguinum et dolositatis [(j) 1Kb] non dimidiabunt dies suos: [Col. 0357A] ego autem sperabo in te, Domine. Est quidem puteus aquae vivae: sed est puteus interitus, secundum illud: Non me demergat tempestas aquae, neque [(1) 1Kb] absorbeat me profundum, neque contineat super me puteus os suum (Ps. LXVIII, 16). Non relicto igitur [(2) 1Kb] in fluctuatione justo, illi in puteum interitus deducentur; cujus os clausum [(a) 1Kb] resurgenti ex inferis unigenito Deo esse non potuit. Caeterum post passionem Domini, statim eos belli victoria cum excidio civitatis absumpsit: omni promiscua aetate ad satisfactionem vincentium interempta, non dimidiatis vitae diebus juventute prostrata. Dies autem pleni sanctis et fidelibus reservantur, secundum illud: Et dies pleni invenientur [(3) 1Kb] in his quorum spes semper in Domino est: qui est benedictus in saecula saeculorum. Amen.



127 [(4) 1Kb] PSALMUS LV.
[Col. 0357B]

In finem pro populo, qui a sanctis longe factus est, David in tituli inscriptionem, cum tenuerunt eum allophyli in Geth.

Miserere mei, Domine, quoniam conculcavit me homo, tota die pugnans tribulavit me, conculcaverunt me inimici mei tota die. Ab altitudine diei [(b) 1Kb] non timebo: quoniam multi qui debellabant me, timebant [(c) 1Kb] : ego vero in te sperabo. In Domino laudabo sermones meos tota die: in Deo sperabo, non timebo quid faciat mihi caro. Tota die verba mea exsecrabantur: adversus me omnia consilia eorum in malum. Habitabunt, et abscondent: ipsi calcaneum meum observabunt. Sicut exspectaverunt animam meam, pro nihilo salvos facies illos, in ira populos confringes [(d) 1Kb] . Deus vitam meam [Col. 0357C] nuntiavi tibi: posuisti lacrymas meas in conspectu tuo, sicut in promissione tua. Convertantur inimici mei retrorsum, in quacumque die invocavero te. Ecce cognovi quia Deus meus es tu. In Domino laudabo sermonem [(e) 1Kb] , in Domino sperabo: non timebo, quid faciat mihi homo. In me sunt Deus vota tua, quae reddam laudationes tibi [(f) 1Kb] : quoniam eruisti animam meam de morte, et pedes meos de lapsu: ut placeam coram Deo in lumine viventium.




TRACTATUS PSALMI.

1. David passio passionum Christi prophetia.---Multa psalmi superscriptio comprehendit, quae praeter rerum gestarum notionem alterius intelligentiae intimant sensum: cum, VERS. 1: pro populo qui a [Col. 0357D] sancti longe est psalmus est, cum tituli inscriptio [Col. 0358A] praefertur, cum postremo exordium ipsum in fine praescribitur. Si enim eam solam querelam praesens sermo [(g) 1Kb] concineret 128 quod cum fugeret ab allophylis, in Geth David teneretur; totum se circa id tantum hic iniquitatis increpitae motus exsereret. At vero cum haec ante rei gestae significationem ad imbuendum [(h) 1Kb] legentium sensum dirigendumque praelata sint; sine dubio intelligimus, per rerum gestarum quae in David gerebantur effectus, imprimi nobis, secundum spiritum prophetiae, earum rerum quae sub his praescriptionibus [(i) 1Kb] significatae sunt notionem: ut quod David passus est, praefiguratio fuerit passionum Domini nostri Jesu Christi: ut quod tituli inscriptio est, ejus qui moriendo vicerit significata videatur aeternitas, quia tituli inscriptio, quam stelographiam [Col. 0358B] [(j) 1Kb] sermo graecitatis enuntiat, his maxime, qui probabilem vitam degentes etiam pro salute patriae mori in bello non timuerunt, ad aeternitatis gloriam deferatur. [(k) 11Kb] Populo autem qui longe sit factus a sanctis, Israel indignus factus sanctificatione gentium longeque ab ea discedens esse noscendus est. Quod autem in finem est, proprium ei esse qui finis legis est intelligatur: quod idipsum psalmi fine noscetur, cum hujus ipsius intelligentiae nostrae absolutionem [(l) 1Kb] is maxime, quo psalmi finis concluditur, sermo declaret.

2. Psalmus hic de David simut et de Christo tractandus. ---Per haec ergo, quae superscriptioni praeter rerum [(m) 1Kb] gesta connexa sunt, psalmum etiam ex persona Domini tractabimus, non tamen a prophetae [Col. 0358C] ipsius dissidentes querelis. Neque eum in his quae pertulit, non etiam [(n) 1Kb] non gemuisse existimandum est; quia idcirco his ipsis quae spiritalem sensum intimant, rerum gesta connexa sunt, ut per actionem prophetae sensus ac sermo notesceret prophetiae; cum propheta non tam spiritu quam passionibus prophetarit. Erit ergo sermo inter David ipsum et hominem Jesum Christum temperatus: ut quia infirmitates omnium portavit, et peccatorum nostrorum frequenter et voce sit usus et lacrymis, extra contumeliam Dei sit et affectus et sermo qui hominis est.

3. Impii in pios daemonum adjumenta.---VERS. 2 et 3. Miserere mei, Domine, quoniam conculcavit me homo, tota die pugnans tribulavit me, conculcaverunt me inimici mei tota die. Diem frequenter significari [Col. 0358D] pro aetate cognovimus [(o) 1Kb] ut ubi dies tota est, [Col. 0359A] illic omne vitae tempus ostensum sit. Neque enim vel David, vel Dominus unius tantum diei insectatione vexatus est. Sed qui misericordiam Dei postulat, seseque conculcatum esse conqueritur, habet securitatis et virtutis suae arma, quibus non solum terrena odia, sed et spiritalium 129 nequitiarum bella sustentat, adversum quas potius, quam adversum carnem et sanguinem, pugnam nobis Apostolus docet esse (Ephes. VI, 12). Ministeriis enim impiorum utuntur [(a) 1Kb] ad vexationes tribulationesque sanctorum: cum eorum corda penetrantes in omnem eos impetum turbulentae mentis instigant.

4. Iniquorum terror.---Hanc igitur supereminentem in hoc saeculo efferentemque se altitudinem propheta non pertimescens, ait, VERS. 4: Ab altitudine [Col. 0359B] dierum [(b) 1Kb] non timebo, quia multi qui debellant me timebunt. Scit aeterni judicii diem, novit etiam aeternum ignem poenis aeternis praeparatum: atque ideo magis illi qui eum debellare tentant timebunt; quia hoc sancto non timente, in eos magis judicii terror incumbit. Pro fiducia vero securitatis suae subjecit, VERS. 5: Ego vero in te sperabo. In Domino laudabo sermones meos tota die. Spes omnes in Deo collocat, sermonesque suos toto tempore vitae suae laudat. Neque obscurum est quid in loquente se laudet.

5. Non timet a carne sperans in Deo, aut carnem assumens Deus.---Vox enim haec sancto est digna quae sequitur, In Deo sperabo, non timebo quid faciat mihi caro. Non hunc frangit saeculi terror, neque conspirantium adversus se odia perturbant. Spes enim quae [Col. 0359C] in Deo est, terrores humanorum non pertimescit odiorum. Carnem autem pro significatione hominum, per quam in corpore continentur, frequenter accipimus; [(c) 1Kb] vel cum hic de impiis dicit: Non habitabit spiritus meus in hominibus istis, quoniam caro sunt (Genes. VI, 3); vel illud: Videbit omnis caro salutare Dei (Luc. III, 6); vel illud Apostoli: Nonne estis carnales, et secundum hominem ambulatis (I Cor. III, 3)? Manet itaque imperterritus sub misericordia Dei : atque ideo in eo sperans, omnes carnis impetus insectationesque non metuit. Sed digna plane etiam haec unigenito Deo vox est, cui exinanienti se ex Dei forma, virtutem Dei atque naturam servilis forma non abstulit. Factus enim caro Deus, etiam in assumptione carnis Deus esse permansit, utens virtutis suae [Col. 0359D] sub consortio nostri corporis potestate (Vid. l. X de Trin., n. 23). Non enim carne est degravatus, ne super undas ambularet, neque non ut usque ad fimbrias vestis virtus divinae potestatis exiret, neque ut non peccata dimitteret, et sputo suo naturam videndi caecis [Col. 0360A] ab utero oculis accenderet, et aure producta de vulnere abcisae auris vulnus obduceret, neque ut non solida parietum, corpore interlabente, penetraret. Non ergo metuit a carne, vel in Deo sperans 130 propheta; vel sub assumptione carnis Deus opera divina consummans.

6. In his etiam quae consequuntur, rei in eo quoque gestae significatio continetur. Ait enim, VERS. 6, 7: Tota die verba mea exsecrabantur: adversus me omnia consilia eorum in malum. Habitabunt et abscondent: ipsi calcaneum meum observabunt. Nusquam enim nisi occultis consiliis adversum eum testimonia falsa, et captiosae interrogationes sunt comparatae: in commune habitantes, et consilia malitiae occulentes. Sed et increpationem verborum ejus, quibus impietatem [Col. 0360B] eorum exprobrare non destitit, non tulerunt: egressus quoque omnes ipsius in calcaneo contuentes, dum in ejus supplantationem fraudulenta conspiratione consentiunt: ob quod eos digna haec [(d) 1Kb] judicis sententia comprehendit.

7. Salus ad nihilum, resurrectio impiorum, hanc eis meruit Christus.---Sequitur enim, VERS. 8: Sicut expectaverunt animam meam, pro nihilo salvos facies illos, in ira populos deduces. Novus hic prophetae sermo est, ut eos qui expectant animam suam ad nihilum Deus salvet: et cum aliud sit in nihilum, aliud salvari, nunc salus quae in eos fiet in nihilum sit. Est ergo quod salvetur in nihilum? Est plane, quidquid resurrectione concessa demutatione non dignum est. Nam cum omnis caro redempta in Christo sit ut resurgat, [Col. 0360C] et omnem assistere ante tribunal ejus necesse sit; non tamen omnibus gloria et honor est promiscuus resurgendi. Quibus ergo tantum resurrectio, non etiam demutatio est tributa, hi salvantur in nihilum. In ira enim deducentur hi populi, quibus ad poenae sensum salus resurrectionis est constituta: a qua ira eripiendos nos Apostolus pollicetur, dicens: Quoniam si cum adhuc peccatores essemus, Christus pro nobis mortuus est; multo magis [(e) 1Kb] justificati in sanguine ejus salvabimur per eum ab ira (Rom. V, 8, 9). Pro peccatoribus igitur ad salutem resurrectionis est mortuus, sed sanctificatos in sanguine suo salvabit ab ira.

8. Spes justorum et unde meritum.---Denique pro nihilo populis salvatis, et in ira deductis, spem vitae suae sanctus hic nuntiat, dicens, VERS. 9: Deus, [Col. 0360D] vitam meam nuntiavi tibi, posuisti lacrymas meas in conspectu tuo, sicut in promissione tua. Dignus promissione Dei est ob constantiam praedicandi, et ob meritum non tacendi; lacrymae enim suae, quas vel [(f) 1Kb] pro se propheta, vel pro nobis Dominus profudit, in [Col. 0361A] Dei sunt conspectu, legatione earum ad obtinenda quae Deus promisit usurus.

131 9. Impiorum poena.---Sed se [(a) 1Kb] gratiam aeternae promissionis inituro, inimici ejus convertentur retrorsum, ut quo in ira deducerentur ostenderet. Id enim sequitur, VERS. 10: [(b) 1Kb] Convertentur inimici mei retrorsum, in quacumque die invocavero te. Illo Deum invocante, illi eo unde processerint convertentur: deducente eos Dei ira, et resumpto ad poenas corpore puniendos.

10. Verbum Deus.---Sed illis ad aeternitatem poenae in infernum post resurrectionem reversis, hic officio gratulationis suae fungitur, dum ait, VERS. 11: Ecce cognovi quia Deus meus es tu, et in Deo laudabo verbum. Hoc ergo verbum suum in Deo laudat, quod [Col. 0361B] Deum suum esse cognovit.

11. Vox digna sanctis inter humanas insectationes. ---Neque id tantum laudat, sed etiam illud, quod speravit in eo, non metuens quid homo sibi faciat. Haec plane digna sanctis omnibus vox est, constantem inter insectationes humanas fidem tenere, et metu terrenae turbulentiae non moveri, speque certissima [(c) 1Kb] quod aliquid adversum animae aeternitatem homo effecturus sit non timere: cum post intercessionem mortis istius, in immortalem gloriam et corruptio et infirmitas nostra mutetur. Atque ob id sermones suos, quibus se sperantem in Domino humanam vim protestatur non metuere, collaudat dicens: In Domino laudabo sermonem, in Domino sperabo: non timebo quid faciat mihi homo. Ob hoc ergo sermonem [Col. 0361C] suum laudat in Domino, quia sperans in eo hominem non timebit.

12. Christus resurrectionis suae dominus. Resurget idem corpus. Qui Deus in suscitatis.---Sed ut doceret, idcirco se nihil ab homine pertimescere, quia si quid potestatis suae exseruisset in corpore, id rursum resurrectionis gloria sine corporum labe redhiberet; subjecit, VERS. 12, 13: In me sunt, Deus, [(d) 1Kb] vota quae reddam laudationis tibi: quoniam eruisti animam meam a morte, et pedes meos de lapsu; ut placeam coram Deo in lumine viventium. Non extra se sunt ista quae sperat: nec laudationis vota, quae [(e) 1Kb] reddet, sunt extrinsecus capessenda. Ipse enim sibi resurrectionis est dominus; ipse huic emortuo et intra sepulcrum [Col. 0361D] relicto corpori divinae naturae suae [(f) 1Kb] tribuit [Col. 0362A] consortium. Neque enim resurrecturis omnibus ab exteriore materia corpus acquiritur, neque peregrinae originis externarumque causarum natura [(g) 1Kb] redhibetur: sed idipsum in profectum aeternae claritatis emergit, fitque in eo demutatione potius 132 quam creatione, quod novum sit. Sunt ergo in se vota quae reddet, tum cum infirmitas corporum detrahetur, id est, lapsus et lacrymae: tum cum corruptionem incorruptio devorabit, tum cum mortem potestas immortalis absorbet, tum cum sit Deus omnia in omnibus, tum cum lumen viventium sit in eodem viventium lumine Deo ipse placiturus. Nam si sibi in creatione mundi, secundum Sapientiae professionem (Prov. VIII, 31), super filios hominum adgaudebat Pater, longe magis in reconciliatione mundi intelligendus est Patri [Col. 0362B] esse placiturus. Est enim lux vera mundi, illuminans omnem hominem venientem in hunc mundum, Dominus noster Jesus Christus, qui est benedictus in saecula saeculorum. Amen.



PSALMUS LVI.

In finem, ne disperdas, David in tituli inscriptionem, cum fugeret David a facie Saul in speluncam.

Miserere mei Deus, miserere mei: quoniam in te confidit anima mea. Et in umbra alarum tuarum sperabo, donec transeat iniquitas. Clamabo ad Deum altissimum, Deum qui benefecit mihi. Misit me [(h) 1Kb] e coelo, et liberavit me: dedit in opprobrium conculcantes me. Misit Deus misericordiam suam, et veritatem suam: [(i) 1Kb] et eripuit animam meam de medio catulorum leonum; [Col. 0362C] dormivi conturbatus. Filii hominum dentes eorum arma et sagittae, et lingua eorum machaera acuta. Exaltare super coelos Deus, et super omnem terram gloria tua. Laqueos paraverunt pedibus meis, et incurvaverunt animam meam. Foderunt ante faciem meam foveam, et inciderunt in eam. Paratum cor meum, Deus, paratum cor meum: cantabo et psalmum dicam tibi. Exsurge gloria mea, exsurge psalterium [(j) 1Kb] in cithara: exsurgam diluculo. Et confitebor tibi in populis 133 Domine [(k) 1Kb] , psallam tibi in gentibus: quia magnificata est usque ad coelos misericordia tua, et veritas tua usque ad nubes. Exaltare super coelos Deus, et super omnem terram gloria tua.




TRACTATUS PSALMI.

1. Psalmi hujus cum superiore connexio.---De superioris [Col. 0363A] psalmi superscriptione id tantum demutatum in consequenti est, quod ubi pro populo longe a sanctis facto [(a) 20Kb] aenigmatum est, nunc ne corrumpas vel disperdas praescribitur: quod uno verbo utrumque graecus sermo complexus est. Consequens enim erat, ut quia corruptio eos qui longe a sanctis discederent mansura esset, ne huic sanctus subderetur oraret. Nam in psalmo alio gratulationem aversae hujus a se corruptionis ostendit, dicens: Nec dabis sanctum tuum videre corruptionem (Ps. XV, 10). Neque ambiguum est, psalmum [(b) 1Kb] hunc secundum apostolorum professionem ex persona esse Domini intelligendum.

2. Tituli expositio.---Itaque David ad humanae carnis gloriam resurrectionis dominicae tempus exspectans, [Col. 0363B] nunc et non corrumpi se rogat, et aversam a se corruptionem in eo, in quo primitiae resurrectionis sunt, [(c) 1Kb] prophetae praescientia gratulatur. Ideo autem, VERS. 1: In finem tituli inscriptio est, quia et gloriosa ad aeternitatis honorem vita suscepta, et mors plurimis salutaris virorum fortium inscribatur [(d) 1Kb] sepulturis; et haec omnia ad eum referri oporteat, qui vel finis est legis, vel quem psalmi ipsius finis ostendat. Id autem quod in spelunca clausus haec loquitur, tempus est prophetiae, quo psalmum intelligitur scripsisse ipsa illa speluncae habitatione [(e) 1Kb] mansuri in corpore Domini humilitatem prophetans. Caeterum videri non potest, ut qui ob metum erat intra speluncam reconditus, psalterio et cithara, ut testatur in psalmo, id est totius artis musicae perstreperet apparatu.

3. Misericordia Dei quibus speranda. Quo fructu, quamdiu.---Coepit autem ita, VERS. 2: Miserere mei, Deus, miserere mei: quoniam in te confidit anima mea. 134 Misericordiam rogat; quia confidit in Deo, docens ab his misericordiam Dei sperandam esse qui crederent. Et misericordiae Dei quod momentum quive sit effectus, ostendit dicens: Et in umbra alarum tuarum sperabo donec transeat iniquitas. Avibus naturae est infirmitatem pullorum alis inumbrare, eosque a praetervolantium vi atque improbitate defendere. Quod et in gallinis maxime noscimus, cum collectos intra pennas foetus suos [(f) 1Kb] aut opacant aut [Col. 0364A] tuentur. Quarum consuetudinem ad exemplum sollicitudinis suae Dominus commemorat, dicens ad Jerusalem interfectricem prophetarum: Quotiens volui colligere filios tuos, sicut gallina quae congregat pullos suos sub alis suis, et noluisti (Matt. XXIII, 37)? Sperat ergo in umbra alarum Dei sanctus, donec iniquitas transeat, id est dum aut saeculi scandala, aut iniquitates impiorum, aut terrenae humilitatis infirmitatem, dum (fort. quemadmodum) hanc ipsam quasi speluncam [(g) 1Kb] habitaculi et corporis sui David qua nunc est clausus, evadit.

4. Prophetica scientia. Diapsalma. Mors somnus. Dormientis conturbatio, Christi passio. Leonum catuli qui.---Sperans sub umbra alarum Dei, officio spei suae semper intentus est, dicens, VERS. 3: Clamabo [Col. 0364B] ad Deum altissimum, Deum qui benefecit mihi. Clamat fide potius quam voce, qui fugiens et latens clamat. Porro autem non est in sermone sperantis gratulatio adeptorum: sed propheticae scientiae ac fidei est, gerendis non aliter gaudere quam gestis: et idcirco ad eum qui sub indemutabili constitutione bonitatis jam sibi benefecerit, clamat: Et quatenus benefecerit Dominus, consequentibus docet, dicens, VERS. 4 et 5: Misit e coelo, et liberavit me, dedit in opprobrium conculcantes me. Misit Deus misericordiam suam et veritatem suam, eripuit animam meam de medio catulorum leonum; dormivi conturbatus. Dignum fuit, etiamsi nulla demutatio personae esset ac sensus, diapsalma intervenire: quia ad intelligentiam dictorum sensus esset credentium erigendus. Benefecit [Col. 0364C] Deus sancto suo, mittendo de coelo: ut liberato eo, in opprobrium hi qui eum conculcabant darentur. Et misit misericordiam suam ac veritatem ad eripiendam de catulorum medio animam ipsius, tum cum conturbatus dormisset. Si [(h) 1Kb] mors significatur in somno, vel cum dormiturus 135 David cum patribus suis est, vel cum dormiens Lazarus excitandus est, vel cum centurionis illius non est mortua puella sed dormit, vel cum eos qui dormierunt non praeveniemus in resurrectione: si conturbatio dormientis significatio est passionis, cum dicitur: Nunc anima mea turbata est valde (Joan. XII, 27): quam tamen eripi de manu canis ita antea est deprecatus: Libera [Col. 0365A] me de ore leonis, et de manu canis unicam meam (Ps. XXI, 22): et non alii canum vel leonum catuli intelligi possunt, quam qui sunt et natio viperarum, de quorum medio anima eripitur, et eripitur [(a) 1Kb] per missam e coelo misericordiam et veritatem; secuncundum illud: Misericordia et veritas obviaverunt (Ps. LXXXIV, 11), et si misericordia et veritas Dominus Jesus Christus est: non ambigitur quin illi in opprobrium [(b) 1Kb] dedantur, qui conculcantes Dominum in passione, ista non credunt; quibus utique opprobrium est, unigeniti Dei adventum et peccatorum indulgentiam perdidisse.

5. Vitia mentium designantur officiis corporum.---Et quia huic sanctorum spei vel persequentum odia vel negantum adversatura semper essent; commemoratis [Col. 0365B] humanae salutis sacramentis, subjecit: Filii hominum, dentes eorum [(c) 1Kb] arma et sagittae, et lingua eorum machaera acuta. Vitia motusque animarum sub corporalibus officiis divinus sermo significat: ut in Deuteronomii cantico (Deut. XXXII, 15), Incrassavit, et calcitravit dilectus, impietatis luxu sub significatione consuetudinis corporalis increpito; vel illud: Qui devorant plebem meam ut cibum panis (Ps. LII, 5); vel etiam: Dentes peccatorum contrivisti (Ps. III, 8); nec non et illud Apostoli: Quod si mordetis invicem, videte ne consumamini ab invicem (Gal. V, 15): ut quod singulis quibusque membris officii actionisque mandatum est, id ad efficientiam mentium animorumque referatur: ut nunc vel persequentium vel obtrectantium commemoraturus effectus, ait: Filii [Col. 0365C] hominum, dentes eorum [(d) 1Kb] scutum et sagittae, et lingua eorum machaera acuta, cum et consumerent saevitia potestatis, et obtrectationum jaculis vulnerarent.

6. Deus exaltari nequit, nisi prius descenderit. Spiritus sancti dono omnis terra Domini gloria plena.---Sed inter haec [(e) 1Kb] quae scit et exspectat Propheta non tacuit. Deprecatus enim ne corrumperetur, absorbendae corruptionis istius tempus exoptat, dicens, VERS. 6: Exaltare super caelos Deus, et super omnem terram gloria tua. Quae in altum de humilibus efferuntur, ea 136 exaltari videntur quia per profectum quemdam in id quod sublimius est evadunt. Quod autem super coelos exaltandum est, necesse est ut prius descenderit ad inferiora de coelis, per quod rursum [Col. 0365D] exaltandum sit super coelos. Quod ipsum Apostolus [Col. 0366A] absolutissime ita dicit: Qui cum adscendisset in altitudinem, captivam egit captivitatem, dedit [(f) 1Kb] dona hominibus. Ascendit autem quid est, nisi quia et descendit in inferiora terrae? Qui descendit, ipse est et qui adscendit super omnes coelos, ut adimpleret omnia (Ephes. IV, 8, seq.): hinc exaltandi super coelos causam significans exstitisse, quod descendendi usque in inferiora terrae humilitas esset assumpta. Ex voto ergo propheta praenuntiat exaltari super coelos Deum. Et quia exaltatus super coelos impleturus esset in terris omnia sancti Spiritus sui gloria; subjecit: Et super omnem terram gloria tua: cum effusum super omnem carnem Spiritus donum, gloriam exaltati super coelos Domini protestaretur.

[Col. 0366B] 7. Qui gloriam aut passionem Christi suam David dicat.---Omnis autem hic profectus non naturae divinae, sed infirmitati hominis optatur: quia se per assumptionem carnis in coelestibus collocandum propheta non nescit, quippe cum [(g) 1Kb] concorporales et comparticipes effecti simus in Christo Jesu. Et idcirco haec ad carnis suae infirmitatem, quae et in passionibus Domini vexanda, et super coelos esset exaltanda, connexuit, VERS. 7: Laqueos paraverunt pedibus meis, et incurvaverunt animam meam. Foderunt ante faciem meam foveam, et inciderunt in eam. Per compassionis fidem [(h) 1Kb] etiam se ipso in Domino propheta patiente, tanquam et ipse sit passus, haec quaeritur. Sed in eos qui majestatis Dominum persecuti sunt, cum in foveam praeparatam inciderint, mortis ipsius et sensus refertur et poena.

[Col. 0366C] 8. Diapsalma. David psalterio et cithara se significat. ---Et quia compatiendi et commoriendi fides nos glorificat in Christo: velut in procinctu spei fideique hujus propheta consistit dicens, VERS. 8 - 10: Deus, paratum cor meum: cantabo et psalmum dicam tibi. Exsurge, gloria mea, exsurge psalterium et cithara. Exsurgam diluculo, et confitebor tibi in populis, Domine, psalmum dicam tibi in gentibus. Interjecto diapsalma hunc ad Deum retulit propheta sermonem, psalmi interim fide haec eadem in quae cor ejus paratum est concinendo: et animi sui et corporis gaudia sub significatione psalterii et citharae adhortatus, sese ipsum 137 in eo quod cantet psalmumque dicat ostendit. Ait enim: Exsurge, gloria mea, exsurge, psalterium et cithara: exsurgam diluculo; se ipsum scilicet [(i) 1Kb] ostendi [Col. 0366D] in psalterio citharaque declarans, cum ad exsurgendum [Col. 0367A] cithara psalterioque commonitis, ipse potius qui in his significetur exsurgat. Exurgens autem diluculo, cum gloria sua spei evangelicae gloriam cantat, congruenti diluculi et orationis tempore et salutis. Nam id sequitur: Et confitebor tibi in populis, Domine, psalmum dicam tibi inter gentes. Laudaturus in populis et in gentibus Deum, necesse est ut in eo salutem gentium laudet: quia jam non in uno Israel funiculus haereditatis arctatus sit, neque Jacob portio, sed terrae plenitudo jam Dei sit; neque simus jam imago terreni, sed imago coelestis.

9. Veritas usque ad nubes quid. Misericordia usque ad coelos, caro corruptionis expers.---Quid autem confitendum in populis, psallendumque inter gentes esset ostendit. VERS. 11. Quia magnificata est usque [Col. 0367B] ad coelos misericordia tua et veritas tua usque ad nubes. Haec est ergo in populis gentibusque confessio, quia magnificata usque ad coelos sit misericordia, et veritas usque ad nubes. Nam cum Domino obviam Sancti rapientur in nubibus (I Thess. IV, 16), ipso illo nube in resurrectionis corpore elati [(a) 1Kb] , et creatura omnis secundum Apostolum a corruptione sit liberanda (Rom. VIII, 22), pacificataque [(b) 1Kb] omnia per eum quae et in coelo sint et in terra (Coloss. I, 20), merito et usque ad nubes veritas nostra (forte nostrae) in eo resurrectionis effertur, et magnificatur usque ad coelos misericordia ejus, congemiscentis creaturae corruptione depulsa. Sed horum quidem usque ad nubes et usque ad coelos significatur elatio, verum illi proprium est coelos transgredi, et omnem sensum existimatae sublimitatis evadere.

10. Gloria Dei omnem excedens sensum, qui in terris maneat.---Repetita itaque spei suae precatione propheta sic clausit, VERS. 12: Exaltare coelis, Deus, et super omnem terram gloria tua. Nullus exaltando Deo modus est; nam super coelos ejus elatio est. Dominus enim creaturarum ultra creaturas intelligendus. Et cum nobis non aliud sit in cognitione quam coelum, ultra omnem sensum est, qui super coelos exaltatus sensum notionis excedit [(c) 1Kb] . Misericordia quidem ejus usque in nos redundavit: sed magnificata usque ad coelos in coelestibus mox futuris. [Col. 0368A] Et cum usque ad nubes veritas ejus elata sit, nobis obviam in nube rapiendis, 138 sed [(d) 1Kb] coelos omnes tamen concessurus a Dei dextris ipse transcendit, gloria quoque ejus in terris, id est, nobiscum mansura, cum dicit: Ecce ego vobiscum sum omnibus diebus vitae usque in consummationem saeculi (Matth. XXVIII, 20), Dominus noster Jesus Christus, qui est benedictus in saecula saeculorum. Amen.



PSALMUS LVII.

In finem, ne disperdas, David in tituli inscriptionem.

Si vere utique justitiam [(1) 1Kb] loquimini, justa [(e) 1Kb] judicate filii hominum. Etenim in corde iniquitates operamini, in terra iniquitatem complectuntur manus vestrae. Alienati sunt peccatores ab utero: erraverunt a ventre, [Col. 0368B] locuti sunt falsa. Indignatio [(f) 1Kb] illis secundum similitudinem serpentis, sicut aspidis surdae, et obturantis aures suas, quae non exaudiet vocem incantantium, et veneficii [(g) 1Kb] quod medetur a sapiente. Deus contrivit dentes eorum in ore ipsorum: molas leonum confregit Dominus. [(h) 1Kb] Ad nihilum devenient velut aqua decurrens: intendet arcum suum donec infirmentur. Sicut cera liquefacta auferentur: supercecidit ignis, et non viderunt solem. Priusquam producat spinas vestras rhamnus sicut viventes, sic in ira absorbebit [(i) 1Kb] eos. Laetabitur justus cum viderit vindictam: manus suas lavabit in sanguine peccatoris. Et dicet, si utique erit fructus justo. Utique est, Deus judicas [(j) 1Kb] eos in terra.




TRACTATUS PSALMI.
[Col. 0368C]

1. Argumentum psalmi.---VERS. 1. De superioris psalmi superscriptione, sola deest significatio aliqua gestorum. Nam et in finem, et ne disperdas, et tituli inscriptio est. Neque 139 enim psalmus quidquam per rerum gesta continet prophetiae; ut [(k) 1Kb] sicut in caeteris, sanctus David et dictis prophetet et gestis: sed increpatio in impios, et denuntiatio judicii Dei in peccatores, et retributio laetitiae in sanctos, et fructus homini [(l) 1Kb] justitiae continetur. Hic ergo finis, in psalmo est, haec depellendae [(m) 1Kb] corruptionis fiducia, haec ei, qui nos per mortem redemit, tituli inscriptio est.

[Col. 0369A] 2. Justitiae sermo communis, non studium. Peccatum cordis. Cor Deo patet.---Et quidem talem totus [(1) 1Kb] psalmus ipse se profert. VERS. 2 et 3: Si vere utique justitiam loquimini directa judicate filii hominum. Etenim in corde iniquitates operamini, in terra iniquitatem complectuntur manus vestrae. Justitiae sermo communis est; sed aequi judicii studium et consuetudo paucorum est. Sed plane tum vere quis loqui justitiam existimandus est, cum judicium retineat veritatis; Deo ob id non eloquia humana, sed cordis opera, id est, cogitationum molitiones judicante. Solet autem iniquitas [(2) 1Kb] sub publicae conscientiae pudore non peragi: et ideo licet complexae manus non sint iniquitatem, tamen iniquitatem Deo cor operatur in terra. Hinc adulterium solo conceptum [Col. 0369B] corde jam crimen est: hinc secundum Pauli Evangelium secreta hominum Deus judicat, voluntates hominum Deo in ipsis humanae nativitatis exordiis contuente. Nam cum naturae potentis virtus non tam viscerum fibras, quam appetitus mentis introeat [(a) 1Kb] ; necesse est non per motus sensuum perspiciendi sumat exordium, sed per naturae scientiam etiam futuros motus sensuum praesciens apprehendat.

3. Praescientia peccati non infert necessitatem.---Et idcirco de his, qui complexas [(b) 1Kb] manibus iniquitates corde perficiunt, continuo subjecit, VERS. 4: Alienati sunt peccatores ab utero, erraverunt a ventre, locuti sunt falsa. Sic Esau alienatus ab utero est, cum major minori serviturus, etiam ante quam existeret [(c) 1Kb] , 140 nuntiatur, Deo futurae non nescio voluntatis, [Col. 0369C] cum et sermonis falsitas, et vitae error a ventre est: ipso potius hoc sciente, quam aliquo ad necessitatem genito naturamque peccati. Ac ne vitium referri posset ad originem [(d) 1Kb] ; praeduratae in his ad obediendum voluntatis crimen exprobrat, dicens, VERS. 5 et 6: Furor illis secundum similitudinem serpentis, sicut aspidis surdae et obturantis aures suas: [Col. 0370A] quae non exaudiet [(3) 1Kb] vocem incantantium, medicamenti [(e) 46Kb] medicati a sapiente. Non excusatur [(f) 1Kb] quaedam necessitas naturalis in crimine. Nam serpens innocens esse potuisset, cui aures per se ut surdae sint obstruuntur: vocemque incantantis non audit, cum medicata medicamina a sapiente non percipit. Neque hic Marsorum [(g) 1Kb] cantus et consopita viperarum sibila memorat, quia haec eadem majore cum inertia [(h) 1Kb] per fidem nominis Dei virtutemque torpescunt; sed illam contumacem atque insolentem antiqui serpentis inobedientiam docet adversum sanctorum cantus et medicata a sapiente medicamina obsurdescentis; cum ei quotidie [(i) 1Kb] , ne fallat, ne subrepat, ne mordeat, etiam sub divini nominis denuntiatione mandetur et tamen obstructo desaevit [Col. 0370B] auditu; ex quo obedientes Evangelio natio [(j) 1Kb] viperarum sunt.

4. Impiorum contritio et inanitas.---Sed quia potestas ejus suorumque conteritur, et omnia in his saevitiae arma franguntur; haec subdita sunt. VERS. 7, 8, 9: Deus contrivit dentes eorum in ore ipsorum, molas leonum confregit Dominus. Spernentur velut aqua decurrens: intendet arcum suum donec infirmentur. Sicut cera liquefacta auferentur: supercecidit ignis, et non viderunt solem. De peccatorum [(k) 1Kb] dentibus et molis leonum frequenter nobis fuit sermo, quia in his desaevientis malignitatis significatur instinctus. His ergo confractis contritisque, velut decurrens aqua spernentur. Omnis enim superfluentium 141 aquarum cursus est otiosus, cum unusquisque ex his id tantum [Col. 0370C] quod sibi utile putet esse derivet, caeteris meatu transcurrente perituris, cum ad solam sui abolitionem usque ad maria deferantur. Atque [(l) 1Kb] hujus quidem in his naturae atque contemptus in psalmo alio meminit, cum dicitur: Effusus sum tamquam aqua, et dispersa sunt ossa mea. Factum est cor meum tamquam cera liquefiens in medio ventris mei (Psal. XXI, [Col. 0371A] 15). Et multa quidem quae ex solidis in liquida solvuntur, demutant habitum sine abolitione naturae, ut ex rigentibus [(a) 1Kb] fluant: cera autem solo suscepta igni sic liquescit, ut pereat. Eodem nunc modo creationis utriusque in perdendis peccatoribus posuit exemplum: Spernentur velut aqua decurrens, intendet arcum suum donec infirmentur: sicut cera liquefacta auferentur. Primum ergo spernentur sine consistendi spe et manendi, inutiliter defluentes: dehinc arcus Domini erit donec infirmentur intentus: infirmati autem liquefacti (f. liquefactae) cerae modo auferentur. Et in arcu severitatem judicii Dei significari frequenter ostendimus, peccatorum hunc semper poenis his qui punientur intentum. Et sane intento arcu, igne judicii eos ut liquefactam ceram auferendos [Col. 0371B] sequens sermo declarat: Supercecidit ignis, et non viderunt solem. Superjectus ergo ignis eo auferet, ne solem justitiae contemplentur; indigni enim sunt, qui sint coheraedes aeterni luminis.

5. Impii statim a morte ignis poenas luunt.---Ac ne id, quod tamquam cera liquefacta auferentur [(b) 1Kb] igne super eos ne solem videant decidente, abolitionem eorum potius quam poenam significaret; adjecit, VERS. 10: Priusquam producat spinas vestras rhamnus, sicus viventes, sic in ira absorbet [(c) 1Kb] vos [(1) 10Kb] . Rhamnus sentium genus est, quod plures ex se condensasque spinas modo rubi effert: florescit autem cum caeteris vere confotum. Ergo antequam rhamnus peccatorum spinas producat, ut [(d) 1Kb] viventes eos ignis in ira absorbet. Neque enim suspenso adhuc [(e) 1Kb] [Col. 0371C] judicii tempore quiescere peccatores sine poena erat dignum 142: viventes itaque eos, cum poenae scilicet sensu, absorbet ignis etiam antequam resurgant. Corporum enim resurrectio significatur in rhamno, quae ipsa [(f) 1Kb] in se spinas, quibus compungenda sunt, exhibebunt: aliis fructus aeterni floris habituris, his vero tantum ad efferendos in se modo rhamnorum spinarum aculeos excitandis. Peccatorum autem [Col. 0372A] vim et dolorem significari meminimus in spina, cum dicitur: In aerumnam incidi [(2) 1Kb] [(g) 1Kb] , dum configitur spina (Psal. XXXI, 4); quia usque ad mortem humiliatus de peccato condemnavit peccatum in carne, velut cum configens spina configitur. Et unusquisque, secundum Apostolum, sive bona sive mala percipiet in carne (II Cor. V, 10) cum ipsam materiam ac sensum, in qua compungatur, habiturus sit peccator. Ante resurrectionem carnis, id est, antequam spinas suas rhamnus emittat; vivens absorbetur ad poenam anima ejus, secundum divitem evangelicum punienda quae vivens sit (Luc. XVI, 23).

6. Manus lotae in sanguine peccatoris, innocentia.---Sed inter haec [(3) 1Kb] , [justi cujusque, tamquam Lazari in sinu Abrahae requiescentis,] laetitia monstratur. [Col. 0372B] Sequitur enim, VERS. 11 et 12: Laetabitur justus cum viderit vindictam, manus suas lavabit in sanguine peccatoris. Et dicet [(4) 1Kb] : Si utique erit fructus justo? Utique est Deus judicans eos in terra. Laetitia justi est cum viderit vindictam; quia peccatoribus puniendis, deductum se per Angelos in aeternam requiem laetatur: manus suas [(h) 1Kb] non peccatorum sanguine abluens, sed cum peccatores in sanguine sint, quia rei sanguinum sunt, manus ille ab omni reatu sanguinis ablutas continebit. Idipsum psalmo alio testatus est, cum dicit: Odio habui [(5) 1Kb] congregationem malignorum, et cum impiis non sedebo: lavabo inter innocentes manus meas (Psal. XXV, 5 et 6). Et commemoratis innocentiae [(i) 1Kb] officiis, adjecit: Ne perdas cum impiis animam meam et cum viris sanguinum vitam meam (ibid., 9). In peccatorum [Col. 0372C] scilicet sanguine manus ille abluet inter innocentes. Adeo autem hi viri sanguinum sunt, ut omnium ab Abel usque ad Zachariam 143 interfectorum ab his sanguis sit reposcendus (Matth, XXIII, 35), et abluente manus suas Pilato, super se suosque esse justi sanguinem sint professi (Matth. XXVII, 24 et 25).

7. Sed manus suas lavante justo atque laetante, dicet homo: An fructus erit justo? Et utique eum esse [Col. 0373A] dicit, quia Deus sit in terra eos judicans. Dicens ergo homo: an fructus sit justo, non ambigitur exspectare judicium; justo tamen jam in terris [(a) 1Kb] , quia per Angelos in Abrahae sinum deductus sit, judicato, secundum illud: Qui credit in me, non judicatur, sed transit de morte in vitam: qui autem non credit, jam judicatus est (Joan. III, 18, 19). Cum ergo sanctus non judicandus sit, qui in vitam sit transiturus ex morte, et infidelis jam judicatus ad poenam sit [(b) 1Kb] : intelligitur in eos reliquum esse judicium, qui pro gestorum qualitate inter peccata fidemque sint judicandi, per Dominum nostrum Jesum Christum, qui est benedictus in saecula saeculorum. Amen.



PSALMUS LVIII.

In finem, ne disperdas, David in tituli inscriptione, [Col. 0373B] quando misit Saul, et custodivit domum ejus, ut interficeret eum.

Eripe me de inimicis meis [(c) 1Kb] , et ab insurgentibus in me libera me. Eripe me de operantibus iniquitatem, et de viris sanguinum libera me: quia ecce [(d) 1Kb] captaverunt animam meam, et irruerunt in me fortes. Neque iniquitas mea, neque peccatum meum, Domine, sine iniquitate cucurri, et direxi. Exsurge in occursum mihi, et vide, et [(e) 1Kb] tu, Domine, Deus virtutum, Deus Israel, intende ad visitandas omnes gentes: non (ne) miserearis omnibus qui operantur iniquitatem. DIAPSALMA. Convertentur ad vesperam, et famem patientur ut canes, (et) circumibunt civitatem. Ecce loquentur in ore suo, et gladius in ore eorum: quoniam quis audivit? Et tu Domine deridebis eos, pro nihilo habebis omnes gentes. Fortitudinem [Col. 0373C] meam ad te custodiam, quia Deus susceptor meus [(f) 1Kb] . Deus meus misericordia 144 ejus praeveniet me. Deus [(g) 1Kb] ostendit mihi inter inimicos meos, ne occideris eos: ne quando obliviscantur legis tuae. Disperge illos in virtute tua, et destrue eos, protector meus Domine. Delicta oris eorum, sermonem labiorum ipsorum et comprehendantur [(h) 1Kb] in superbia sua. Et de exsecratione et mendacio convellentur consummatione [(i) 1Kb] : in ira consummationis, et non erunt. Et scient quoniam Deus dominabitur Jacob [(j) 1Kb] et finium terrae. DIAPSALMA. Et convertentur in vesperam: et famem patientur ut canes, et circuibunt civitatem. Ipsi dispergentur ad manducandum: si vero non saturabuntur, el murmurabunt. Ego autem cantabo virtuti tuae, exaltabo [(k) 1Kb] [Col. 0373D] mane misericordiam tuam: quia factus es susceptor [Col. 0374A] meus et refugium meum in die tribulationis meae. Adjutor meus tibi psallam: quia Deus susceptor meus, Deus meus misericordia mea.




TRACTATUS PSALMI.

1. Christi passio hoc psalmo praenuntiata.---VERS. 1. Superscriptio psalmi a superiore non differt: sed psalmus eo differt, quod quaedam ex his quae in David ipsum gesta sunt praeferuntur, cum Saul misit et custodivit ad interficiendum eum domum ejus. Verum si ob id dirigenda ad Deum esset oratio: superiora illa, id est, in finem, et ne disperdas vel corrumpas, et in tituli inscriptione, non necesse fuerat anteferri. Haec autem maxime quamquam spiritali sint distributa ratione, cum et finis legis sit Christus, et corruptioni subjecta non fuerit ejus aeternitas, et gloriosae [Col. 0374B] mortis ipsius titulus in salute sit gentium: tamen etiam ipsa quae de gestis ejus praescripta sunt, prophetica esse declarant, cum passionis dominicae propheta [(l) 1Kb] non nescius, sub occasione ac tempore eorum quae perpetiebatur odiorum, et patiendo prophetam se docuerit et loquendo. Tractabimus autem psalmum, ut eorum qui secundum litteram sapiunt intelligentiam non gravemus: sed et ut quod a Saul custoditus ad interficiendum est, non minus ejus sit temporis prophetia [(m) 1Kb] quam a populo, et in Jerusalem tamquam in domo sua conclusus, et custoditus sit ad mortem.

145 2. Iniquitatis progressus.---VERS. 2 et 3. Eripe me de inimicis meis Deus, et ab insurgentibus in me libera me. Eripe me de operantibus iniquitatem, et [Col. 0374C] de viris sanguinum libera me. Vitiorum humanorum causas profectusque complexus est: ut unde orta est et quo evaderet impietas, nosceremus. Et idcirco iras et simultates et inimicitias Evangelium compressit, (cum irasci sine causa fratri reatus gehennae sit, et oblatio muneris nisi post reconciliationem non concessa sit simultatis, et inimicos non solum diligendos (Matth. V, 22 et 23), sed et pro his orandum esse decernit (Ibid., 44), quia ex his ad virum sanguinum pervenitur. Nam primum inimici sunt: dehinc insurgunt in eum cujus inimici sunt: insurgentes autem, iniquitatis operarii sunt: postremo iniquitatis operarii usque ad viros sanguinum profecerunt. Viros autem sanguinum non solum admissa caedes, [Col. 0374D] sed et cogitata [(n) 2Kb] consummat.

[Col. 0375A] 3. Querela David Christo magis congruit.---Sequitur enim, VERS. 4 et 5: Quia captaverunt animam meam, irruerunt in me fortes. Neque iniquitas mea, neque peecatum meum, Domine, sine iniquitate cucurri, et direxi. Captata anima David est, cum ad interficiendum domo clausus est. Et quamquam erutus de Saul manibus sit: tamen viri sanguinum sunt sanguinem ejus optantes. Sed secundum psalmi praescriptionem adversum unum esse precationem convenerat, regem utique haec volentem [(a) 1Kb] [(1) 1Kb] . Sed orationi propheticae fuit sermo moderandus: ut querela referretur ad populum, cum captant animam fortes irruentes: quippe quos fortis [(b) 1Kb] armavit, qui et cor Judae ad ministerium proditionis ingressus est. Hi ergo fortes captant animam, et ejus animam in quo [Col. 0375B] neque iniquitas neque peccatum est, qui currens sine iniquitate direxit.

4. David non sine peccato.---Et nescio si anterior psalmus referri in David ita patitur [(c) 1Kb] , quo dicitur [(2) 1Kb] : Ecce iniquitatem meam ego agnosco, et peccatum meum contra me est semper (Ps. L, 5). Non convenit psalmorum ordini tanta diversitas, ut ab eodem dictum esse utrumque intelligendum sit. 146 Sed si quia anterior confessi peccati psalmus posterior in tempore est, videatur David ante peccatum, ut peccati nescius haec locutus: meminerimus eum sub eodem peccato [(d) 1Kb] de humanae necessitatis confessione dixisse: Ecce enim in iniquitatibus conceptus sum et in delictis peperit me mater mea (Ibid., 7); secundum illud: Quis enim gloriabitur castum se habere cor coram Deo, nec si unius diei fuerit infans? manente [Col. 0375C] in nobis etiam secundum Apostolum et origine et lege peccati (Rom. VII, 23). Non ergo conscientiae humanae vox ista conveniet.

[Col. 0376A] 5. Christus culpae nescius.---Sed videamus ne forte ejus querelis hic abnegatae de se iniquitatis competat sermo, qui peccatum non fecit, et in quo inventus dolus non est, qui et dixerit: Ecce veniet princeps mundi, et non inveniet in me quidquam (Joan. XIV, 30), peccati scilicet in se calumniam non reperiendam; per quod de peccato peccatum condemnaturus esset in carne. Ergo hic intelligendus est conqueri captatam animam suam, et irruisse in se fortes; qui et [(e) 1Kb] habuit hanc querelae securitatem, ut in se neque iniquitatem neque peccatum esse profiteretur, et qui sine iniquitate cucurrisse se dixerit; secundum illud: [(f) 12Kb] Exultabit ut gigas ad currendam viam, a summo coeli [(3) 1Kb] egressio ejus, et occursus ejus usque ad summum ejus (Psal. XVIII, 6, 7).

[Col. 0376B] 6. Precatur sibi remeanti, de coelis occurri.---Hic ergo solus currens [(g) 1Kb] direxit, qui infirmatatis nostrae humilitate suscepta egressus coelos, regressus ad coelos: qui revehens nos secum, oblaturusque Deo munus precatus sit, VERS. 6: Exsurge in occursum mihi, et vide tu, Domine, Deus virtutum, Deus Israel. Intende ad visitandas omnes gentes: ne miserearis omnibus qui operantur iniquitatem. Exsurgere enim sibi in occursum Deum virtutum ad visitandas omnes gentes precatur: in eo namque [(h) 1Kb] coexcitatae et collocatae a dextris ejus in coelestibus gentes sunt. Et dignum fuit, reditum ejus ambitione occursus coelestis ornari; ne ingressuro coelos dignatio paterna [(i) 1Kb] de coelo deesset. Neque id mirum: cum primo nominis sui martyri Stephano (Act. VII) 147 velut in [(4) 1Kb] primoribus [(j) 2Kb] coeli in occursum a Deo [Col. 0376C] patre descensum sit. Visitari itaque [(k) 1Kb] in occursu suo omnes gentes precatur, secundum illud: Neque enim misit Deus filium suum in hunc mundum, ut judicet [Col. 0377A] mundum; sed ut salvus fiat mundus per eum (Joan., III, 17). Descensum namque ejus in carnem, et ex Maria nativitatem, laetantes angeli et patentes coeli honoraverunt. Non impudens ergo haec occursus sui oratio est, cui ad salutem gentium, sicuti et psalmo alio et apostolico testimonio continetur, primogenito ex mortuis vox occurentis haec fuerit: Filius meus es tu, ego hodie genui te (Psal. II, 7; Act. XIII, 33). Hanc itaque occursus sui significationem visitandis [(a) 1Kb] in se gentibus deprecatur; non tamen judicii [(b) 1Kb] severitate praeterita, cum misericordia ab omnibus qui iniquitatem operantur avertitur: omnibus quidem in eo, quia caro factus est, gentibus visitatis; sed aeque [(c) 1Kb] omnibus iniqua operantibus judicatis.

[Col. 0377B] 7. Judaeorum miseria. Jerusalem ingredi vetantur.---Interjecto enim [(d) 1Kb] diapsalma, quae in [(1) 1Kb] impietatem [(e) 1Kb] populi essent mansura declarat. Mox namque et templi desolatio, et civitatis eversio, et ipsos illos captivitas consecuta est. Quin etiam nunc [(f) 3Kb] ingressu civitatis ejusdem, edicto romani regis inhibentur. Et cum deserta sanctorum sancta, et prophetias silere et placationum hostias deese, et dignitatem omnem deformatam ministerii levitici recordantur; conversi nunc, et fame verbi Dei et cibi salutaris affecti, ad solatium praesentium miserarium circumire sunt soliti civitatem. Id enim sequitur, VERS. 7: Convertentur ad vesperam, et famem patientur ut canes, et circumibunt civitatem. Famem hujus temporis [(g) 1Kb] per prophetam [(2) 1Kb] 148 alium denuntians dicit (Amos. VIII, 11): Ecce induco famem super terram: non famem [Col. 0377C] panis, neque sitim aquae; sed famem verbi, ut audiatur verbum Dei: impudentiam eorum ac rabiem in nuncupatione canum arguens, secundum illud: Libera me de ore leonis, et de manu canis unicam meam (Psal. XXI, 22). Et hunc quidem habent interioris conscientiae suae dolorem, cum se dispersos, cum [Col. 0378A] captivos, cum tributarios congemiscunt, sine templo, sine sacerdote, sine regno: et hoc postea quam in majestatis Dominum Salvatoremque mundi manus impias intulerunt.

8. Invidentiae eorum. Gentes omnes, id est pleraeque, irridendae; cur.---Vers. 8-9: Sed ubi de peccato crucifixi unigeniti Dei arguuntur, impii esse non desinunt: et dolore translatae ad gentes divinae cognitionis accensi, ore adhuc verbisque desaeviunt. Sequitur enim, Ecce loquentur in ore suo, et gladius in labiis eorum.

9. Sed hanc obtrectandi atque insectandi impietatem, non solum in his, sed etiam in gentibus, quae audire detrectant, ita divinus sermo condemnat, Quoniam quis audivit? Et tu, Domine, deridebis eos, [Col. 0378B] pro nihilo habebis omnes gentes. Nemine audiente irridentur a Deo; quia ubi dicitur, quis? ibi aut rarus significatur, aut nullus: nullus, secundum illud: Quis similis tibi in diis, Domine (Psal. LXXXVIII, 7)? rarus autem, in eo cum dicitur: Quis dabit ex Sion salutare Israel (Psal. LII, 7)? Irridentur igitur non audientes, et in quorum ore labiisque sit gladius (Psal. II, 4): quia in coelis habitans Deus subsannabit adversus Deum et Christum ejus reges ac principes congregatos. Gentes etiam omnes spernet, visitatas et non obedientes: quia quamvis ex his sit portio quantulacumque credentium, tamen universitas reputatur in 149 plurimis, secundum illud Domini dictum: Numquid cum venerit Filius Hominis inveniet fidem super terram (Luc., XVIII, 8)? Non quod non [Col. 0378C] in aliquibus reperietur, quibus et dicetur: Venite, benedicti Patris mei, possidete praeparatum vobis regnum a constitutione mundi (Matth. XXV, 34): sed cum pauci ex omnibus gentibus sint fideles, non [(h) 1Kb] per paucos efficitur ne non omnes gentes sint infideles. Irridendarum autem gentium ea maxime causa [Col. 0379A] est, quod dum crucifixum, dum mortuum, dum sepultum stultitia prudentiae saecularis exprobrant, magnae pietatis sacramentum non intelligentes, Filium Dei resurgentem ex mortuis, et majestatis esse Dominum non credunt.

10. Deus Christi in morte susceptor.---Sed habens ille potestatem animae ponendae, et animae resumendae, quia hoc mandatum accepit a Patre (Joan., X, 18), irrisis spretisque gentibus, subjecit, Vers. 10-12: Fortitudinem meam ad te custodiam, quia Deus susceptor meus es: Deus meus misericordia ejus praeveniet me, Deus meus ostendit mihi inter inimicos meos. Fortitudinem suam ad Deum custodiet, animam suam scilicet quam deposuit resumendo, nemo enim aufert [(1) 1Kb] eam ab eo (Luc. XXIII, 45); et quia virtus sua [Col. 0379B] et refugium suum sit, in cujus manibus commendaverit spiritum suum. Cujus misericordia eum praeveniet, ut etiam ante resurrectionem Dei filius intelligatur, cum moriente eo, obscurato sole lux deperit, cum pendente eo in cruce tremit terra (Matth., XXVII, 52), cum descendente eo ad inferos [(a) 2Kb] , sanctos ejus inferi non tenent, cum emittente eo spiritum, velum templi tamquam custodia illinc spiritali erumpente discinditur, cum postremo centurio proclamat: Veri Dei Filius erat iste (Marci XV, 39). Custodia igitur ad Deum fortitudine sua, quia lux lucet in tenebris, et tenebrae eam non comprehenderunt (Joan., I, 4), et praeveniente eum misericordia sua, ostendit ei inter inimicos ejus, quia susceptor ejus esset, cum id etiam inimici confessione patuisset; [Col. 0379C] vere enim eum Dei filium esse centurio proclamat. Et haec quidem tum ita cognita sunt.

11. Judaei sub finem saeculi Christi fidem recepturi.---Sed quia secundum illud: Et videbunt 150 in quem compunxerunt (Zach., XII, 10); etiam in futurum inter inimicos ejus ostendet Deus, quod ejus sit susceptor: quippe cum secundum Apostolum introgressa [Col. 0380A] gentium plenitudine, id quod [(b) 1Kb] Israel sit reliquum salvabitur; ut quod scriptum est impleatur: Veniet ex Sion qui liberabit et avertet impietates ab Jacob (Esa., LIX, 20). Et hoc illis a me testamentum, cum auferam impietates eorum (Rom. XI, 25). Ad significationem itaque repositae hujus misericordiae speique, subjecit, Vers. 13, 14: Ne occideris eos; ne quando obliviscantur legis tuae. Disperge illos in virtute tua, et destrue eos, protector meus Domine. Delicta oris eorum, sermonem labiorum ipsorum, et [(c) 1Kb] comprehendentur in superbia sua, et de exsecratione et mendacio convellentur in consummatione. Consummatio in ira consummationis, et non erunt, et scient quoniam Deus Jacob, dominatur [(d) 1Kb] finium terrae. Inimici quidem propter nos, sed dilecti propter patres [Col. 0380B] (Rom., XI, 28); misericordiae id quod eorum est reliquum reservatur. Dispersi quidem interim circum omnes fere gentes, sed conspersione eorum [(e) 1Kb] sancta [(f) 1Kb] aeque radice liberabuntur. Destruentur ergo secundum prophetiam non occisi, sed dispersi, et destruentur in delictis oris eorum, et sermone labiorum, cum ex Sion veniat liberator, de quo clamaverunt: Crucifige, crucifige (Joan., XIX, 6); et cui dixerunt: Nos patrem habemus Abraham (Joan., VIII, 33); et rursum: Quis tibi dedit hanc potestatem (Luc, XX, 2)? et: In qua potestate haec agis (Matth., XXI, 23)? In hac igitur superbia comprehendentur, cum Salvatori suo haec a se ingesta esse non cognoscant: aversaque impietate de exsecratione ac mendacio avellentur, et hoc in consummatione, quia cum intraverit [Col. 0380C] gentium plenitudo, tum quod Israel est reliquum salvabitur. In ira autem consummationis non erunt: quia impietates ex Sion veniens avertet. Non autem non erunt, qui et sunt cognituri, cognoscentque quia Deus Jacob dominetur finium terrae: non jam in funiculo haereditatis et in Jacob portione noscendus; sed Deus Jacob, id est, qui [(g) 1Kb] in homine [(2) 1Kb] [Col. 0381A] Jacob Deus intellectus 151 et visus est, dominator sit terrae finium, quorum et creator est confitendus.

12. Judaeorum dispersio, fames spiritalis, cibi inanes, impoenitentia.---Sed illos interim desolationis ac dispersionis suae manet poena. Nam etsi consummationi temporum propter patres et electos haec dispensatio misericordiae reservetur: interjecto tamen [(a) 1Kb] diapsalma, quid in eos interim repetita significatione constitutum fuerit, ostenditur. Sequitur enim, VERS. 15, 16: Et convertentur in vesperum, et famem patientur ut canes, et circumibunt civitatem. Ipsi dispergentur ad manducandum: si autem non saturabuntur, et murmurabunt. Amissa civitate, temploque deserto, et secundum romani regis edicta [Col. 0381B] circumeuntes tantum, non etiam ineuntes civitatem, fames eos non hujus panis et cibi, sed oblationum, hostiarum, visionum, quibus omnibus [(b) 1Kb] saturabuntur, afficiet: adversum custodem suum canum improbitate latrantes. Et dispergentur ad manducandum: quia per diversa speciem sacerdotii [(c) 1Kb] illius legitimi [(1) 1Kb] , et holocausti, et circumcisionis imitantur: cum haec tantum non nisi intra Hierosolymam sint legitima constituta. Sed ad manducandum dispersi non saturantur. Non enim [(d) 1Kb] nisi sanctis et Deo placitis et loci ipsius hac templi constitutione religiosis solemnitatibus explebuntur. Sed adhuc murmurabunt: ne hac quidem fame festivitatum suarum edomiti, ut secundum murmur, quo in deserto Deum exacerbaverunt, poenitentiae quiete resipiscant.

[Col. 0381C] 13. Prophetae in Deo gratulatio. Resurrectioni Christi probe convenit.---Sed inter haec spes omnes suas et gratulationes psalmi fine concludit, dicens, VERS. 17, 18: Ego autem cantabo virtuli tuae [(e) 1Kb] exaltabo [(2) 1Kb] mane misericordiam tuam: quia factus es susceptor meus et refugium meum in die tribulationis meae. Adjutor meus tibi psallam: quia Deus susceptor meus, Deus meus misericordia mea. Et ista omnia [(3) 1Kb] possunt ad prophetae gratulationem referri; sed neque a Domini sunt confessione diversa. Haec enim eorum dispersio passionis impietatem est consecuta. Sed quod in misericordia Dei mane [(f) 1Kb] , quia susceptor [(4) 1Kb] et refugium ejus factus est, exsultaturus est; videtur id ad [Col. 0382A] resurrectionis tempus esse referendum: quia cum omni tempore laus Dei cantanda sit a propheta, resurgenti tamen ex mortuis diluculo, in coelosque redituro, exsultatio matutinae gratulationis est propria Domino Jesu Christo, qui est benedictus in omnia saecula saeculorum. Amen.



152 PSALMUS LIX [(5) 8Kb] .

In finem, pro his qui [(g) 1Kb] immutabuntur, in tituli inscriptione [(h) 1Kb] , David iu doctrinam, cum succendit Mesopotamiam et Syriam Sobal, et convertit Joab, et percussit in valle salinarum duodecim millia.

Deus, repulisti [(6) 1Kb] nos, et destruxisti nos: iratus es [(i) 1Kb] , et misertus es nobis. Commovisti terram, et conturbasti eam: sana contritiones ejus, quia mota [Col. 0382B] est [(j) 1Kb] . Ostendisti populo tuo dura, potasti nos vino compunctionis, dedisti metuentibus te significationem, ut fugiant a facie arcus. DIAPSALMA. Ut liberentur dilecti tui, salvum [(k) 1Kb] fac dextera tua, et exaudi me. Deus locutus est in sancto suo; laetabor et partibor Sichimam, et convallem tabernaculorum dimetibor [(l) 1Kb] . Meus est Galaad, et meus est Manasses, et Ephrem fortitudo capitis mei, Juda rex meus, Moab olla spei meae. In Idumaeam extendam calceamentum meum, mihi allophyli subditi sunt. Quis deducet me in civitatem circumstantiae? quis deducet me usque in Idumaeam? Nonne tu, Deus, qui repulisti nos? et non egredieris Deus [(m) 1Kb] in virtutibus nostris. Da nobis auxilium de tribulatione, et vana salus hominis. In Deo faciemus virtutem: et ipse ad nihilum deducet tribulantes [Col. 0382C] nos.




TRACTATUS PSALMI.

1. Psalmus non consonat historiae. Translatio Aquilae. Septuaginta.

VERS. 1, 2. Multa in psalmo ante rerumgesta praescripta sunt, quae necesse est ad alicujus intelligentiae significationem his quae effecta sunt anteferri: cum In finem, cum pro his qui demutabuntur; cum tituli inscriptio [(n) 1Kb] , cum in doctrinam David superscriptio comprehendit. Post quae gestorum tempus adscribitur: Succendit Mesopotamiam 153 et Syriam [(o) 33Kb] Sobal: et convertit Joab, et percussit in valle Salinarum duodecim [Col. 0383A] millia (II Reg., VIII). Quo psalmus [(1) 1Kb] omnis [(a) 1Kb] ab historia dissentit. Nam cum Sobal percussus cum Mesopotamia [(2) 1Kb] et Syria, quae ab eodem ad bellum commota et accensa capta est; hanc maximi belli victoriam ingens gratulationis laetitia consecuta est. Psalmus autem totus tristis et moestus est; cum super repulso destructoque [(3) 1Kb] populo [(b) 1Kb] dolor est, cum commotae turbataeque terrae querela est, cum sanandae contritionis ejus oratio est. Deinde id quod in Salinarum valle memoratum est, neque in historia [(c) 8Kb] , neque in aliquorum translatorum intelligentia est. Nam secundum Aquilam, qui translator legis [(d) 13Kb] Judaeis post passionem Domini fuit, ita scribitur: Cum percussit valles. Sed hic secundum litteram scribens, et extra spiritalem intelligentiam [(e) 1Kb] manens, belli locum [Col. 0383B] edidit. Translatio autem illa seniorum septuaginta et legitima et spiritalis, ante passionem Domini [(f) 1Kb] gestaque suscepta [(4) 1Kb] , per nominum naturarumque species nunc quoque, ut in omnibus psalmis, causam sensumque manifestat, in commemoratione gestorum non argumentum psalmi, sed tempus ostendens; ne ob id quod continetur in gestis (Subaud. scriptus esse noscatur), sed ut tum cum ea gesta sunt, scriptus esse noscatur.

2. Ad quos, ad quid scriptus est psalmus. Quo tempore scriptus.---Sed ante quam de tempore loquamur prophetiae, quia multum ad intelligentiam psalmi proficit scire quando sit scriptus, de superscriptione tractemus, quae intelligenda refertur ad finem et his qui immutabuntur: qui ex impietate scilicet ac vitiis [Col. 0383C] desinentes, ad religionem atque innocentiam transferentur, et ex peccatis Synagogae, ad Ecclesiae gratiam demutabuntur: sicut in eo psalmo, qui primus pro his qui immutabuntur est scriptus [(g) 1Kb] , ostendimus cum dicitur: Audi filia, et vide, et inclina aurem tuam, et obliviscere 154 populum tuum, et domum [Col. 0384A] patris tui; quoniam concupivit rex speciem tuam (Ps. XLIV, 11): et rursum in eodem: Pro patribus tuis, nati sunt [(5) 1Kb] [(h) 1Kb] tibi filii, constitues eos principes super omnem terram (Ib., 17). Filiorum itaque demutatione facta pro patribus, paternam domum obliviscitur, Deo regi magis regina placitura, cujus morte renovatur ad vitam. Et idcirco tituli inscriptio pro his qui immutabuntur, adscribitur [(i) 1Kb] gloriae mortis ejus, qui pro omnibus mortuus est, tituli inscriptione testante: et testante ad doctrinam David, ut omnes eum David, qui et oriens et justus et rex et aeternus est, noverimus; qui inimicas nobis infestasque virtutes cum duce suo peremit, omnibus his qui adversum nos vitiorum bella accendere erant soliti, exstinctis: non in valle planctus, neque in valle tabernaculorum, [Col. 0384B] sed in valle [(j) 8Kb] salium; id enim magis quam salinarum graecus sermo declarat: cum ex se jam non flebiles habitationes, nec lamentanda tabernacula, sed salem potius haec mundi hujus vallis exhibeat, eos scilicet eorumque similes, quibus dictum est: Vos estis sal terrae (Matth. V, 13), in quibus maxime antiquus ille nosque [(k) 1Kb] incendens hostis exstinctus est. Pro his igitur in fine commutandis, et sub testimonio ac tituli inscriptione ad [(l) 1Kb] David edocendis [(6) 1Kb] psalmus hic scribitur: non alio tempore, quam cum Nathan propheta throni aeterni regem ex David semine [(m) 1Kb] esse nuntiavit (II Reg. VII, 12, 13). In eo enim tempore haec, quae in rebus gestis praescribuntur, effecta sunt, in quo prophetia aeterni regis ostensa est. Intelligendus ergo psalmus pro his est [Col. 0384C] qui immutabuntur, in David aeternum regem edocendis, et qui pro amissis patribus erunt ex commutatione jam filii. Ita enim coepit.

3. Ira misericors patrum in filios, Dei in homines.---VERS. 3-6. Deus, repulisti nos, et destruxisti nos: iratus es [(n) 1Kb] nobis, et misertus es nobis. Commovisti [Col. 0385A] terram, et conturbasti eam: sana contritiones 155 ejus, quia commota est. Ostendisti populo tuo dura, potasti nos vino compunctionis. Dedisti metuentibus te significationem, ut fugiant a facie arcus. Secundum communem saeculi sensum irae miserationique non convenit: neque [(a) 1Kb] ipsius in eosdem uterque hic conveniet affectus, [(b) 1Kb] ut ultionis voluntati voluntas miserationis admixta sit. Solis autem hoc patribus pie irascentibus congruit, ut misericors eorum ira in peccatis sit filiorum, secundum etiam illud beati Pauli (I Cor. V, 5), cum ita Satanae in interitum carnis tradit, ut spiritus salvus sit in die Domini, vindictae praesentis severitatem ad salutem spiritus proficere demonstrans. Aeternus ergo ille coelestis omnibus pater, qui et dixit: Ego occidam et ego sanabo [Col. 0385B] (Deut. XXXII, 39), sic repellit et destruit suos, ut misereatur iratus. Destruxit enim Jerusalem templum [(c) 1Kb] , sed coelestem sanctis reddidit civitatem: repulit ab operationibus legis, sed justificationem fidei justificans ex fide impium tribuit: dissolvit terrestre regnum, sed reges constituit coelorum. Ita iram misericordia consecuta est, dum damno terrenorum praesentium, ingens aeternorum [(d) 1Kb] bonorum retributio repensatur.

4. Totum genus humanum spectant praemissa psalmi verba. Arcus, poenae praeparatio Signa Christianorum. Calix irae, calix vitae.---Et haec quidem non magis ad Israel, quam ad universitatem humani generis aptata sunt: quia ex uno in omnes sententia mortis et vitae labor [(e) 1Kb] exiit (Rom. V, 18), cum dictum est: Maledicta [Col. 0385C] terra in operibus tuis (Gen. III, 17); nunc autem per unum in omnes donum vitae [(f) 1Kb] et justificationis gratia abundavit (Rom. V, 18): ut quorum terra maledicta est, horum nunc conformia Deo corpora sint; et quae commota metu, et ignoratione turbata, et labore contrita est, et ipso illo laetificantis vini compuncta potu, nunc [(g) 1Kb] susceptae significationis secura virtute, futurae irae defugiat potestatem. In arcu enim, ut frequenter tractavimus, praeparatae ad poenam [Col. 0386A] impiis irae terror ostenditur (V. Tract. ps. LVII, n. 4; psal. VII, 12, etc.), secundum illud, Numquid irascetur per singulos dies [(h) 1Kb] ? Arcum suum tetendit, et paravit in eo [(1) 1Kb] vasa mortis, sagittas suas arsuris operatus est. Metuentibus igitur significationem dedit, vel signi in frontibus, 156 vel fidei in cordibus, vel testimonii in operibus, vel gloriae in confessionibus, vel victoriae in martyriis [(i) 1Kb] [(2) 1Kb] : ut a facie arcus iraeque fugiatur, ut dictum est: Natio viperarum, quis monstravit vobis fugere ab ira ventura (Matth. III, 7)? Gratulantis igitur humani generis haec vox est, post regnum mortis, post diaboli terrores, post laborum peccatorumque onera, post infelicis laetitiae dolorem; quia vitiorum gaudia cum sint intellecta, compungunt. In vino etenim secundum [Col. 0386B] Apostolum (Ephes. V, 18) lascivia est. Et sicut est vinum cor hominis laetificans, ita et vinum est cor hominis compungens. Nam et calix irae est, sicuti et calix vitae est.

5. Post haec ergo, et post hoc compunctionis vinum, significatione fugiendi arcus iraeque concessa, universitas fidelium aeternis spebus exsultat. Id enim mox diapsalma interveniente declarat, VERS. 7: Ut liberentur dilecti tui, salva dextera tua, et exaudi me. Dextera Domini fecit virtutem (Ps. CXVII, 16), et a dextera Deo [(j) 1Kb] [(3) 1Kb] virtus Dei coexcitata secum humilitatis nostrae carne consedit. Data ergo significatione fugiendi a facie arcus, liberantur dilecti, et per Dei dexteram salvantur. Et a qua facie arcus liberentur salventurque, Apostolus docuit, dicens: Qui liberavit [Col. 0386C] nos de potestate tenebrarum, et transtulit in regnum filii dilectionis suae (Coloss. I, 13). Liberandi ergo dilecti salvandique per dexteram Dei sunt.

6. Sanctus Christus. Samaria fide divisa, judicio dividenda.---Sed salutis hujus ad fidei firmitatem noscenda est prophetia. Sequitur enim, VERS. 8-10: Deus locutus est in sancto suo: Laetabor et partibor Sichimam, et convallem tabernaculorum dimetiar [(4) 1Kb] . Meus est Galaad, et meus est Manasses, [Col. 0387A] et [(a) 1Kb] Ephraem fortitudo capitis mei, Juda rex meus. Moab olla spei meae. In Idumaeam extendam calciamentum meum: mihi allophyli subditi sunt. In sancto Deus locutus est in eo nempe, cui etiam daemones clamant: Scimus quia tu sanctus Dei es (Luc. IV, 34); et de quo angelus evangelizat: Et quod ex te nascetur sanctum, vocabitur filius Dei (Luc. I, 35). In hoc itaque sancto locutus est, cum dicit (Joan. XIV, 10): Pater qui in me loquitur, ipse facit opera 157 sua. Locutus ergo Deus in sancto, in principio sermonis exsultat. Exsultabit [(b) 1Kb] enim ut gigas ad currendam viam (Psal. XVIII, 6); et exsultabit in Sichima partienda. Sichima [(c) 1Kb] Samaria est, quae eadem et Sichem est, quam Jacob Joseph filio suo [(d) 1Kb] sub benedictione spiritus deputavit (Joan. IV, [Col. 0387B] 5). Haec cum omnibus antea legis temporibus in impietate mansisset, Evangelium Domini ex parte suscepit. Nam hodieque pars ejus irreligiosissimis studiis de studio vetere detinetur. Illic enim vaccae adoratae, illic mons relicto sacrario electus, illic regnum [(e) 1Kb] adversum Judam excitatum. Sed eo primum Dominus accedens (Joan. IV), etiam credente Samaritana, et aquae vivae potum precante, fidem intulit: mox etiam apostolis praedicantibus participes sancti Spiritus facti sunt (Act. VIII, 5). Partita ergo Sichima est, cum fideles ab infidelibus separantur. Et est futuri judicii [(f) 1Kb] certa divisio, sicut scriptum est: Veniet Dominus servi illius in die qua non sperat, et hora qua ignorat: et dividet eum, partemque ejus ponet cum hypocritis (Luc. XII, 46). Divisa ergo Samaria [Col. 0387C] est, vel judicio, vel fide, secundum illud: Non veni pacem mittere in terram, sed divisionem (Matth. X, 34).

7. Mortalium dimensio.---Neque solum loquens in sancto Deus Sichimam partitus est, sed etiam convallem tabernaculorum dimensus est: hanc siquidem habitationis humanae [(g) 1Kb] demersam humilemque sedem, quam et alio loco ob aegritudines vitae ac lamentationes calamitatum, vallem planctus esse commemorat, dicens [(h) 15Kb] : Deposuerunt in valle plorationis (Psal. LXXXIII, 7): Dimensus ergo hanc est, quia gentium plenitudo exspectatur. Et ubi modus est credentium futurus, illic dimensionis examen est; partem [Col. 0388A] [(i) 1Kb] intra [(1) 1Kb] Ecclesiam congregandis, parte alia in cadem valle residentibus.

8. Galaad et Manasses.---Quisquis autem aliqua metitur, necesse est ut ea quae sua sunt metiatur. Suus enim est Galaad, et suus est Manasses. Mons iste Phoenicum est, Arabiae Mesopotamiaeque contiguus, ex parte Manassae in possessionem deputatus: et ideo suus est Manasses, 158 sub Manassis nomine terrae plenitudinem, sicuti et sub Galaad omnem orbem suum esse demonstrans. Sed in his usurpandis nihil praeter jus proprietatis ostensum est.

9. Ephrem typus Ecclesiae.---Ephrem autem assumptio capitis ejus, et Juda rex ejus est. Haec sanctus loquente in se Deo loquitur, qui et per Jacob Ephrem conversa manuum sanctificatione benedixerit, [Col. 0388B] et regem ex Juda, qui et exspectatio gentium futurus esset, ostenderit (Gen. XLVIII, 13). Assumptio ergo Ephrem est, non etiam Manasses (Alias Manassis): cum Joseph uterque sit filius. Sed cum in capite significatio contineatur et corporis, secundum illud: De torrente in via bibet, propterea exaltabit caput (Psal. CIX, 7); et omnis sanctus caput est corporis Christi: idcirco assumptio capitis ejus Ephrem est, quia contra generationum ordinem, ad praeferendam Ecclesiae santificationem in praelato Ephrem et postposito Manasse, minor majori est antelatus. Assumptio itaque capitis sui [(j) 1Kb] est Ephrem, id est [(k) 1Kb] populi quem in Ephrem praefiguravit: vel potius Ecclesia in corpus assumitur.

10. Christus nasciturus de Juda.---Juda etiam rex [Col. 0388C] meus est, id est a se dispositus et electus. Non utique vel David [(l) 1Kb] ipsi rex Juda est (cum ex Juda rex ipse sit primus), vel loquenti in sancto suo Deo rex est: sed loqui haec sanctus iste ei in quo Deus loquitur intelligendus est, qui et spiritu Jacob repleverit ad aeterni regis istius prophetiam, cum ait: Non deficiet princeps de Juda, nec dux de femoribus ejus (Gen. XLIX, 10), donec veniat cui repositum est: et ipse est [(2) 1Kb] expectatio gentium.

11. Christus nasciturus de peccatoribus. Olla spiritalis.---Et quia non solum ex hac generatione sanctorum, sed etiam ex peccatorum origine huic Dei Sancto carnis esset ineunda susceptio; quia in similitudine [Col. 0389A] carnis peccati Deus filium suum misit (Rom. VIII, 3): idcirco etiam Moab olla spei ejus est. Et haec quidem Moab generatio secundum eam quae in Genesi sententia est, divinae [(a) 1Kb] maledictionis suscepit opprobrium. Sed post decem generationes per gradus successionis sancto digna fit genere (Deut. XXIII, 3): Sanctusque hic ex Juda et ex Moab 159 [(b) 1Kb] originem sumens, decocta tamquam per ollam carnis cruditate, in speciem cibi significatur aeterni, cum caro ejus vere cibus vitae sit (Joan. VI, 56). Est et olla secundum Jeremiam urens peccata atque tollens (Jerem. I, 13): sicuti et Dominus ipse mittere ignem venit super terram (Luc. XII, 49): et multi secundum Apostolum tamquam per ignem erunt salvi (I Cor. III, 15): cum defoecatis et perustis vitiis, ut argentum ignitum [Col. 0389B] probabiles judicentur. Hinc ergo Moab spei suae olla est, cui etiam ex Moab (subaud. carne), cruda utique atque vitiosa, jam coelestis illa ad cibum vitae sanctificatio carnis in spe est.

12. Evangelio imbuendum totum genus humanum.---Quin etiam usque in Idumaeam calciamentum suum extensurum esse se dicit, scilicet usque ad defectionem Esau; quia Idumaea Esau sedes est, et praedicationis apostolicae dirigat gressus. Speciosi enim pedes evangelizantium sunt (Rom. X, 15): et in calciamento pedes, in pedibus autem gressus ostenditur. Neque solum in Idumaeam cursum praedicationis extendit, sed etiam allophyli subditi sunt; secundum illud: Exaudi [(c) 1Kb] [(1) 1Kb] orationem, ad te omnis caro veniet (Psal. LXIV, 3): quia Deo dignum sit gentes ei omnes [Col. 0389C] esse subjectas, et universitatem carnis ad confessionem aeternae hujus misericordiae erudiri.

13. Judaei primum destituti, demum recipiendi. Deo deserente, virtus nulla.---Sed cognitis his qui immutabuntur secundum tituli inscriptionem, et doctrina ejus qui David est aeternus accepta, aeternam illam primitivorum [(d) 1Kb] in coelis Jerusalem et circumstantium Deo sanctorum civitatem ingredi propheta festinat (Hebr. XII, 23), ducem qui se eo deducat exspectans. Sequitur enim, VERS. 11, 12: Quis deducet me in civitatem circumstantiae? quis deducet me usque in [Col. 0390A] Idumaeam? Nonne tu Deus qui repulisti nos, et non egredieris [(2) 1Kb] in virtutibus nostris? Esau defectio est: et Edom secundum Genesim deficiens est (Gen. XXV, 30): et secundum Apostolum (Rom. XI, 25), quod est reliquum Israel, salvandum est. Optans ergo propheta in civitatem circumstantiae deduci, scit se ante usque in Idumaeam esse venturum, id est in illamdefectionem populi anterioris, [(3) 1Kb] qua major [(e) 1Kb] serviet minori (Gen. XXV, 23). Et ultima praedicatio convertet corda patrum ad filios (Luc. I, 17), cum veniens ex Sion peccata et impietates ab Jacob auferat. Sed hic idem deducet, qui et ob impietatem ante 160 destruxit et repulit: quia capta Jerusalem, destitutoque regno indignos spretosque deseruit, solitus ante eos spiritalibus auxiliis confovere, et coelesti militia adversum [Col. 0390B] inimicorum bella tutari. Nunc autem deserente eos custodia Spiritus sancti, nullum in virtutibus eorum, id est in exercitibus [(f) 1Kb] , divinae propugnationis auxilium est. Et ideo quia destruxit, non egredietur in virtutibus eorum.

14. Salus nostra pendet a Deo.---Sed repositae spei, quia quod Israel est reliquum salvabit, misericordiam propheta non tacuit dicens, VERS. 13, 14: Da nobis auxilium de tribulatione, et vana salus hominis. In Deo faciemus virtutem, et ipse ad nihilum deducet tribulantes nos: Scit vanam salutem esse quae ab hominibus speratur: quia et vitae hujus sine misericordia Dei nullus sit usus, secundum illud: Melior est misericordia tua super vitam (Psal. LXII, 4): quia nisi ad profectum aeternitatis vita suscepta sit, miseriarum in [Col. 0390C] nobis potius erit origo, non vitae. Auxilium itaque a Deo in tribulationibus superat, quia hominum salus vana sit. Postulat ergo de tribulatione auxilium, in Deo virtutes concesso auxilio facturus: cum liberati omnes a lege peccatis (Rom. VI, 22), in Dei potius justificatione maneamus: cum pugnam non adversus carnem et sanguinem, sed adversus spiritales nequitias (Ephes. VI, 12) et [(g) 16Kb] mundi potentes, Satanam ipso spiritu oris sui Deo interficiente, peragamus; cum non regnet jam in immortali corpore nostro (Rom. VI, 12) tribulans nos ante peccatum, cum absorbeatur [Col. 0391A] mors a vita [(a) 16Kb] in contentionem victoriae, per Dominum nostrum Jesum Christum, qui est benedictus in saecula saeculorum (I Cor. XV, 53). Amen.



PSALMUS LX.

In finem [(1) 1Kb] hymnus David.

Exaudi, Domine, deprecationem meam, intende [(b) 1Kb] orationem meam [(2) 1Kb] . A finibus terrae ad te clamavi, dum anxiaretur cor meum. In petra 161 exaltasti me. Deduxisti [(c) 1Kb] me; quia factus es spes mea, turris fortitudinis a facie inimici. Inhabitabo in tabernaculo tuo in saecula. DIAPSALMA. Protegar in velamento alarum tuarum, quoniam tu Deus exaudisti orationem meam, dedisti haereditatem timentibus nomen tuum. Dies super dies regis adjicies: annos ejus usque in dies generationis et [(d) 1Kb] generationum. Permanet in aeternum in [Col. 0391B] conspectu Dei: misericordiam et veritatem ejus quis requiret eorum? Sic psallam nomini tuo [(e) 1Kb] Deus in saeculum saeculi, ut reddam vota mea de die in diem.




TRACTATUS PSALMI.

1. Psalmus est spe aeterna gestientis.---VERS. 1: Simplex est psalmus, aeternae gratulationis continens prophetiam. Nam neque res gestas, neque significationis alicujus [(f) 1Kb] cognomenta subscriptio comprehendit: tantum hymnus in finem est: ut id quod a Propheta cantatum est, in fine [(g) 1Kb] vel psalmi vel temporum explicandum esse noscatur. Oratio autem est justi aeterna sperantis, seseque in Christo coexcitatum in coelestibus gratulantis. Coepit enim ita.

[Col. 0391C] 2. Justi fiducia. Inde ei est, quod in carne a carne sit peregrinus. (Vid. Tr. ps. LXIV, n. 10.)---VERS. 2-3. Exaudi, Deus, orationem meam, intende [(3) 1Kb] precationi meae. A finibus terrae ad te clamavi, dum anxiaretur cor meum. Exaudiri precationem suam sanctus hic postulat, cujus et ea fiducia est, ut in orationem suam velit intendi, utrum sit innocens, casta et fidelis, et ex intimo conscientiae atque cordis metu profecta quia secundum Paulum [(4) 1Kb] (Rom. X, 10), et corde credendum, et ore confitendum sit ad salutem. Intendendae autem orationis hinc precatio est, quod dum corde anxio est, a terrae finibus clamaverit. Non hic extrema solitudinum aut contigua Oceani incolebat, qui a terrae finibus [Col. 0392A] anxio corde clamabat. Sed sciens se in carne quidem quae terra est degentem, jam in fine carnis habitare, dum secundum Apostolum habitans in corpore [(h) 1Kb] peregrinatur a corpore (II Cor. V, 8), dum vivens jam non sibi vivit; neque ipse vivit, sed vivit in eo Christus (Gal. II, 20): congemiscens tamen (II Cor. V, 4) in hoc suo habitaculo, 162 supervestirique festinans, et ideo anxio corde a terrae finibus clamat, quia et necessitatem habeat in carne vivendi, et spem teneat a carnis vitiis desinendi, dicens:

3. Christus spes et fortitudo ejus.---VERS. 4-5: In petra exaltasti me. Eduxisti me [(i) 10Kb] ; quia factus es spes mea, turris fortitudinis a facie inimici. Habitabo in tabernaculo tuo in saecula. Hinc itaque [Col. 0392B] jam sanctus a terrae finibus clamat quia exaltatus in petra sit. Petra autem secundum Apostolum (I Cor. X, 4). Christus est, quem exaltavit Deus, et donavit illi nomen quod est super omne nomen (Phil. II, 9). In quo et elegit nos ante mundi constitutionem in coelestibus (Ephes. I, 4). Per eum enim sumus in spem aeternitatis deducti, et in hac spe non confundimur [(5) 1Kb] ; quia ab inimici facie haec eadem spes nobis fortitudinis turris est facta. Nam cum in muris sit valida et firma munitio: murorum tamen ipsorum firmitas in turribus omnis est. Et idcirco turris fortitudinis exaltans nos in petra Deus factus est, quia per hanc spem vim diaboli ejusque insidias sustinemus, tutissima adversus eum spiritalesque ejus nequitias fidei munitione consepti: cum in tabernaculo [Col. 0392C] Dei habitaturi simus in saecula, sine ullo scilicet aetatis modo in aeternum fluentibus saeculis temporibusque mansuri.

4. Protectio ejus misericordia Dei. Hanc meretur oratio.---Sed quia haec, quamvis spe reposita [(j) 1Kb] jam sanctis sint, tamen adhuc sub dispensatione temporum differantur [(k) 1Kb] ; qua munitione interim tutus fit, interjecto diapsalma demonstrat, dicens, VERS. 6: Protegar in velamento alarum tuarum quoniam tu Deus exaudisti orationem meam. Protectionem misericordiae Dei sub velamento alarum divinus sermo significat: de quo quia superioribus psalmis [(l) 1Kb] tractatum est, superfluus nunc et otiosus erit sermo. Sed protectionis meritum ex fide orationis [Col. 0393A] indultum est, secundum illud: Petite et dabitur vobis (Matth. VII,7).

5. Sancti haereditas. Christus rex regum futurus, post communem resurrectionem.---Quin etiam ad quam spem protectione alarum Dei inumbrandus esset ostendit dicens: Dedisti haereditatem [(a) 1Kb] timentibus nomen tuum. VERS. 7, 8. Dies super dies regis adjicies, annos ejus usque in dies generationis et generationis. Permanet in aeternum in conspectu Dei. Haec enim haereditas sancti est, vita et incorruptio et regnum et coaeterna [(b) 1Kb] Deo habitatio. Non Israeli tantum haec haereditas scripta est, sed timentibus Dei nomen. Dies enim aeterni sunt regis, sive quia sancti, qui peccati 163 servi non erunt, reges sunt (V. Tract. ps. II, n. 42), secundum illud Apostoli: Jam sine nobis [(1) 1Kb] regnantis, et [Col. 0393B] utinam regnaretis, ut et nos vobiscum conregnaremus (I Cor. IV, 8): sive quia hic idem etiam rex sit Propheta, sive quia in aeterno regno consedentem a dextris oportet regnare, donec ponat inimicos suos sub pedibus suis, non ut rex ipse tum non sit, sed cum tradiderit regnum Deo patri, conregnabit his ipse [(c) 1Kb] qui reges sunt. Ex quo mihi videtur haec nunc ratio servata, ut usque in dies generationis et generationis adjicerentur super dies dierum anni ejus; in conspectu autem Dei [(d) 1Kb] maneat in aeternum; ut tempus illud, quo eum regnare donec ponat inimicos suos sub pedibus suis oportet, a generatione usque in generationem sit comprehensum, quia generationem hanc spiritalis nativitatis generatio ex mortuis consequatur; aeternitatis autem suae exceptio, [Col. 0393C] dum in aeternum in conspectu Dei est, praedicetur. Est autem ipse primogenitus ex mortuis (Coloss. I, 18). Sed hujus regenerationis Dominus ad apostolos ita meminit: Amen dico vobis, quod vos qui secuti estis me, in regeneratione cum sederit filius hominis in sede majestatis suae, et vos sedebitis super duodecim thronos judicantes duodecim tribus Israel (Matth. XIX, 28). Hujus igitur generationis tempus ostendit, et usque in hanc super dies dierum anni regis augentur. Caeterum ipse in conspectu Dei [(e) 1Kb] manebit aeternus, jam omnibus quos redemit in reges coelorum et cohaeredes aeternitatis assumptis, tradens eos regnum Deo Patri.

6. Beatis nil desiderandum.---Et quia comparticipes et concorporales et conformes ejus effecti sint [Col. 0393D] jam in his nec corruptione nec morte dominante, [Col. 0394A] cum in omnem plenitudinem Dei repleantur; subjecit spiritus prophetiae: Misericordiam et veritatem ejus quis requiret [(f) 1Kb] eorum? Non inopes jam misericordiae veritatisque ejus hae scilicet generationes erunt, quas in se ex mortuis regenerabit ad vitam, quaeque in spe gloriae Dei manserint: tum cum in regnum traditae Deo patri suscipientur in reges, consummata in omnes ejus misericordia ac veritate, per quem redemptos se gratulentur ad vitam, sitque omnibus accessus ad Patrem. Post quod misericordiae ac veritatis nihil requiratur a Domino, cum in Dei plenitudinem impleantur. Simile autem huic prophetae dictum est id, quod ad Apostolos Dominus ita locutus est (Joan. XVI, 22): Nunc quidem 164 tristitiam habetis; rursum autem videbo vos, et laetabitur [Col. 0394B] cor vestrum, et gaudium vestrum nemo [(2) 1Kb] tollet a vobis. In illa die me non rogabitis quidquam, quia jam gaudium nemo ablaturus [(g) 1Kb] ab his sit.

7. Beatorum opus.---In hanc igitur aeternitatis spem sese Propheta confirmat, dicens, VERS. 9: Sic psallam nomini tuo in saeculum saeculi, ut reddam vota mea de die in diem. Psallet in saeculum saeculi, et vota de die in diem reddet, nullo temporum fine conclusus, hymnis aeternis aeternorum votorum gaudia redditurus: cum absoluta omni terrenorum corporum infirmitate coelestem atque Angelorum agat vitam de die in diem vota reddendo; secundum illud: Vota mea Domino reddam in atriis domus Domini, in conspectu omnis populi ejus, in medio tui, Jerusalem (Psal. CXV, 18, 19), coelestis utique matris [Col. 0394C] et liberae per Deum ac Dominum nostrum Jesum Christum, qui est benedictus in saecula saeculorum. Amen.



PSALMUS LXI.

In finem pro Idithum Psalmus David.

Nonne Deo subdita erit anima mea? ab ipso enim salutare meum. Etenim ipse Deus meus et salutaris meus, [(h) 1Kb] adjutor meus: non movebor amplius. Quousque irruitis in hominem? interficitis universi tamquam parieti inclinato, et maceriae impulsae? Verumtamen honorem meum [(i) 1Kb] cogitaverint repellere; cucurri in siti: ore suo benedicebant, et corde suo maledicebant. [(j) 1Kb] Verumtamen Deo subdita erit [(k) 1Kb] anima mea: quoniam ab ipso est patientia mea. Quia ipse Deus meus et salutaris meus [(l) 1Kb] , adjutor meus, non emigrabo. [Col. 0394D] In Deo salutare meum est, et gloria mea, [Col. 0395A] Deus [(a) 1Kb] auxilium meum: spes mea in Deo est, Sperate in eum omnis [(b) 1Kb] conventus plebis, effundite coram eo corda vestra; quia Deus adjutor noster est. DIAPSALMA. Verumtamen vani filii hominum, mendaces filii 165 hominum in stateris: ut decipiant ipsi de vanitate in idipsum. Nolite sperare in iniquitate, et in rapinas nolite concupiscere. Divitiae si [(c) 1Kb] affluent, nolite cor apponere. Semel locutus est Deus: duo haec audivi, quia potestas Dei est, et tibi, Domine, misericordia? quia tu reddes [(d) 1Kb] singulis secundum opera eorum [(e) 1Kb] .




TRACTATUS PSALMI.

1. Prophetiae scopus. Quid psalmus iste doceat.---Prophetiae sermo non nisi ad aliquem profectum audientium scriptus est, ut aut [(1) 1Kb] scientiam doceat, [Col. 0395B] aut ad voluntatis innocentiam confirmet: ut nunc hic psalmus. VERS. 1. Pro Idithum [(f) 1Kb] a David cantatur, in quo ad Dei timorem, ad humanarum sive spiritalium nequitiarum constantem tolerantiam eruditur [(g) 1Kb] , et ad contemptum opum, quia avaritia malorum omnium radix est, firmatur. In his enim beatae aeternaeque vitae status certus est, si et pietas in Deum sit, et patientia in adversis, et contemptus opulentiae. A dei itaque confessione coeptus est psalmus.

2. Theologia ethnicorum caligans et errans. Ex sacris libris quanta lux affulgeat. Per fidem habet unde sedetur animus.---VERS. 2, 3. Nonne Deo subdita erit anima mea? ab ipso enim salutare meum. Et ipse Deus meus, et salutaris meus [(2) 1Kb] , susceptor meus; non movebor amplius. Confessio Dei communi hominum affectu a propheta ita [Col. 0395C] coepta est, ut cum post multam inscientiae noctem, post ambiguam humanarum sententiarum incertamque doctrinam, post diversarum religionum [(3) 1Kb] variam opinionem, cum diu erratum quaesitumque de Deo sit, an unus an plures, et sexus [(4) 1Kb] an [(h) 1Kb] unius an duplicis, et potestatis an aequalis an disparis, et aetatis an uniformis an variae, et naturae an innascibilis omnium, an aliquorum aliquando [(5) 1Kb] generatae [(i) 1Kb] : tum deinde cum ab aliquibus magna aetate et longo labore certatum sit, aut nullos omnino esse, aut a [Col. 0396A] cura humanae vitae abesse: jam porro cum a plerisque tractatum sit, vel solem astraque caetera deos esse, vel mundum ipsum in aeternitatis specie 166 hujus ac mutationum manentem cum omnibus suis quae ex se efferat Deum esse: jam vero ut plerique ignem, vel aquas, vel spiritum divino nomine atque honore donaverint: alii quoque ligna, lapides, metalla sub specie hominum, volucrum, ferarum adoraverint: postremo cum jam fessis omnium destitutisque studiis plerique eorum, maximeque (Socrates, apud Cic., l. IV Acad. quaest.) prudentes, unum hoc se scire, id est, nihil horum hominem scire docuissent: tum post hanc quasi necessariae confessionis [(6) 1Kb] inscientiam [(j) 1Kb] prudens quisque conversus ad prophetas atque apostolos, Dei legem omnem sub sacramento aeternae [Col. 0396B] dispositionis perceperit, in qua rationem deductae in hoc corpus animae [(k) 1Kb] connexaeque tractaverit, in qua (Deut. XXXII, 8; vid. tract. ps. II, n. 31) divisionem gentium secundum angelorum numerum acceperit, in qua et esse principem mundi (Joan. XIV, 30), et (Deut. XXXII, 9) unius electionem gentis audierit, in qua humanae mortis auctorem non ignoraverit, et habitare (Rom. VII, 23) in carne sua peccati legem obnitentem legi mentis suae senserit et congemuerit; postea quam Dei spiritum, Dei Virtutem, Dei Sapientiam, Dei Filium, et [(l) 1Kb] unigenitum Deum ad remissionem peccati condemnationemque peccati legis, hominem natum esse cognoverit, qui humanarum passionum sorte perfunctus, ad condemnanda in se coelestium nequitiarum impia tentamenta sit mortuus, ut aeternitatem [Col. 0396C] omnibus, qui per habitantem in carne nostra peccati legem moriebamur, inveheret; ac tum hoc sacramento pietatis accepto, post ignorationis noctem in scientiae lumine collocatus, ita [(7) 1Kb] dicit: Nonne Deo subdita erit anima mea? ab ipso enim salutare meum. Etenim ipse Deus meus est, salvator meus, susceptor meus: non movebor amplius. Reperta itaque fidei sede post vagos errores impietatisque sententiam, [(m) 1Kb] quia susceptorem suum salvatoremque cognoverit, amplius non movetur. Quid enim ultra [Col. 0397A] ignorationi anxietatique hominum [(1) 1Kb] est relictum, cum aeternitas animae et corporis, id est, totius hominis praedicetur, cum assumptio atque susceptio terrenae nostrae carnis a Deo sub sacramento magnae hujus pietatis ostensa sit, cum peccatorum remissio condemnata peccati lege sit praestita, cum homini 167 nostro a dextris Dei consessus in coelis sit?

3. Dei corporationem negantes. Disputiones eorum quam perniciosae.---Sed hanc humanae beatitudinis spem gentilium impietatum studia comminuunt, prudentiae saecularis inanitate profectum homini ad Deum denegantes, et Deo consortium assumpti corporis detrahentes, arbitri moderatoresque divinae potestatis: quasi difficilius Deo sit assumpsisse hominem [(a) 2Kb] quam cum in tanta naturae ac vitae suae ratione formasse. [Col. 0397B] Hanc itaque impiam eorum [(2) 1Kb] obtrectationem propheta mox arguit, dicens, VERS. 4: Quousque irruitis in hominem? interficitis universi, tamquam parieti inclinato, et maceriae impulsae? Impellunt enim hae ignorantes atque impiae disputationes hominem ad vitia proclivem, et quassum jam cadentemque demergunt, consiliis adhortationum fallacium noxiarumque perimentes: quasi parva sibi ipsa conciliatrix vitiorum [(b) 1Kb] voluntas sit, quam adhuc desperatio judicii aeterni retributionisque in usum tantum praesentium et corporalium adhortetur.

4. Justitiam sitit David. Obtrectationi locum non dat.---Sed hunc corporis sui parietem, quem ante libido, ebrietas, avaritia, ira perfoderat, jam in se in domum Dei vivis lapidibus extructum esse non nescit, [Col. 0397C] et in imaginem Dei creatum esse recolit: certusque conformem se Dei gloriae praeparari, subjecit, VERS. 5: Verumtamen honorem meum cogitaverunt repellere, cucurri [(c) 1Kb] in siti. Illis honorem suum detrahere cogitantibus, ille in siti cucurrit. [(d) 1Kb] Est enim sitis bonorum aeternorum et spiritalis esuries in sanctis, de qua dictum est: Beati qui esuriunt et sitiunt justitiam (Matth. V, 6). Cursum ergo justitiae suae [(e) 1Kb] sitiens tenuit omnem vitam integram etiam ab ipsa contradicentium sibi obtrectatione conservans. Nam et a Domino suo didicit, ut opera omnia sua etiam gentilis testimonii judicio laudentur, cum dicitur: Sic luceant opera vestra coram hominibus, ut magnificent [Col. 0398A] Patrem vestrum qui est in coelis (Ibid., XVI). Sic et Paulus (I Cor. X, 33) placens [(f) 1Kb] omnia in omnibus, neque Judaeis, neque Graecis, neque Ecclesiae scandalum est; ne habeat adversarius male de se quid loqui, illo quidem obtrectandi studium voluntatemque retinente, quamvis se ille liberum ab omni obtrectationis occasione praestaret; quod et 168 in hoc sancto in siti currente cognoscimus. Sequitur enim: Ore suo benedicebant, et corde suo maledicebant: cum et [(3) 1Kb] conservantes [(g) 1Kb] honorem suum probabilis vitae confessione benedicerent, et interioris odii malignitate maledicerent.

5. Patientiam interim colit.---Sed id quod sibi maxime salutare est, sanctus iste etiam diapsalma interveniente congeminat, indefessae in nobis confessionis [Col. 0398B] perseverantiam oportere esse demonstrans. Sequitur enim, VERS. 6-10: Verumtamen Deo subjecta est anima mea, quoniam ab ipso est patientia mea. Quia ipse est Deus et salvator meus, adjutor meus, non emigrabo. In Deo salutare meum, et gloria mea, Deus [(h) 1Kb] auxilii mei, et spes mea in Deo meo. Impellant quidem isti inclinatum parietem, maceriamque jam quassam, et benedicente licet ore, corde maledicant: scit tamen subjectam animam suam Deo esse oportere quia ab ipso patientia sua sit. Didicit enim ab eo non avertere faciem a sputamentis, nec subtrahere alapis maxillas, nec potandum cum felle acetum renuere, nec post colaphos et flagella maledicere. Ipse enim Deus suus est atque salvator, ipse etiam adjutor, ne de patientiae hujus [Col. 0398C] perseverantia speique suae fiducia motus emigret. In eo enim est salus et gloria ejus et spes, qui se coexcitatum sibi, conformem sit coelesti suae gloriae redditurus.

6. Ad cordis effusionem alios excitat. Quid illa sit.---Et quia spei hujus ipse etiam caeteris, ut propheta, sit praedicator; subjecit: Sperate in eum omnis coetus plebis, et effundite coram illo corda vestra; quia Deus adjutor noster est. Nihil occultum, nihil clausum, nihil obligatum sub Dei confessione in corde retinendum est. Effundendus coram eo omnis affectus est: ut nihil de nobismetipsis fiduciae sit, sed ut per eum, ante quem nos tanquam pro peccato effundimus, [Col. 0399A] adjuvemur. Effundenda autem coram eo corda nostra lacrymis et fletibus sunt; secundum illud: Fuerunt mihi lacrymae meae [(a) 1Kb] panis die ac nocte, dum dicitur mihi quotidie: Ubi est Deus tuus? haec recordatus sum, et effudi in me animam meam, (Ps. XLI, 4); effusionem animae in lacrymarum profusione esse demonstrans, quia per eas rogandus est, qui est solus fidelis adjutor.

169 7. Apud vanos nil proficit. Vani mendaces.---Sed officio suo functus propheta, admonitionem suam parvi apud impios scit esse momenti: nam continuo diapsalma intercedente subjecit, VERS. 10: Verumtamen vani filii hominum, mendaces filii hominum in stateris; ut decipiant ipsi de vanitate in idipsum. Vani homines [(1) 1Kb] quia aut ipsi vana sperent, aut in eos sperare sit vanum [(b) 1Kb] , mendaces quoque; quia impietatis [Col. 0399B] suae sensu aut falluntur, aut fallunt: et in eo mendaces, ut decipiant in stateris, sub justitiae scilicet nomine injusta peragentes. Nam ubi examen de se moderatae prudentiae pollicentur, ibi studia immoderatae impietatis exercent: errore se ipsos, quem a caeteris depellere se professi sunt, implicantes. Et idcirco ipsi de vanitate in idipsum, illo scilicet recidente, ex quo se excedere gloriantur.

8. Divitiarum cupiditas resecanda.---Sed radix maxime iniquitatem in pecuniae cupiditate est: quam qui appetit, gravissimae tempestatis naufragio mergitur. Sequitur enim, VERS 11: Nolite sperare in iniquitate, et in rapinas nolite concupiscere. Divitiae [(c) 7Kb] si fluant, nolite cor apponere. Magnae enim in hisce desiderii sui et amoris illecebrae [Col. 0399C] sunt: rapiunt ingenia, mentesque pendulas apprehendunt. Non solum itaque non concupiscendae earum rapinae sunt, verum ab his voluntas nostra, etiam si praebeantur [(d) 1Kb] fluantque, referenda est; ne desideratae cupitaeque dominentur. Non enim haec spebus nostris bona sunt coaeterna, neque nobiscum aut condescendunt in infernum, aut conresurgunt de inferno. Fides, pictas, continentia, benignitas expetenda est: et maxime Dei cognitio sectanda est. Caeterum haec vana, et per naturam sui ad omnem iniquitatum necessitatem captiosa vitanda sunt.

9. Pater et filius unus Deus. Potestas utriusque una.---Et quod illud magis ad spem aeternitatis expetendum esset, propheta subjecit, dicens, VERS. 12, 13: Semel locutus est Deus, duo haec audivi, quia potestas Dei est, et [Col. 0399D] tibi, Domine, misericordia, quia tu reddes unicuique secundum opera ejus. Semel Deo loquente duo audivit: et necesse est ea sibi esse connexa, quae sub unius sermonis [Col. 0400A] significatione sunt cognita. Ad Deum namque in exordio psalmi [(2) 1Kb] propheticam [(e) 1Kb] confessionem retulerat, dicens: Nonne Deo subdita erit anima mea? ab ipso enim salutare meum. Depellendus itaque absolute fuit Judaicae impietatis furor: ut in Deo patre significari doceretur et Filius, ut nunc in uno etiam alter ostenditur. Eam enim fidem subdendae Deo animae suae esse testatus est; quia ab ipso esset salutare ejus [(3) 1Kb] . Et salutarem Jesum esse saepe tractatum est. Semel autem Deo loquente duo intellecta sunt et audita: 170 sicut illud: Pater, manifestavi nomen tuum hominibus (Joan. XVII, 6), in Patre significavit et filium, [(f) 1Kb] uti nunc semel loquente Domino Deo duo haec audivit: Quia potestas Dei est, et tibi, Domine, misericordia, quia tu reddes unicuique secundum opera ejus. Novit Paulus in uno utrumque, [Col. 0400B] id est, neutrum sine altero confiteri, dicens: Unus Deus est, et unus Dominus (I Cor. VIII, 6), quia et in Deo Dominus, et Deus significetur in Domino. Semel itaque loquente Deo haec duo audiuntur: Quia potestas Dei est, et tibi, Domine, misericordia. Ab ipso enim Salutare ejus est; et Filius omnia accepit a Patre: et idcirco in eo Dei potestas vel accepta vel nata est. Pater enim non judicat quemquam, sed omne judicium dedit Filio (Joan. V, 22). Retributor ergo uniuscujusque est ille, qui judex est. Sed potestas ejus est, a quo unigenitus Deus est natus in judicem; et potestas ejus a Deo est, qui judicium accepit a Patre: atque ita nec caret potestate qui judex est, nec miseratione qui Deus est. Certe necesse est aeterni judicii reus maneat in uno utrumque non [Col. 0400C] confitens, cum tamen non unus intelligendus sit esse, qui uterque sit, dicens: Pater in me, et ego in Patre (Joan. X, 38), Dominus noster Jesus Christus, qui est benedictus in saecula saeculorum. Amen.



PSALMUS LXII.

Psalmus David, cum isset in desertum Idumaeae.

Deus Deus meus, ad te [(g) 1Kb] diluculo video: sitivit in te anima mea, quam simpliciter caro mea. [(h) 1Kb] In deserto et invio et inaquoso, sic in sancto apparui tibi, ut viderem virtutem tuam, et gloriam tuam. Quia melior misericordia tua super vitam, labia mea laubabunt te [(i) 1Kb] . Sic benedicam te in vita mea: in nomine tuo levabo manus meas. Sicut adipe et pinguedine repleatur anima mea; et labia exsultationis laudabunt nomen tuum. [Col. 0400D] Si [(j) 1Kb] memor fui tui supra stratum meum, in matutinis [(k) 1Kb] meditabor in te, quia fuisti adjutor meus. Et in velamento alarum tuarum [(l) 1Kb] exultabo: adhaesit [Col. 0401A] anima mea post te, me suscepit dextera tua. Ipsi vero in vanum 171 quaesierunt animam meam, introibunt in inferiora terrae, tradentur in manus gladii, partes vulpium erunt. Rex vero laetabitur in [(a) 1Kb] Domino: [(b) 1Kb] laudabitur omnis qui jurat in eo; quia obstructum est os loquentium iniqua.




TRACTATUS PSALMI.

1. David Christi typus in deserto rebus divinis intentus.---VERS. 1. David in deserto habitasse libro Regnorum continetur (I Reg. XXII, 5): ut qui passiones Domini praefigurabat, etiam tum eas cum desertum habitat prophetaret, unigenito Deo aeque in deserto moraturo. Sed ut sancto viro congruum, et tanto [Col. 0401B] propheta erat dignum, cum declinans odia impiorum solitudini se dedisset: maximis rerum coelestium sacramentis occupatur, et ab omni humanae aut impietatis aut ignorationis coetu remotus, animum ad ea quibus aeternitatis cognitio ac meritum acquirebatur intendit. Non occupatus, non impeditus communium rerum ac saeculi curis, sed in illo solitudinis suae quieto otiosoque secreto, cum nihil in oculos et in mentem offensionis incurreret, solis est divinis studiis [(c) 1Kb] negotiosus. Et videamus unde psalmi sermo sit coeptus.

2. VERS. 2. Deus Deus meus ad te [(d) 1Kb] de luce vigilo. Huic plane ad gratulationem cognitionemque Dei dies coepta est, cui idipsum orandi ad Deum initium, quod lucis est. Deum quidem universitatis, [Col. 0401C] sed tamen per cognitionis scientiam Deum suum, deprecatur.

3. Aeternitatis spes nobis insita. Insitum et animas esse a Deo. Ut animae, ita carnis erit aeternitas. Distinguantur. Sitis David spiritalis. Videre Deum sitit.---Oratio autem non tam verborum est, quam affectus: et idcirco subjecit, VERS. 3: Sitivit tibi anima [Col. 0402A] mea, [(e) 16Kb] quam simpliciter [(1) 9Kb] caro mea. In terra deserta, et in invia et inaquosa. Deo igitur, penes quem fons vitae est, anima ipsius sitit, desiderio intenta potandi. Et quidem uniuscujusque mens ad cognitionem [(f) 1Kb] spemque aeternitatis naturali quodam fertur instinctu: quia veluti insitum impressumque omnibus 172 sit, divinam inesse nobis animarum originem opinari, cum non exiguam coelestis, in se generis [(g) 2Kb] cognationem mens ipsa cognoscat. Porro autem terrena haec corpora, quae ad vitiorum concreta materiam sunt, dum his quibus quasi naturaliter delectantur infecta sunt, desperant [(2) 1Kb] se [(h) 1Kb] consequi posse consortium munusque coeleste: quasi non et animae naturam vitia corporis, quibus oblectatur [(i) 1Kb] , inficiant; aut cum delectatio corporis [Col. 0402B] redundet ad mentem, non et mentem secum corpus retrahat ad oblectationis affectum. Necesse est autem ut in eadem condemnatione sit voluptatis, quod in eadem est voluptate [(3) 1Kb] . Sed nos spiritalibus doctrinis eruditi, scimus et anima et [(4) 1Kb] corpori salutem a Deo esse datam, si modo post regenerationis gratiam mentis gaudiis sensus corporis imbuatur, id est, si non secundum carnem, sed secundum spiritum vixerimus (Rom. VIII, 4): quia spiritus carnisque opera, secundum Apostolum (Gal. V, 19 et seq.) vitiorum et continentiae studiis [(5) 1Kb] distinguantur [(j) 1Kb] . Arduum autem, sed maxime verum est, aeternitatem ita corporis ut animae sperare. Et ideo ad sitim animae propheta subjecit: Sitivit tibi anima mea, quam simpliciter caro mea, nihil in se sub infidelitatis ambiguitate [Col. 0402C] retinens incertum: sed (Subaud. profitetur quod) tam simpliciter, quam anima Deo sitiens, et caro sua sitiat. Sitit enim non corpori, sed Deo sitiens. Nam quamvis eum in deserto et in invio et inaquoso manentem necessitas ipsa naturae ad sitim corporis detineret: tamen etiam per has inediae et sitis passiones scit fidem probandam esse credentium; ut magis [Col. 0403A] anima Deo, quam corpori sitiat, sitiens et corpori: quia neque fames, neque angustiae, neque ulla genera passionum a charitate Dei quae est in Christo sint Apostolum separatura (Rom. VIII, 35). Sitit ergo Deo sanctus. Et quid sitiat, psalmo alio testatus est, cum dicit: Sitivit anima mea ad Deum vivum, quando veniam et parebo ante [(1) 1Kb] faciem tuam (Psal. XLI, 3) Hoc animae desiderium, haec sitis spei ejus est, ut Dei sibi proveniat adspectus, ut quamprimum raptus 173 in nubibus, Deo Christo obviam elevatus appareat.

4. Prophetia pro gerendis refert gesta. Filio apparens, apparet et Patri.---Et desiderii hujus affectum nunc quoque propheta declarat. Nam post sitis protestationem, post deserti et invii et inaquosi inopiam, quia in [Col. 0403B] his veluti militia et victoria sit fidei, subjecit, VERS. 4: Sic in sancto apparui tibi, ut viderem virtutem tuam, et gloriam tuam: quia melior misericordia tua super vitam. [(a) 1Kb] Prophetiae scientia est pro gerendis gesta memorare. Et hinc frequens auctoritas est, cum aceto potaverunt adhuc passione potandum (Ps. LXVIII, 22), cum disciderunt vestem (Ps. XXI, 19), quae discindenda post esset. Ut nunc in siti corporis Deo sitiens, ei in Sancto suo talis apparet, in simplicitate carnis, in siti animae, in oratione diluculi: quia non nisi per haec probati, vel assumpti habebuntur a Christo, vel ei obviam rapientur in nubibus. Sed in Sancto Dei non aliter apparebunt Deo, quam secundum illud: Qui me vidit, vidit et Patrem (Joan. XIV, 9); atque illud: Ego et Pater [Col. 0403C] unum sumus (Joan. X, 30). Quia in Filii et natura et nomine, paternae naturae ac nominis significatio continetur; apparens Filio [(b) 1Kb] , vel susceptus a Filio, Patri apparebit in Filio.

5. Sanctum sitiens, videre Filium cupit.---Atque ut in sancto appariturus Deo, cujus sancti [(2) 1Kb] desiderium [(c) 1Kb] , in hac sitis suae significatione ostenderet; subjecit: Ut viderem virtutem tuam, et gloriam tuam: eum videlicet ut videret, qui secundum Apostolum (I Cor. I, 24; Phil. II, 11) et Virtus Dei est, et in gloria Dei est; visurus autem non ad aliud, quam ad [Col. 0404A] consortium aeternitatis merendum, et ad regni coelestis aeternitatem sortiendam: quia haec per misericordiam Dei ultra vitae hujus beatitudinem praeparentur.

6. Vita praesente praestat spes futura. Resurrectio Dei misericordia.---Id enim sequitur, VERS. 4: Quia melior est misericordia tua super vitam. Magnum quidem Dei munus est, quod venimus in vitam: et ipsa natura duce nasci nos gratulamur. Sed quia plena omnis anxietatum ac dolorum aetas nostra est, plus in misericordia Dei spei est, quam in vita: quia hanc mors ex peccati lege consequitur, haec vero aeternitatem ex morte restituit. Sicuti tritici satio ac dissolutio ipsa tritici conservatione praestantior est (I Cor. XV, 37, 38); hoc enim Deus prout vult vestit in spica: [Col. 0404B] 174 ita magnum misericordiae Dei munus est, si commortui Christo vivamus in Christo. Nam et ipsa Adae mors, ne in aeternitatis poena maneret, sub misericordiae significatione est constituta, et Apostolus dissolvi se, melius sibi esse decernit (Philipp. I, 23). Et propheta gaudium [(d) 1Kb] mansurae se mortis ostendit, dicens: Pretiosa in conspectu Domini mors sanctorum ejus (Ps. CXV, 15); [(3) 1Kb] quia per eam [(e) 1Kb] peccati lege resoluta, cum demulationis gloriosae profectu, aeternitas animae corporisque jam sine peccati corpore rependetur.

7. Manuum elevatio opus arduum. Vita in Abrahae sinu. Vita alia beatior.---Certus ergo misericordiae Dei, quae supra vitam melior sit, propheta officium gratulationis exsequitur, dicens, VERS. 5: Labia mea [Col. 0404C] laudabunt te, Domine. Sic benedicam te in vita mea, et in nomine tuo levabo manus meas. Et sermone suo et opere laudat Deum atque benedicit; nam in vita sua benedicens, in nomine suo manus suas elevabit. In elevatione manuum non habitum orandi, sed excelsi operis [(f) 1Kb] indicium significari frequenter docuimus. In hac igitur vita sua Deum, quia misericordia ejus supra [(g) 1Kb] vitas sit melior, laudavit. Est enim et vita post vitam, quia in Abrahae sinibus vivendum est, in qua Dei nomen [(4) 1Kb] pauperis quiete benedicitur; secundum illud prophetae: Non mortui laudabunt te, [Col. 0405A] Domine, neque omnes qui descendunt in infernum; sed nos qui vivimus, benedicimus Dominum (Ps. CXIII, 17, 18). Super has igitur vitas misericordia ea est, quae quod oculus non vidit, et auris non audivit, et in cor hominis non adscendit, his qui Dominum diligunt praeparavit (I Cor. II, 9).

8. Viva et intelligenti hostia colendus Deus.---Hanc igitur laudat atque benedicit, non etiam nunc ab holocaustis pecudum, adipisque pinguedine sacrificia legis exspectans, sed in sola animae confessione benedictionisque laude se ipsum Deo hostiam statuens; secundum illud: Sacrificium laudis honorificabit me (Ps. XLIX, 23); et illud: Immola Deo sacrificium laudis (Ibid. 14), et illud: Quoniam si voluisses sacrificium, dedissem utique, holocaustis non delectaberis [Col. 0405B] (Ps. L, 18): quia litterae ac [(a) 1Kb] legis allegoricorum praescriptione cessante, Deus vivae intelligentisque hostiae sit laudibus honorandus. Subjecit enim, VERS 6: Sicut adipe et pinguedine repleatur 175 anima mea, et labia exsultationis laudabunt nomen tuum. Neque illa quasi abominanda condemnat, sed haec ut magis exspectata confirmans; cum sicut adipe et pinguedine, quae sacrificiorum primitiae habebantur, repleri animam suam exsultationis laude deposcat.

9. Meditatio Dei nocturna et matutina.---Verum haec non tam verborum officia quam mentis sunt, ut sacrificium laudis ex operum sanctitate descendat. Itaque continuo subjecit, VERS. 7: Si memoratus sum tui supra stratum meum, in matutinis [(b) 9Kb] meditabar [Col. 0405C] in te. Meditationem matutinam recordatio nocturna consummat: et idcirco de luce ad Deum vigilat, quia ex strati, id est, ex lectuli puritate, et fiducia et conscientia orationis est matutinae. Obrepentes itaque sub secreto noctis cogitationes, Dei recordatione compressit: seseque adversum carnis incentiva luctantem, metus nominis Dei sui juvit. Sequitur enim, VERS. 8: Quia fuisti adjutor meus, et in velamento alarum tuarum sperabo, Dei se meditatione, per quam sibi adjutor est, protegente. Non enim ei alia quam placendi Deo cura est, cujus tantum in strato meminit. In eo quoque [(1) 1Kb] in matutinis ex nocturna recordatione meditatur, quia adjutor suus est: et sub velamento alarum ejus exsultat, id est, tegmine protegentis est tutus.

[Col. 0405D] 10. Amore sibi haerent etiam dissiti.---Sed horum omnium hinc profectus, hinc causa est, quia sequitur, VERS. 9: Adhaesit anima mea post te, me suscepit dextera tua. Amoris haec vis est, ut his quos [Col. 0406A] amamus, etiamsi absentes sint, haereamus: dum affectum insitum nequaquam aut locus divellit, aut tempus. Adhaesit ergo Deo propheta, non blandimentis saeculi, non corporis vitiis amorem suum ab eo charitatemque retrahentibus: quia, secundum Apostolum (I Cor. VI, 17), adhaerenti Deo unus est spiritus [(c) 1Kb] et Dominus pro discipulis oravit: Pater, sicut nos unum sumus, ut et illi unum sint in nobis (Joan. XVII, 22). Adhaerens ergo Deo, susceptus a Dei dextera est: id est, per virtutem Dei, quae significatur in dextera, ab eo, qui Dei et Virtus et Sapientia et Verbum caro est factus, assumptus est, conformis gloriae corporis jam futurus.

11. Justorum securitas, iniquorum sors. Vulpes, daemones.--- [(2) 1Kb] Et qui [(d) 1Kb] susceptus est a Dei dextera metum [Col. 0406B] omnem a se qui ab inimicis suis esse possit abjecit, et fiduciae suae non tacuit securitatem, neque justi judicii Dei ignorat severitatem dicens, VERS. 10 et 11: Ipsi autem in vanum quaesierunt 176 animam meam, introibunt in inferiora terrae, tradentur in manus gladii, partes vulpium erunt. In vanum itaque animam suam quaesierunt. Secundum enim Evangelium (Matth. X, 28) homo cum corpore animam non perimit, et misericordia Dei melior [(3) 1Kb] super vitas est, et hic jam susceptus a dextera Dei est. Terrae autem inferiora introibunt, [(e) 1Kb] quia chao invio separantur a sanctis (Luc. XVI, 26): et in manus gladii tradentur; quia secundum divitem potestas poenae, quae in ore gladii significatur, in impios exseretur. Partes etiam vulpium erunt, fallacium bestiolarum [Col. 0406C] sortem adepturi: quia et Herodes est [(f) 1Kb] vulpes (Luc. XIII, 32), et vineam sponsi exterminant vulpes (Cant. II, 15), et foveam sibi filio hominis caput suum nusquam reclinante in impiorum cordibus condiderunt (Luc. IX, 58): et daemonum in his significatas esse nequitias non dubium est, quibus cum principe eorum praeparatus ignis gehennae est.

12. Christus agnoscendus Deus, nec jam fas est negare.---Sed inter haec laetitiam ejus, qui ob humanae salutis gaudium frequenter ad Patrem [(g) 1Kb] exsultavit, ostendit, VERS. 12: Rex autem laetabitur [(4) 1Kb] in Deo, et laudabitur omnis qui jurat in eo: quoniam obstructum est os loquentium iniqua. Causam cur rex laetetur significat, quia quisquis in eo jurabit, in Deo sacramenti hujus religione laudabitur: qui sciat scilicet [Col. 0406D] regem Christum Jesum, qui etiam Deum super omnia (Rom. IX, 5), qui secundum Paulum testetur magni Dei salvatoris adventum (Tit. II, 13), qui secundum Esaiam (Esai. LXV, 16), [(5) 1Kb] jurans [(h) 1Kb] juravit [Col. 0407A] in Deum verum. Obstructum enim est os loquentium iniqua; quia praedicetur ex lege et ex prophetis; atque ab Apostolo in eo nos ante constitutionem mundi, et elegisse Pater, et benedixisse doceatur (Ephes. I, 3, 4), et ipse nos [(a) 1Kb] coexcitaverit et collocaverit a dextris Dei in coelestibus (Ibid., 20), et cum videbunt eum in majestate sua judicare de vivis et mortuis. Per haec itaque obstruetur os loquentium iniqua. Ipse enim est rex in aeternum, et in nomine Domini Jesu Christi omne genu flectetur, coelestium, terrestrium, et inferorum: et omnis lingua confitebitur, quia Dominus Jesus Christus in gloria est Dei patris, qui est benedictus in omnia saecula saeculorum (Phil. II, 9). Amen.



177 PSALMUS LXIII [(1) 1Kb]

In finem psalmus David.
[Col. 0407B]

Exaudi, Deus, orationem meam cum [(b) 1Kb] deprecor ad te: a timore inimici eripe animam meam. Protexisti me a conventu malignantium, a multitudine operantium iniquitatem: [(c) 1Kb] quia exacuerunt ut gladium linguam suam, intenderunt arcum rem amaram: ut sagittent in occultis [(d) 1Kb] immaculatum. Subito sagittabunt eum, et non timebunt; firmaverunt sibi verbum malum. Disputaverunt ut absconderent laqueos: dixerunt: Quis videbit eos? Scrutati sunt iniquitates, defecerunt scrutantes scrutinio. Accedet homo [(e) 1Kb] ad cor altum, et exaltabitur Deus. Sagittae parvulorum factae sunt plagae eorum, et nihil habuerunt contra eos linguae eorum. Conturbati sunt omnes qui videbant eos, et timuit omnis homo. Et annuntiaverunt opera Dei, et facta ejus intellexerunt. [Col. 0407C] Laetabitur justus in Domino, et sperabit in eo, et laudabuntur omnes recti corde.




TRACTATUS PSALMI.

1. Psalmus iste spiritaliter intelligendus.---VERS. 1. Psalmi superscriptio historiam non continet. Simplex est, et prophetali spiritu editus: tantum per id quod in finem praescribitur, res non sui temporis quo scriptus est continere testatur. Sed quaerendum est, ex qua persona sit dictus, quidve ex se intelligendum enuntiet: nam sine dubio esse spiritalis est opinandus. Cum enim ipsi illi psalmi, qui secundum titulorum inscriptiones res gestas continere creduntur, in plurimis a tituli sui et rerum ac personarum proprietate dissentiant, magisque per editiones nominum atque [Col. 0407D] gestorum, spiritalium operationum significent effectus quid de eo erit intelligendum, in quo simplex tantum psalmi in finem intelligendi inscriptio continetur; [Col. 0408A] nisi quod spiritalis in eo doctrinae forma sit constituta?

2. 178 Omnia psalmorum dicta ad Christum referentes laudandi, non probandi.---Esse autem plures memini, qui omnia quae in libris psalmorum scripta sunt, ad personam Domini nostri unigeniti filii Dei existiment esse referenda [(f) 1Kb] , nihilque in eis aliud, quam quod ei sit proprium, contineri. Quae eorum opinio argui non potest. Omnis enim ex affectu religiosae mentis hic sensus est: et caret culpa, propensione studio omnia ei per quem ipsa omnia sunt coaptare. Quamquam enim idipsum interdum imperite fiat, tamen per id quod ad eum cuncta referuntur, necesse est ut ea, quae ei sunt propria, vere ac fideliter praedicentur. Cavendum autem est, ne dum [Col. 0408B] omnia convenire in eum aequaliter opinamur, per assertionis hujus studiosam intentionem plurimum et divinitatis suae dignitati, et corporationis sacramento, et operationum potestati, et passionis virtuti, et resurrectionis gloriae detrahatur.

3. Quomodo ad Christum referri recte queant.---Tenendus igitur modus est, et diligenter ac caute [(g) 1Kb] constituendum est, quid de divinitatis suae nativitate quae ei a Patre est fuerit prophetatum, quando ejus hominis quem assumpsit [(h) 1Kb] persona tractetur, ubi operatio, passio, et resurrectio praedicetur: quid vero unicuique tempori congruat, quando fides gentium nuntietur, quando peccata anterioris populi arguantur, quando doctrina timoris Dei et confessionis eruditio ex prophetae oratione praestetur. In his enim [Col. 0408C] prophetiae spiritalis ordo consistit. Et si Dominus praedicatur, profectus scientiae hujus ad fidem utilis est. Si ad timorem et confessionem ejus docemur; Domino formamur, proficimus, acquirimur, ut per passionem ejus redempti, ita eidem per doctrinae suae instituta placituri.

4. Psalmo praesenti quaedam aptari possunt Christo.---Esse autem in praesenti psalmo quaedam intelligo, quae ei homini quem Dominus assumpsit aptari posse videantur, ubi dicitur: Perscrutati sunt [(i) 1Kb] iniquitates, defecerunt scrutantes scrutinio. Significari enim forte in eo existimabitur Judaeorum conspiratio: cum testimonia quibus argui posset quaeruntur, nec reperiuntur, et omnia scrutantium ingenia deficiunt: dehinc quod sagittis parvulorum, id est, doctrinis [Col. 0408D] Apostolorum vulnerentur, adversum quos nullam causam justae persecutionis invenerint, et ideo defecerint contra ipsos linguae eorum. Haec quidem non [Col. 0409A] tamquam improbabilia [(a) 1Kb] praetermittimus; sed quaedam alia in psalmo sunt, quae ordinem intelligentiae hujus impediant. Non longe tamen ab his sermo expositionis nostrae dissentiet.

179 5. Est psalmus justi cujusque inter procellas saeculi. Tentationes variae.---Existimamus enim non modo Apostolorum qui primi fuerunt, sed cujusque sancti in Domino sperantis confessionem praesenti psalmo contineri. Inter maximas enim saeculi tempestates, et gravissimas humani generis in Deum impietates sumus constituti: cujus per nos fidelem et veram confessionem nunc philosophia irrideat, nunc haereticorum furor incurset, nunc avaritiae studia condemnent, nunc ambitionis favor inquietet. Quibus omnibus dissimulandis, tolerandis, vitandis et coarguendis, [Col. 0409B] mens nostra nisi per Deum erudita non sufficit. Quantis enim et quam molestis disputationum aculeis Dei providentiam, et principalem atque ininitiabilem in creato ab eo mundo dominatum ejus philosophia impugnat: nunc aquis, nunc terrae, nunc atomis, nunc coelo Dei nomen indulgens? Quam vero ingenioso calliditatis usu fidei doctrinam haereticus mentitur? Quanto deinde audientium periculo opum gloriam avarus affirmat? Quanto quoque continentiae excidio gaudia corporis voluptatum assertor exsequitur? Quam pestifera autem ambitiosorum in honoris adhortatione facundia est? Quibus omnibus pervigil cura, pernox oratio, et aeterna ad Deum confessio repugnabit. Ob haec igitur fidei nostrae et aeternae salutis excidia, propheta orare intelligitur in psalmo, [Col. 0409C] ex persona sua quatenus in Deum sperare nos conveniat ostendens.

6. Vigilantia et assidua oratione sunt avertendae. Etiam antequam ingruerint.---Ait enim, VERS. 2: Exaudi, Deus, orationem meam, cum tribulor; a timore inimici eripe animam meam. Ingruentibus his quae superius memoravimus, per quae fides nostra et spes periclitatur, ad eum qui solus mederi his potest refertur oratio. Metus est enim, ne infirmam per naturam et consortium carnis animam, undique subrepentium illecebrarum aestus absorbeat. Adsunt namque quotidie, et pugnant blandimentis fallacibus, quasdam machinas excidii admoventes. Itaque per doctrinam coelestis eruditionis, pervigilem curam fidei impendere admonemur, timere (fort. et timere) [Col. 0409D] insidiantem semper hostem, ne incautam securitatem nostram ipse in speculis positus incurset. Vigilandum ergo in oratione Dei est, et semper orandum: ut cum fatigari anima et affligi subrepentium illecebrarum aculeis coeperit, Deus semper oratus exaudiat, nosque ab his quae timemus eripiat. Ait enim: A timore [Col. 0410A] inimici eripe animam meam. Deus enim non tum tantum orandus est, cum quae timentur ingruerint; sed timenda ea sunt, quae cum coeperint adesse dominantur: et semper atque indefessis precibus orandus est, ut nos 180 a timore eorum, quorum dominatum timemus, eripiat. Scriptum est enim in Proverbiis: Cum vocarem, non exaudistis; et cum extenderem verba, non intendistis; sed inania fecistis consilia mea, et consiliis meis non intendistis. Et ego perditionem vestram irridebo. Erit ergo, cum invocabitis me, et ego non exaudiam (Prov. I, 24 seq.). Propheta ergo, licet prior tempore (puta, Salomone, cujus sunt proxime dicta), non tamen eorum quae postea dicerentur ignarus est; sed impendentibus semper tribulationibus anxius, et ad omnem timorem inimici sollicitus, [Col. 0410B] Deum orat ob ea quae timet: [(b) 1Kb] et ut secum in tribulatione sit, et ut exaudiat, deprecatur. Neque enim Dei misericordiam metus noster, sed fides promeretur: et longae praeparationis [(c) 1Kb] documento opus est, ut mereamur audiri. Meminit ergo propheta ab his se omnibus [(d) 1Kb] precatu liberari: et docet orationem suam non ex dominatu eorum quae timuerit [(e) 1Kb] , sed ex metu esse dominatus.

7. Lingua homicida. Adversus recens renatos intenta.---Ait enim, VERS. 3-5:---Protexisti me a conventu malignantium, a multitudine operantium iniquitatem qui exacuerunt ut gladium linguas suas, intenderunt arcum rem amaram, ut sagittent in obscuro immaculatum. Non hic propheta arma bellica, nec enses, aut jacula, aut tormenta arcum pertimescit. [Col. 0410C] Omnis enim [(f) 1Kb] ei in lingua timor est: hujus gladios, hujus spicula metuit. Ab his quidem fide sua tutus est; ait enim: Protexisti me a conventu malignantium: sed arcus homicidae linguae semper intentus est, et acumen gladii in lingua ejus praesto est. Volant autem letales ejus sagittae, et non ambiguum est quid efficiant: scilicet ut sagittent in obscuro immaculatum. Et proprietas verbi intelligenda est. Non sanctum, non fidelem, non justum, sed immaculatum sagittant, eum cui per sacramentum Baptismi sordes et maculae veterum criminum recens ablutae sunt, nondum tamen firmatae fidei, nondum doctrinis spiritalibus eruditum, nondum contra haec pugnacis linguae arma certantem, sed simplicem, et ex novae nativitatis infantia tenerum. Hunc ergo sine metu contradictionis [Col. 0410D] alicujus, intento jam pridem arcu, per rerum ignorantiam in obscuro positum vulnerabunt. Ait enim, VERS. 6: Subito sagittabunt eum, et non timebunt: naturam simplicem, et [(g) 1Kb] immaculati novitate imperitam. Hanc enim fallunt, huic occultos laqueos praetendunt, insidiarum secretis latentibus gloriantes.

[Col. 0411A] 8. Fidei praesto sunt semper insidiae.---Sequitur enim: Firmaverunt sibi verbum malum, disputaverunt ut abscondereat laqueos: dixerunt: Quis videbit eos? Tempus discernitur, 181 et inferendi vulneris, et consilii firmati. Nam cum dicitur: Subito sagittabunt, futuri temporis opus docetur: cum autem: Firmaverunt verbum malum, jam ex praeterito consilium firmatae pridem voluntatis ostenditur. Semper enim excidia adversus fidem praesto sunt, et occultis ac fallentibus insidiis pestiferae adhortationis doli adjacent, quos a raris quibusque conspici opinantur. Et ideo dictum est: Absconderunt laqueos, et dixerunt; Quis videbit eos? Si enim haereticus pervertere fidem tentet, incredibile est quantis eam dolis subvertere contendat; si spem aeternitatis nostrae philosophus impugnet, mirum [Col. 0411B] in modum omne bonum praesentis vitae ponet in corpore: omni ingenii sui alacritate ea, quibus doctrinae coelestis institutio subrui possit, uterque scrutantes.

9. Nil valent contra Deum. Mundus non ex fortuitis. Anima immortalis. Carnis resurrectio. Deo cura hominis.---Sed quid ad Deum humana perversitas? quid adversus opificem operis ingenium? Exquirant licet omnibus argumentationis suae quaestiunculis excidium veritatis, deficiet tamen in veritatis destructione falsitatis assertio: atque ideo subsequitur, VERS. 7: Perscrutati sunt iniquitates, defecerunt scrutantes scrutinio. Defectio scrutantium, defectionem supervacuae contra Deum adhortationis ostendit. Quae enim non labefactabuntur ingenia, contradictioni veritatis intenta? Rimentur [Col. 0411C] licet omnia naturalium causarum secreta, pervicacique studiorum suorum vigore ipsa coelestium motuum interna scrutentur: in ipsa tamen operis sui intentione deficient, doctrinis spiritalibus refutati. Qui enim fortuitis motibus agi omnia docent, audient a nobis aeternae virtutis Deum non [(a) 1Kb] in fortuitis manere, sed esse mundi creatorem, indefinitae ut essentiae, ita et virtutis; ipsum a nemine, sed ex eo omnia, moderantem ea ipsa omnia continentem. Qui vero praedicabit animae cum corpore occasum, audiet animam non esse terrenam, sed ex afflatu Die ortam elementis corporis admisceri; mortem autem non interitum esse, sed discessionem ejus a corpore. Qui autem resurrectionem carnis abnegabit, sciet non difficilem ejus instaurationem [Col. 0411D] futuram ei, cui inchoatio prima sit facilis. Porro qui curam humanae conversationis Deo auferet, cognoscet aeterni regni Deum judicem: neque hominem idcirco tantum conditum ut esset (quid enim esse hominem Deo utile fuit?) sed ut in cognitionem Dei editus, profectum sibi ex opificis sui cognitione speraret.

10. Filii Dei natura et opera.---Jam si fidem haereticus [Col. 0412A] destruet, Dei filium semper fuisse cognoscet, nullo a Patre intervallo temporis separatum; ipsum 182 esse Verbum, Virtutem, Sapientiam Dei; hunc mundi opificem fuisse, hunc et hominis conditorem; hunc prima mundi crimina diluvio abluisse, hunc Moysi legem dedisse, hunc in prophetis fuisse, et per eos ingentia illa corporationis et passionis suae sacramenta cecinisse; hunc in corpore resurgentem caducae carni claritatem spiritalis gloriae intulisse, et in naturam divinitatis suae terrenae corruptionis absorbuisse primordia.

11. Scientiae divinae cedit profana.---Deficient igitur adversum ista scrutantes: et per virum doctrina Dei eruditum, et in altum humilitatem cordis sui erigentem, haec divinae operationis praeconia proferentur: [Col. 0412B] ita ut haec eminentia Dei, eorum ipsorum qui haec audiant confessione laudetur. Atque ideo ita sequitur, VERS. 8: Perscrutati sunt iniquitates, defecerunt scrutantes scrutinio. Accedet homo [(b) 1Kb] et cor altum, et exaltabitur Deus. Cognita enim scrutantium defectione, et accedente homine cordis alti, magnificentia divinae bonitatis agnoscitur. Quantus autem fiet doctrinae spiritalis profectus? Nam quis non magnificabit Deum, quem mundi hujus cognoverit conditorem? Quis non metuet quem judicem sciet? Quis non renasci in innocentiam volet, cum peccati [(c) 1Kb] remissionem sacramentum novae nativitatis indulgeat? Quis non a peccato desinat jam renatus, et in Innocentia velit parvuli permanere, cum talium sciat regnum esse coelorum (Matth. XIX, 14)? Haec [Col. 0412C] professio nostra scrutantium ingenia debilitat: haec doctrinae nostrae spicula, quae per regeneratorum exordium sagittae sunt parvulorum, stultas disputationes et ridicula de Deo dogmata vulnerant. His adversari profanae linguae contradictio non potest ad horum omnium [(d) 1Kb] disputationum et adhortationum nostrarum fidem, et trepidatio abnuentium et metus est audientium.

12. Fides nostra terret iniquos, recreat justos.---Annuntiatis enim operibus Dei, tunc incipient facta ejus intelligi, tunc in his laetabitur justus, tunc eum omnes recti corde laudabunt. Et hoc ipsum (ms. ipsud) psalmus ita edocet, VERS. 9-11: Accedet homo, et cor altum, et exaltabitur Deus. Sagittae parvulorum factae sunt plagae eorum, et [(e) 11Kb] nihil habuerunt [Col. 0412D] contra ipsos linguae eorum. Conturbati sunt omnes qui videbant eos, et timuit omnis homo. Et annuntiaverunt opera Dei, et facta ejus intellexerunt. Laetabitur justus in Domino, et sperabit in eo, et laudabuntur omnes recti corde. Adversus vulnerantes sagittas parvulorum loqui aliquid adversantium lingua non habuit. Et qui videbant parvulos sagittantes, conturbantur [Col. 0413A] et 183 metuunt; cum se [(a) 1Kb] in errore sitos recognoscunt, cum diem judicii et retributionem actae in corpore vitae agnoscunt, cum opera Dei audiunt, et facta ejus intelligunt. In his est laetitia sanctorum, in his spes firmissima. Ob haec Deum qui recto corde sunt laudant, scientes esse [(b) 1Kb] remissorem peccatorum, mortis peremptorem, et diaboli debellatorem, judicem saeculi, aeternitatis largitorem, Deum et Dominum nostrum, qui est benedictus in saecula saeculorum. Amen.



PSALMUS LXIV.

In finem Psalmus David.

Te [(c) 1Kb] decet hymnus Deus in Sion, et tibi reddetur votum in Jerusalem. Exaudi orationem, ad te omnis caro veniet. Verba iniquorum [(d) 1Kb] praevaluerunt super nos, [Col. 0413B] et [(e) 1Kb] impietatibus nostris tu propitiaberis. Beatus quem elegisti et assumpsisti, inhabitabit [(f) 1Kb] in tabernaculis tuis. Replebimur in bonis domus tuae, sanctum est templum tuum, mirabile in aequitate. Exaudi nos, Deus salutaris noster, spes omnium finium terrae, et in mari longe. Praeparans montes in virtute tua accinctus potentia, qui conturbas [(g) 1Kb] profundum maris, sonum fluctuum ejus. Turbabuntur gentes, et timebunt [(h) 1Kb] omnes qui habitant fines a signis tuis: exitus matutini et vespere [(i) 1Kb] delectationis. Visitasti terram, et inebriasti eam, multiplicasti locupletare eam. Flumen Dei repletum est [(j) 1Kb] aquis, parasti cibum illorum, quoniam ita est praeparatio [(k) 1Kb] ejus: rivos ejus inebria, multiplica generationes ejus, in stillicidiis ejus laetabitur [(l) 1Kb] exoriens. Benedices coronam anni benignitatis tuae, et campi [Col. 0413C] tui replebuntur ubertate. Pinguescent fines deserti, et exultatione colles accingentur. Induti sunt arietes ovium, et convalles abundabunt frumento; etenim clamabunt, et hymnum dicent.




184 TRACTATUS PSALMI.

1. Quid praecinat psalmus.---VERS. 1. Opportune superiorem psalmum hic qui subjacet consecutus est, Est autem et ipse in finem: et congregationem gentium, quae Dominum laudaturae sunt, nuntiat. Ipse hujus interpretationis nostrae fidem reddet.

2. Nil sine Dei laude inchoandum. Sion Ecclesia.---In exordio autem ejus, secundum consuetudinem suam, propheta orationem omnem ad Deum dirigit. Omnis enim nobis res atque sermo cum confessione Dei ineundus est. Sed sciens propheta plures pro [Col. 0413D] diversitate [(m) 1Kb] rerum ac studiorum in supervacuis demorari, specialem et proprium Dei a nobis honorem [Col. 0414A] requirit, dicens, VERS. 2: Tibi ducet hymnus Deus in Sion. Sion mons quidem Jerusalem adjacens est; sed montem hunc ejusque nomen atque etiam urbis ipsius, Ecclesiam quae corpus est Christi nuncupatam semper accepimus, Domino in psalmis dicente: Ego autem constitutus sum rex ab eo super Sion montem sanctum ejus (Ps. II, 6). Et ne in regno eum collis hujus constitutum arbitraremur, in Prophetis (Zach., IX, 9), atque etiam in Evangeliis (Matth. XXI) dictum est: Gaude valde, filia Sion, praedica filia Jerusalem: ecce rex tuus venit tibi. Et Apostolus (Gal. IV, 26): Ea autem quae sursum est Jerusalem libera (Reg. ms. liberata) est, quae est mater nostra. Hymnus ergo hic Deo condecet, qui sit in Sion spiritali et ecclesiastico cantico innocens, et [Col. 0414B] Dei [(n) 1Kb] laudibus dulcis.

3. Vita austera philosophorum et haereticorum. Vota extra Ecclesiam inania, Spiritu non interpellante.---Omnia autem superstitionum genera quae extra religionem Dei sint condemnat. Plures enim sunt in demersissimo erroris profundo locati, qui doctrinae suae perversitatem quadam inanis laboris probitate commendent. Cernimus namque nudis philosophos corporibus algere: ipso etiam conjugiorum usu magistri [(o) 1Kb] abstinent: haeretici sicco panis cibo vivunt. Sed qui tandem otiosi hujus propositi profectus est? totum hoc inane atque ridiculum est, et cum ipsis superstitionis causis miserabile. Deo ergo vovenda sunt contemptus corporis, castitatis custodia, jejunii tolerantia. Atque ideo ait: Et tibi [Col. 0414C] reddetur votum in Jerusalem. Vota enim tantum ecclesiasticae religionis utilia sunt. Quae cum et dignis Deo cantionibus, et propositae in Ecclesia observantiae studio probabuntur, tum digni erimus pro quibus Deum sanctus Spiritus interpellet. Idem namque per Prophetam loquitur, et docet. Ipse autem, secundum Apostolum (Rom. VIII, 26), pro nobis inenarrabilibus gemitibus interpellat: atque ideo hic ita dictum est, VERS. 3; Exaudi orationem: non enim subsequitur, meam [(p) 1Kb] ; 185 ut dicentis persona possit intelligi. Licet enim multi tamquam hoc deesset addiderint, non tamen in authenticis exstat. Propheta enim non suo sensu, sed inspiratus haec loquitur: Exaudi orationem.

4. Caro omnis homo. Errore et delictis est liberandus per Christi sanguinem.---Sequitur ut quorum oratio sit exaudienda demonstret. Nec longe exspectationem [Col. 0415A] nostram differt: subjecit enim: Omnis caro ad te veniet. Humani generis universitatem Scriptura sub carnis nomine designat: ut in lege: Et dixit Deus, non permanebit spiritus meus in hominibus istis, quoniam caro sunt (Gen. VI, 3); et in eadem: Quoniam corrupit omnis caro viam ejus (Ibid., 12), et in propheta Dominus: Et effundam de spiritu meo super omnem carnem (Joel. II, 28); et in Evangelio: Et Verbum caro factum est, et inhabitavit in nobis (Joan. I, 14). Hujus igitur humani generis orationem exaudiet Deus, quod vanis infelicium superstitionum doctrinis tenebatur: cum praecepta gentilia omnes eos ad studium impietatis imbuerent, Deum in lignis et saxis et metallis praedicando, et mundi opificem, atque animae nostrae parentem intra inanimem materiam collocando [(a) 1Kb] . Hunc igitur errorem gentes fatentur, quod eos philosophiae [Col. 0415B] facundia detinuerit in errore: scientes tandem vetera delicta sua et antiquae impietatis crimina Deo propitianda esse per Christum. Ipse enim secundum Apostolum nostra placatio est: ait namque: Quem proposuit Deus placationem per fidem in suo sanguine (Rom. III, 25), et iterum: Ipse est placatio pro peccatis nostris (I Joan. II, 2). Veniet ergo ad eum omnis caro, dicens, VERS. 4: Verba iniquorum invaluerunt super nos, et impietates nostras tu probitiabis.

5. Qui omnis homo liberandus.---Sed qui tandem propitiationis effectus est? Vel quid proderit errorem gentilem reliquisse, et doctrinam impiam sprevisse? Et idipsum non dissimulavit, dicens, VERS. 5: Beatus quem elegisti et assumpsisti, ut inhabitet in tabernaculis tuis. Omnis quidem caro veniet, id est, ex omni [Col. 0415C] hominum genere congregamur [(b) 1Kb] : sed beatus est quisquis fuerit electus. Multi enim secundum Evangelium vocati sunt, sed pauci electi (Matth. XXII, 14). Electi autem sunt nuptiali veste conspicui, puro atque integro novae nativitatis corpore splendidi. Itaque non res indiscreti judicii electio est: sed ex meriti delectu [(c) 1Kb] facta discretio est. Beatus ergo quem elegit Deus: beatus ob id, quia electione sit dignus. Scire autem nos convenit, hic beatus in quam rem fuerit electus, 186 scilicet ad id quod sequitur: Inhabitabit in tabernaculis tuis. Omnis perfectio bonorum, in habitationis coelestis est requies [(d) 1Kb] . Multas mansiones Dominus in coelis esse testatur (Joan. XIV, 2): sed Patrem orat, ut apostoli ubi et ipse sit maneant, dicens: [Col. 0415D] Pater quos mihi dedisti, volo ut ubi ego sum, ibi et illi sint mecum (Joan. XVII, 22). Ex plurimis ergo mansionibus, apostolis suis eam quae sibi est propria [Col. 0416A] communicat. Scit Propheta quanta beatitudo sit in tabernaculis Dei esse, alio loco dicens: Concupiscit et deficit anima mea in atria Domini (Ps. LXXXIII, 3). Sed non ob id bonorum coelestium spes adimitur, si non omnes ad cohabitationem Dei eligentur. Plures enim mansiones diversae dignitati habitantium praeparantur. Sed licet diversa sit dignitas; differt enim stella stellae in gloria (I Cor. XV, 41), tamen quotquot habitationibus, variis licet, digni habebuntur, fidei fructum et honorem coelestis gloriae sortientur.

6. Quae Dei domus, quae illius bona, quo merito comparantur.---Post enim beatitudinem ejus, qui ad habitandum in tabernaculis Dei fuerit electus, hoc sequitur: Replebimur in bonis domus tuae: sanctum est templum tuum, VERS. 6, mirabile in aequitate. His ergo bonis Domus Dei replebimur; quia in tabernaculis [Col. 0416B] Dei beatus habitabit. Et quidem interim bona domus quae sint possumus existimare, Ecclesiae scilicet munera, quae ei secundum multiplicem fructum Christus indulsit; quia et ipsa secundum Apostolum domus Dei est: Ut scias, inquit, quemadmodum oporteat te in domo Dei diversari, quae est Ecclesia Dei vivi, columna et firmamentum veritatis (I Tim. III, 15). Haec ergo habet tricesimum, sexagesimum, centesimumque [(e) 1Kb] fructum. His ergo bonis domus Dei fides credentium explebitur, quae interim donorum divisionibus adornatur, sicut scriptum est: Huic enim datur sermo sapientiae, alii sermo scientiae [(f) 1Kb] , alii fides in eodem Spiritu, alii dona sanationum, alii genera linguarum, alii [(g) 1Kb] interpretatio linguarum (I Cor. XII, 8 et seqq.) Verum sunt et alia plena et perfecta domus [Col. 0416C] Dei munera nequaquam [(h) 1Kb] naturis carnalium sensuum aestimanda. Novit haec usque ad tertium coelum Apostolus raptus: et praedicat dicens: Quod oculus non vidit, nec auris audivit, nec in cor hominis ascendit, quae praeparavit Deus his qui diligunt eum (I Cor. II, 9). His igitur domus Dei bonis replebimur. Et meritum percipiendorum horum fructuum docet, dicens, Sanctum est templum 187 tuum, mirabile in aequitate. Omnia namque credentium corpora templum Dei esse Apostolus docet, dicens, An nescitis quod templum Dei estis, et spiritus Dei habitat in vobis? Si quis templum Dei corruperit, corrumpet eum Deus. Templum enim Dei sanctum est (I Cor. III, 16, 17). Ornandum ergo hoc Dei templum est sanctitate atque justitia, ut [Col. 0416D] bonis domus Dei repleatur, ut aequitatis ac fidei operibus mirabile sit. Domum autem Dei etiam ipsum assumptum a Dei filio hominem intelligere erit promptum: [Col. 0417A] quia in eo inhabitet omnis plenitudo divinitatis, et per naturae proprietatem in eo Pater habitet, bonis itaque [(a) 1Kb] ejus, id est, virtutis, gloriae, aeternitatis, unoquoque eo replendo, qui se templum Deo sanctum et mirabile in aequitate servaverit. Omnium itaque nostrum spes ista est, ut bonis domus Dei repleamur, ut sanctum et mirabile templum illius simus. Beati quidem sunt, qui jam a Deo ad habitandum in tabernaculis ejus electi sunt: sed festinare nos in consortium hujus beatitudinis congruum est, operationibus id atque orationibus expetentes [(b) 1Kb] .

7. A beatitudinis spe nulla gens exclusa.---Ob quod ita sequitur: Exaudi nos, Deus salutaris noster, spes omnium finium terrae, et in mari longe. Non competit haec oratio Judaeo. Et quamquam hic liber legis sit, [Col. 0417B] prophetia tamen non est gentis unius. Spes enim haec omnium finium terrae est: et quacumque se habitabilis mundi hujus temperies extendit, omnibus Christus in spe est. Quin etiam interni atque externi maris [(c) 1Kb] insulae in hujus nominis virtute requiescunt. Spes enim omnium finium terrae, et in mari longe est. Sed spem oportet non ex inani esse praesumptam: ne magis sit incertorum praesumptio, quam expectatio cognitorum.

8. Montes non terreni hic significantur.---Itaque cur in eo spes omnium sit, in consequentibus docet, dicens, VERS. 7 et 8: Praeparans montes in virtute tua accinctus potentia, qui conturbas [(d) 6Kb] fundum maris, sonum fluctuum ejus. Ad terrenorum montium naturam sermo iste non pertinet: firmati enim sunt, non [Col. 0417C] praeparati; praeparatio autem, futurae operationis est coeptum. Dehinc memoratorum montium praeparatio in accinctu potentiae atque virtute est: terra autem omnis ex nihilo est jussa subsistere; resque ea potentiae non eguit accinctu, quae ex jubendi facilitate pendebat. Utile est autem cognoscere sicubi in Scripturis montium facta sit mentio. Ait namque propheta: Audite, populi omnes, 188 et attendat terra, et omnes habitantes in ea. Et erit vobis Dominus Deus in testimonium, Dominus de domo sancta sua. Propter quod ecce Dominus descendet de loco suo, descendet super excelsa terrae, et conteret montes subtus se, et valles liquescent tamquam cera a facie ignis propter impietatem Jacob. Haec omnia propter peccata domus Israel (Mich. I, 2 et seqq.). Et rursum: Et commota est et intremuit terra, et [Col. 0417D] fundamenta montium conturbata sunt et commota sunt, quoniam iratus est his. Adscendit fumus ab ira ejus, et ignis [Col. 0418A] a facie ejus [(e) 1Kb] exardescet, carbones accensi sunt ab eo. Inclinavit laecum, et descendit, et caligo sub pedibus ejus. Et in consequentibus est: Misit sagittas suas, et dispersit eos; et fulgura multiplicavit, et conturbavit eos (Psal. XVII, 8 et seqq.). Et in his, quantum lectio docet descensionem Domini de coelo per Prophetam Spiritus sanctus ostendit, [(f) 1Kb] metum terrae, montium trepidationem, ob id quia his Dominus iratus sit, fumo de ira ejus exorto, igne deinceps de conspectu ejus accendendo. In fumo qui adscendit, praeteriti temporis res est: in igne autem accendendo, futuri significatio continetur. Dehinc ne quidquam de natura hebeti et immobili dictum existimaretur: hos montes sagittae missae dispergunt, et fulgura multiplicata conturbant.

9. Montes diabolus cum suis. Hi a Christo obtriti.---[Col. 0418B] Hoc igitur montium nomine omnem supereminentem virtutem intelligi oportet: quae se contra Deum exaltans atque efferens, irae Dei subdidit. Descendens igitur Deus Verbum, assumptum sibi hominem potentia accingens, primum haec cacumina montium depressit, diaboli, scilicet et suorum contumacem excellentiam protrivit, quos per hanc primae obtritionis potestatem, poenae aeterni judicii praeparavit. Servavit autem hanc eamdem propheta rationem, dicens: Ascendit fumus ab ira ejus, et ignis a conspectu ejus ardescet. Fumus enim eos interim arsuri ignis involvit: atque ob id in praesenti psalmo ita scriptum est: Praeparans montes in virtute tua accinctus potentia. Accinctio potentiae ei quod indigebat [(g) 1Kb] corpori coaptatur. Non enim Virtus accingitur; sed in virtute [Col. 0418C] Dei potentia homo quem Dominus assumpsit accingitur.

10. Mare, saeculum.---Contemplandum autem est, quid praeparationem montium consequatur: Qui conturbat fundum maris, sonum fluctuum ejus. Conturbat non mare, sed maris fundum: neque 189 fluctus ejus, sed sonum fluctuum. Mare autem, ut prophetiae sermo edocet, pro saeculo nuncupatur: ut ait: Superinducet Dominus machaerum terribilem et magnam, super draconem serpentem pravum, et perimet draconem qui in mari est (Esa. XXVII, 1). Et iterum: Mare hoc magnum et latum; ibi requiescet draco, quem figurasti ad illudendum ipsum (Ps. CIII, 25). Vel certe illud absolutius: Veni in altitudinem maris, et tempestas demersit me (Psal. LXVIII, 3). Montes igitur, id est, adversariae [Col. 0418D] omnes supereminentesque virtutes poenae judicii praeparantur, et maris fundamenta turbantur. [Col. 0419A] In harum enim inimicarum virtutum fiducia saeculum consistebat, et haec in invisibilibus saeculi hujus profundis latebant. Sonus autem fluctuum cum fundo maris perturbatur. Turbato enim diabolo, omnia terroris sui ministeria turbantur: et ipse, quo gentes pavebant, adversantium potestatum sonus trepidat. Recordemur vatum murmura, et inconditos bacchantium fremitus, et nonnumquam confuso audientium sensu incertum nescio quid simulacrorum aera sonuisse, omnem denique profano cerimoniarum cantu mundum resultantem. Nunc vero Domino Christo praedicato, silere omnia confutata et trepida, cum hi templorum et gentium dii virtute fidelium subjiciuntur ad poenam: cum credentium verbis torquentur, laniantur, uruntur, et invisibiles nobis atque incomprehensibiles [Col. 0419B] naturae verbo continentur, puniuntur, abiguntur, cum vates silent, cum muta sunt templa. Per haec itaque jam judicio praeparantur. Et praeparatio ista quid proficit? profecit [(a) 2Kb] , namque: Turbabuntur gentes, VERS. 9, et timebunt: cernentes scilicet deos suos mutos, et tantum ad impositionem manuum nostrarum poenae suae vocibus ingemiscentes. Sed post turbationem gentium alii timebunt; timorem enim erit illatura turbatio. Numquid omnes qui et turbabuntur, et timebunt? Non utique omnes qui et turbabuntur, et timebunt.

11. Timebunt neque prorsus sectantes, neque dimittentes quae carnis sunt.---Qui ergo timebunt? Qui inhabitant fines. Non subjecit Scriptura, ut assolet, fines terrae; non enim hic de terrae finibus loquebatur. [Col. 0419C] Dehinc ergo sermonis ratio non 190 patitur, ut id adjectum [(b) 1Kb] existimemus. Ait enim, Qui inhabitant fines. Numquid et gentes, quae intra fines sunt, non timebunt; et terrarum tantum extima Deum metuent, ab ejus metu caeteris quae in medio habentur alienis? Finis autem est, non res ipsa, sed rei extimum. Extimum vero est, in quo res ipsa deficiet. Qui ergo fines inhabitant? Scilicet qui in carne positi, neque in totum adhuc secundum carnem agunt, neque jam omnino finem peccati per desinendi a peccatis consuetudinem tenent; sed volentes desinere, [Col. 0420A] nec penitus desinentes, et finem etiamnum, id est, quamdam proximam defectionem peccati, carnis habitantes, nec a carne absunt, nec in totum interna carnis exercent. Apostolus autem cum in corpore sit, peregrinatur a corpore (II Cor. V, 8). Apostolus cum in vita sit, quotidie tamen moritur (I Cor. XV, 31): vivit autem jam non ipse, vivit vero in eo Christus (Gal. II, 20). Omnes ille fines ambiguae voluntatis excessit, etiam extra fines corporis peccatique habitat, peregrinando a corpore dum in corpore est, et quotidie moriendo dum vivit [(c) 1Kb] , et jam non ipse in se vivendo, sed Christus. Caeterum timentium trepidatio ex ambiguae habitationis incerto est: dum adhuc habitando [(d) 1Kb] fines timent, nondum penitus quod jam habitant transeundo; et tamen desinendi [Col. 0420B] voluntate finem [(e) 1Kb] jam habitent desinendi.

12. Signa Dei misericordiae. Matutinae et vespertinae Dei laudes.---Sed videamus, hi qui fines habitant cur timebunt, et unde illis metus ingruat. Neque id occultum est: sequitur namque: Et timebunt qui inhabitant fines a signis tuis. Metus ergo omnis a signis est. Sed quae haec erunt signa? Exitus matutini, et vespere delectationes. VERS. 10. Visitasti terram, et inebriasti eam, multiplicasti locupletare eam. Flumen Dei repletum est aqua, parasti cibum illorum, quoniam ita est praeparatio tua. Ab his igitur signis metus ortus est. Est enim magnum in singulis quibusque eorum signum. Nam post praeparationes montium in accinctu potentiae, et conturbationem maris fundi et sonitus [(f) 1Kb] fluctuum ejus, progressus Ecclesiae [(g) 1Kb] in [Col. 0420C] matutinorum et vespertinorum hymnorum delectationes maximum misericordiae Dei signum est. Dies in orationibus Dei inchoatur, dies 191 in hymnis Dei clauditur, secundum quod dictum est: Suavis ei sit laudatio mea (Psal. CIII, 34), et rursum: Elevatio manuum mearum sacrificium vespertinum (Ps. CXL, 2).

13. Ebriens et opulentia spiritalis.---Succedit igitur et hoc sequens signum, VERS. 10: Visitasti terram, et inebriasti eam, multiplicasti locupletare eam. Terra haec qua utimur non locupletatur, sed ex fructuum suorum ubertate locupletat. Non ergo in eam sermo conveniet, [Col. 0421A] quae et locupletandi se caret sensu, et cujus id est ut locupletet officium. Visitavit autem Deus terram, id est, humani generis nativitatem: eaque visitata a Deo multiplicatis gratiarum muneribus ditescit. Apostolo dicente: In omnibus ditati estis in ipso, in omni verbo et scientia (I Cor. I, 5). His enim bonis replemur, et sine cessatione potandi quotidie coelestium bonorum munus haurimus, pleni divinis copiis atque ebrii. Locupletatio enim ostensa est esse ea quae superius nuncupabatur ebrietas.

14. Spiritus sancti munus.---Et locupletationis atque ebrietatis hujus fructus est contuendus. Et qui hic tandem sit, non tacetur: Flumen Dei repletum est aqua, parasti cibum illorum, quoniam ita est praeparatio tua [(a) 1Kb] . Et de flumine ambigendi locus nullus est. [Col. 0421B] Ait enim Propheta: Fluminis impetus laetificat civitatem Dei (Ps. XLV, 5). Et ipse Dominus in Evangeliis ait: Qui biberit ex aqua quam ego dedero, flumina de ventre ejus fluent aquae vivae salientis in vitam aeternam (Joan. IV, 13, 14). Et iterum: Qui crediderit in me, sicut scriptum est, flumina de ventre ejus exient (Joan. VII, 38, 39). Hoc autem dicebat de Spiritu sancto, quem accepturi erant credentes in eum (Joan. VII, 38, 39). Hoc ergo flumen Dei aqua repletur. Spiritus enim sancti muneribus inundamur, et in nos ex illo vitae fonte fluvius Dei aqua repletus infunditur. Habemus etiam et cibum paratum. Et quis hic cibus est? Ille scilicet in quo [(b) 1Kb] ad Dei consortium praeparamur, per communionem sancti corporis in communione deinceps sancti corporis collocandi. Id [Col. 0421C] enim praesens psalmus significat, dicens: Parasti cibum illorum, quoniam ita est praeparatio tua: quia cibo illo quamvis in praesens salvamur, tamen in posterum praeparamur.

15. Praedicta spectant futurum.---Servat autem consuetudinem suam Propheta, ut tempora de quibus loquitur distinguat. Superior namque sermo tamquam de praeterito fuit: quae autem adhuc gerenda erant, gerendorum fide et scientia tamquam jam gesta memoravit. Ut autem ea omnia futuri temporis doceret esse, ait, VERS. 11: Rivos ejus inebria, multiplica generationes ejus: in stillicidiis ejus laetabitur cum exorietur. Omnis hic orantis est sermo, et ut ea quae commemorata sunt Deus expleat deprecantis. Terra 192 autem visitata, inebriata est: et [Col. 0421D] quomodo nunc rivi ejus inebriantur? Sed meminisse debemus, quod si quis ex aqua Domini potaverit, flumina de ventre ejus effluent: ergo potatione aquae opus est, ut flumina fluant. Inebriamur autem ipsi, cum Spiritum sanctum qui fluvius est nuncupatus accipimus. Dehinc, quia ex nobis diversi gratiarum rivi [Col. 0422A] emanant, orat propheta ut hos eosdem Dominus inebriet: ut his inebriatis, et dono divini muneris perfusis, generationes nostrae multiplicentur; terra scilicet bona, secundum evangelicam comparationem, verbi semen excipiens, fructu tricesimo et sexagesimo et centesimo ditescat (Matth. XIII, 8). Est autem nobis per sacramentum baptismi renatis maximum gaudium, cum quaedam in nobis Spiritus sancti initia sentimus, cum subeat nos sacramentorum intelligentia, prophetiae scientia, sermo sapientiae, spei firmitas, sanationum charismata, et in daemonia subjecta dominatus. Haec enim tamquam stillicidia nos penetrant, quae paulatim coepta fructu multiplici exuberant. In his ergo stillicidiis cum exorietur terra laetabitur. Sed stillicidia multiplicantur ut rivi sint; [Col. 0422B] rivi autem inebriantur ut flumina sint.

16. Consequens autem est, ut omnem exspectationem nostram propheta confirmet: et doceat quid montium praeparatio, fundi maris turbatio, terrae visitatio et ejus inebriatio, et fluminis plenitudo consummationis habitura sint. Docet itaque in his quae consequuntur, dicens, VERS. 12, 13 et 14: Benedices coronam anni benignitatis tuae, et campi tui replebuntur ubertate. Pinguescent fines deserti, et exultatione colles accingentur [(c) 1Kb] . Induti sunt arietes ovium, et convalles abundabunt frumento; etenim clamabunt, et hymnum dicent. Annum benignitatis Dei ex propheticis atque apostolicis doctrinis cognovimus. Dictum enim est ex persona Domini: Spiritus Domini super me, propterea unxit me, evangelizare pauperibus misit [Col. 0422C] me, praedicare captivis remissionem, et caecis visionem, vocare annum Domini acceptum, et diem retributionis (Esa. LXI, 1, 2): annum aeterni et beati illius saeculi sine dubio declarat. Namque bonitatis Domini hic annus est, quo erunt indelessa illa benignae retributionis tempora auspicanda. Hujus igitur anni Dei benedicet coronam [(d) 1Kb] jucundissimus et suavissimus visitatae terrae inebriataeque fructus. Haec enim Christi est, depulsa corporum nostrorum corruptione et perempta mortis potestate, victoria. Haec corona sanctificatae terrae nostrae flore benedicta est Dominus sanctorum suorum choro atque ambitu gloriosus. Tunc ubertate campi replebuntur, tunc deserti 193 fines pinguescent, tunc colles exsultatione [(e) 1Kb] accingentur, tunc arietes ovium induentur. Illud enim retributionis [Col. 0422D] est tempus.

17. Gloriae discrimen in sanctis, in martyribus, in Ecclesiae ducibus.---Sed discrimen ipsius [(f) 1Kb] retributionis est contuendum. In campis enim, quorum in cultura usus est, ea quae sub lege et cultura Dei [(g) 1Kb] fuerint opera ubertatem consequentur. Ubi autem [Col. 0423A] fines deserti pinguescent, Ecclesiae quae deserta diu fuit populus, repromissionis bonis opimatur. In collibus vero exsultatione accinctis, gloriosa martyrum gaudia nuntiantur; hi enim sunt terris caeteris celsiores. Cum autem arietes ovium induentur, aeterna illa et beata patriarcharum et prophetarum et apostolorum, qui duces gregis sancti sunt, vestis ostenditur; de qua ait beatus apostolus Paulus: Oportet enim corruptibile hoc induere incorruptionem (I Cor., XV, 53); et iterum: In quo nolumus dispoliari, sed superindui, ut absorbeatur hoc mortale a vita (II Cor., V, 4). Hoc ergo indumento arietes ovium induuntur, et hoc gloriosae immortalitatis habitu vestiuntur.

18. Sed quamquam diversa retributionum dona monstrata sint, spem tamen praeter haec non exiguam [Col. 0423B] misericordiae suae Deus tribuit, dicens per prophetam, Et convalles abundabunt frumento: humiliores scilicet, sed tamen non impiae fidei atque operis homines, fructum vitae sortientur. Non enim ubertate replebuntur ut campi, neque ex deserto pinguescent, neque exultatione accingentur ut montes, neque tamquam arietes ovium induentur, in quibus omnibus definitae [(a) 1Kb] gloriae munus ostenditur; sed frumento abundabunt, vivendi scilicet substantia non carebunt, quia per infirmitatem fidei humiles sunt, et editis circum se collibus vallium more depressi.

19. Praedicta spiritaliter sunt intelligenda.---Ac ne propheticus sermo hos campos, haec deserta, hos colles, hos arietes, haec convallia, quae adspectui nostro subjacent, voce et sensu carentia significare [Col. 0423C] existimaretur; adjecit: Etenim clamabunt, et hymnum dicent, Dei scilicet laudes ob haec diversa retributionum praemia indefessis et maximis vocibus concinentes.



194 PSALMUS LXV.

In finem, canticum psalmi.

Jubilate Deo omnis terra, psalmum dicite nomini ejus, date gloriam laudationi ejus. Dicite Deo: Quam terribilia sunt opera tua, Domine, in multitudine virtutis tuae mentientur tibi inimici tui. Omnes terrae adorent te, et psallant tibi: psalmum dicant [(b) 1Kb] nomini tuo. DIAPSALMA. Venite et videte opera Dei, terribilis in consiliis super filios hominum. Qui convertit mare in aridam, in flumine perambulabunt [(c) 1Kb] pede: ibi laetabimur in ipso, qui dominatur [(d) 1Kb] in virtute sua in aeternum. Oculi ejus super gentes respiciunt: qui in iram [Col. 0423D] provocant, non exaltentur in se. DIAPSALMA. Benedicite gentes Deum nostrum, et obaudite vocem laudis ejus. [Col. 0424A] Qui posuit animam meam ad vitam, et non dedit commoveri pedes meos. Quoniam probasti nos Deus, igne nos examinasti, sicut examinatur argentum. Induxisti nos in laqueum, posuisti tribulationes in dorsum nostrum: imposuisti homines super capita nostra. Transivimus per ignem et aquam, et induxisti [(e) 1Kb] nos in refrigerium. Et introibo in domum tuam in holocaustis, reddam tibi vota mea, quae distinxerunt labia mea. Et locutum est os meum in tribulatione mea. Holocausta medullata offeram tibi cum incenso arietum [(f) 1Kb] , offeram tibi boves cum hircis. DIAPSALMA. Venite et audite, et narrabo vobis, omnes qui [(g) 1Kb] timent Deum, quanta fecit animae meae. Ad ipsum ore meo clamavi, et exsultavi [(h) 1Kb] sub lingua mea. Iniquitatem si conspexi in corde meo, non exaudiet [(i) 1Kb] Deus. Propterea [Col. 0424B] exaudivit [(j) 1Kb] Deus, et intendit voci orationis meae. Benedictus Deus qui non amovit deprecationem meam, et misericordiam suam a me.




195 TRACTATUS PSALMI.

1. VERS. 1. Superscriptio psalmi a superiore eo distat, quod in se habet Canticum psalmi, cum in anteriore Psalmus cantici editus sit. Caeterum aequaliter praescribuntur in finem. Itaque secundum illam, quam in exordio attulimus [(k) 1Kb] de titulorum inscriptione rationem, perspicuum est psalmum hunc ob adepta per meritum boni operis spiritalis doctrinae instituta cantari: quia quando in superscriptione Psalmus cantici est, per cognitionum coelestium praedicationem gesta boni operis continentur in psalmo; cum autem Canticum psalmi est, ex operationis obedientia adeptae spiritalis [Col. 0424C] scientiae hymnus ostenditur. Canticum enim vocis officium est: psalmus autem ex coaptatione, quam harmoniam nuncupant, organi comparatur, fitque ex imparibus ac dissimilibus modis artificis ingenio apta et consonans et amoena modulatio. Quo exemplo, variis officii nostri et scientiae ministeriis, gratum Deo [(l) 1Kb] opus et sibi consonans comparamus. Et hujus quidem intelligentiae ipsi nobis psalmi auctores erunt; cum quando sit in psalmo cantici per scientiae et cognitionis doctrinam boni operis praedicatio, in cantico vero psalmi per gestorum meritum gratulatio adeptae scientiae intelligatur. Ob eam igitur causam in psalmo praesenti, spiritus prophetiae a gratulationis doctrina coepit. Psalmum autem ex persona prophetarum consistere, res ipsa et ratio demonstrat.

[Col. 0424D] 2. VERS. 2 et 3. Jubilate Deo omnis terra, psalmum dicite nomini ejus, date gloriam laudationi ejus. [Col. 0425A] Dicite Deo: Quam terribilia opera tua! In multitudine virtutis tuae mentientur tibi inimici tui. Primum ergo jubilandum Deo praemonet, secundo psallendum nomini ejus, dehinc gloriam dandam laudationi ejus, tum dicendum Deo: Quam terribilia opera tua! postremo id confitendum: In multitudine virtutis tuae mentientur tibi inimici tui. Sed ut rationem atque ordinem ita dispositi hujus sermonis intelligamus, necessarium est id quod difficultatem affert paucis absolvere.

3. Jubilum quid vulgo. Secundum vim vocis graecae sonus est militaris.---In latinis codicibus ita legimus: Jubilate Deo omnis terra. Et quantum ad eloquii nostri consuetudinem pertinet, jubilum pastoralis agrestisque vocis sonum nuncupamus, cum in solitudinibus [Col. 0425B] aut respondens aut requirens, per significantiam ductae in longum et expressae in nisum [(a) 1Kb] sonus vocis auditur. In graecis vero libris, qui ex hebraeo proximi 196 sunt, non eadem significantia scribitur. Namque ita se habent: , et cum illis , quem latine jubilum ponunt, significat vocem exercitus praeliantis, aut in concursu proterentis hostem, aut successum victoriae exsultationis voce testantis. Quam rem ubi ita se translationis ratio temperavit, absolutius in psalmo altero intelligimus, cum dicit: Omnes gentes, plaudite manibus, jubilate Deo in voce exsultationis (Ps. XLVI, 2). Vox autem exsultationis dissentit ab jubilo; sed pro translationis conditione, quia propria exsultantis vocis nuncupatio non reperta est, per id quod jubilum [Col. 0425C] dicitur, vox exsultantis ostenditur.

4. Eo uti admonetur contra daemonem certantes.---Positi igitur in vitae istius praeliis, et in hoc carnis et sanguinis nostri certamine adversum diabolum exercitusque ejus armis spiritalibus dimicantes, Deo monemur in voce exsultationis jubilare. Et ne ad inanimem hanc terrae molem esset sermo referendus, universitas nostra ex terra in primo Adam parente genitorum [(b) 1Kb] sub plurali numero monstratur cum dicitur: Jubilate Deo omnis terra. Simul enim et officium omnium docetur, et origo. Terrendus ergo est confessionis nostrae sermone omnis profanus auditor: et adversum diabolum armaque ejus orationum nostrarum sonitu certandum est, et belli nostri victoria exsultationis voce monstranda est. Audiat orantis [Col. 0425D] populi consistens quis extra ecclesiam vocem, spectet celebres hymnorum sonitus, et inter divinorum quoque sacramentorum officia responsionem devotae confessionis accipiat. Necesse est terreri omnem adversantem, et bellari adversus diabolum, vincique [Col. 0426A] resurrectionis fide mortem, tali exsultantis vocis nostrae, ut dictum est, jubilo. Sciat hoc Deo placitum esse, hoc spei nostrae testimonium, publicas victricesque exsultationis nostrae voces personare: quarum propheta non negligens est, loco alio memorans: Circuivi et immolavi in tabernaculo ejus hostiam jubilationis (Psal. XXVI, 6). Et ne inanem jubilationis hujus doctrinam atque observantiam crederemus, alibi protestatur [(c) 1Kb] : Beatus populus, qui scit jubilationem (Ps. LXXXVIII, 16). Necessarium ergo id fidei nostrae est, in cujus scientia beatitudo est.

5. Corpore etiam Deo placendum.---Nam primum in admonitionum ordine propheta disposuit, ut jubilet Deo omnis terra, secundo ut psalmum dicat nomini ejus. Deo itaque jubilandum est; quia debitum [Col. 0426B] ei a nobis exsultantis vocis officium est. Psallendum autem nomini ejus est; quia ut per organum psalmus est, ita et corporis nostri, 197 quod animae et affectionis et negotiorum omnium organum est, artificiosis operibus est placendum. Digne ergo Dei nomine agendum est, ut in quantum effici licet, dictis Domini obsecundemus dicentis: Sic luceat lumen vestrum coram hominibus, ut videant opera vestra bona, et magnificent patrem vestrum qui in coelis est (Matth. V, 16). Vitae enim nostrae honestas ad ejus laudem erit referenda cui vivimus. Denique idipsum ex subjectis docetur. Sequitur enim: Psallite nomini ejus, date gloriam laudationi ejus: quia ex organi nostri psalterio, id est, corporis animae famulantis effectibus, praebetur per nos Deo gloriosa laudatio; cum [Col. 0426C] gentes opera nostra contuentes, patrem nostrum qui in coelis est magnificent. Et dabitur laudi ejus gloria, si digne nomini ejus, organi, id est, corporis nostri operatione psallamus.

6. Deus quam tremendus.---Docemur etiam [(d) 1Kb] consequentibus monitis ad ordinem obsequelae, Propheta vel spiritu per Prophetam ita admonente: Dicite Deo: Quam terribilia sunt opera tua! Quis enim non trepidet ad majestatem ejus, qui saecula instituerit, mundum condiderit, tempora revolubili vicissitudine cursuque dimensus sit, coelum astris ornaverit, terram fructibus repleverit, mare obicibus concluserit, hominem ut his aut uteretur aut dominaretur elegerit? Per haec enim omnia virtutis ac potestatis ejus aeternitas noscitur, Apostolo [Col. 0426D] dicente: Quae enim invisibilia ejus, a creatura mundi ipsius factis [(e) 12Kb] intellecta adspiciuntur, aeterna quoque virtus ejus et divinitas? (Rom. I, 20.) Haec terribile nomen conditoris efficiunt; et operum dignitas majestatem ejus qui ea sit operatus ostendit. Horum [Col. 0427A] igitur operum conditor esse Deus et a nobis praedicandus est, et a caeteris confitendus: non haec omnia esse dii mentienda sunt.

7. Ethnicorum de Deo varii errores. Unde Deos plures finxerint.---Alii enim fortuitu haec exstitisse commemorant, alii aeterna mansisse confirmant. Et idcirco mundum ipsum Deum esse contendunt: dum aut suapte cum voluit potestate constiterit, aut dum initio caret, careat dominantis arbitrio. Alii autem solum coelum, quia igneum sit; alii aera, quia motu ac natura indissecabili circumferatur, alii aquas, quia indefesse effluant, Deum nuncupant. Plures terrae metalla, robora, scopulos, herbas, deos adoraverunt. Nonnulli deos esse aut putrefactorum corporum ossa, aut deflagrantium rogorum busta mentiti sunt: horum omnium [Col. 0427B] conditorem Deum nescientes. Et idcirco talem confessionis nostrae 198 ordinem Propheta esse docuit oportere: Dicite Deo: Quam terribilia sunt opera tua! In multitudine virtutis tuae mentientur tibi inimici tui: ex multitudine scilicet virtutum Dei, venerationem falsorum in diis nominum mentientes.

8. Ab iis ad unum revocatur homo.---Sed quia mentiuntur inimici, quid a cunctis fieri oporteat docetur ita, VERS. 4.: Omnis terra adoret te, et psallat tibi: psalmum dicat nomini tuo, Altissime. Mendacio inimicorum in nuncupatis diis demonstrato, salutis nostrae instituta praebentur: ut terrena omnis origo nostra adoret et psallat Altissimo, verum Deum et universorum conditorem relictis impietatum mendaciis recognoscens.

[Col. 0427C] 9. Qui longe a Deo, advocantur ad contuenda Dei opera.---Sensum diapsalma distinxit. Sermo enim ad Deum cum oratione directus, ad homines nunc refertur: quos tamquam longe a cognitione Dei consistentes, Propheta ad proximum advocat, dicens: Venite, et videte opera Dei. Docuit autem et Apostolus esse plures longe a Deo positos, quos doctrinae adhortatio tamquam in vicinia collocaverit, cum ait: Et cum venisset, evangelizavit pacem vobis qui longe, et pacem his qui prope (Ephes. II, 17). Ex lege enim multi tamquam de prope manentes crediderunt, gentibus longe advocatis.

10. Ea scilicet quibus humanae saluti legis tempore consuluit.---Prophetica igitur praedicatio omnes ad Dei opera contuenda advocavit: sed non ea opera, [Col. 0427D] quae cunctorum adspectui subjecta sunt, coeli, aeris, terrae ac maris (haec enim omnes contuentur); sed ea quae fidelium tantum studiis comperta sunt, quibusque saluti humanae cum ingenti admirabilium virtutum terrore consultum est, Pharaone impietatis [Col. 0428A] suae poenis in exemplum humani timoris coercito, ut terror damnationis irreligiosorum metu religionem inchoaret; cum in terrae iter mare aruit, et aquae in aridam conversae sunt: cum Jordanem pedibus populus egressus est, et ingressuro repromissionis terram Israel fluentis stare jussis, reliquus ad gradiendi securitatem fluvii alveus decucurrit. Ad hujus igitur legis et prophetarum Dei opera contuenda Propheta gentes advocat, dicens, VERS. 5 et 6: Venite, et videte opera Dei, terribilis in consiliis super filios hominum. Qui convertit mare in aridam, in flumine pertransibunt pede. Ipse enim Deus esse intelligendus est, ex cujus terribilibus consiliis humanae saluti per haec opera consultum est: ut opinionem de Deo (quia nemo coelum contuens Deum [Col. 0428B] esse non sentiat) [(a) 2Kb] scientia nos et cognito talium operum de auctore confirmet.

11. Qui illa ad omnes pertineant.---199 Verum haec quamvis virtutum Dei opera sint, non tamen spei et saluti satisfaciunt universorum. Populo enim tantum legis mare in terram demutatum est, ejusque itineri Jordanis aruit. Sed quid hoc ad universae terrae salutem proficit? Omnibus enim hoc quod Venite dictum est, competit; quia de universis praescriptum erat: Omnis terra adoret te. Quid ergo mihi ad salutem tanto postea genito Jordanis tum arefactus impertit? Impertit plane. Hujus enim primum aquis, peccatorum ablutio Joanne poenitentiam praedicante donata est: et per quem populo in repromissionis terram iter fuerat, per eum via nobis coelestis regni, [Col. 0428C] et novae generationis lavacro possessio aeternorum corporum inchoatur, aquis ipsis baptismo Domini consecratis. Ob quod ab id quod dictum erat: Venite et videte opera Domini, quam terribilis in consiliis super filios hominum, qui convertit mare in aridam: in flumine pertransibunt pede. Ne ab his quae gesta sunt antea, spei nostrae esset intercisa securitas, cum de futuro transibunt dixisset; ideo subjectum est: Ibi laetabimur in ipso. Per has enim Jordanis aquas, in illa quae a prophetis promissa sunt terrae bona, gressu abluendorum corporum transitum est atque transitur: et ibi coelestis sacramenti laetamur exordiis. Cujus laetitiae et tempus et causam alius propheta testatur, dicens: Laetare desertum sitiens, et exultet desertum, et floreat tamquam lilium, et effloreant [Col. 0428D] et exultent deserta Jordanis. Invalescite manus invalidae et genua dissoluta, consolamini [(b) 12Kb] modici animi, sensu invalescite, nolite timere. Ecce Deus noster [(c) 1Kb] judicium reddet, ipse veniet, et salvabit nos. Tunc aperientur oculi caecorum, et aures surdorum [Col. 0429A] audient, et audietur lingua mutorum (Esa. XXXV, 1, et seqq.). Tunc saliet claudus tamquam cervus. Hoc ergo illud est, quod significatur: Ibi laetabimur in ipso. Quae in adventu Domini et Jordani baptismos et infirmitatum omnium curatione expleta sunt. Quod autem, ibi laetabimur; ad Jordanem pertinet. Ita enim dictum est: in flumine pertransibunt pede, ibi laetabimur.

12. Christus nostri dominaturus. Quatenus homo, qui ut Deus semper regnat.---Quod autem in ipso, quis iste sit in quo laetabimur in ipso, Propheta subjecit, dicens, VERS. 7: Qui dominabitur in potentia sua in aeternum. Non ambigimus quis iste erit, si dicti hujus evangelici recordemur: Data est mihi [(a) 1Kb] omnis potestas in coelo et in terra: euntes nunc docete omnes [Col. 0429B] gentes (Mat. XXVIII, 18); et Apostoli dicentis: Propter quod exaltavit eum Deus, et donavit illi nomen quod est super omne nomen; ut in nomine Jesu omne genu flectatur, coelestium et terrestrium ei infernorum, et omnis 200 lingua confiteatur, quia Dominus Jesus in gloria est Dei patris. Et haec non de divinitatis suae dicta sunt potestate (Phil. II, 9 et seqq.). Illa enim ut semper est dominans, ita et dominabitur semper: sed in aeternam gloriam ejus assumptae ex Virgine carnis natura transfertur. Jesus enim ejus hominis qui ex Maria natus est, nuncupatio est; et Jesu nomen, quod super omne nomen, est donatum. Non enim hic, ut in caeteris, Jesu Christo, sed Jesu tantum. Ei enim a coelestibus et terrestribus et infernis adorato, et per omnem linguam in Dei patris [Col. 0429C] gloria esse confesso, aeterni regni donatur arbitrium. Sed ut in pluribus, nunc quoque latinitas nostra non satis proprie significationem dicti graeci elocuta est. Quod enim nobiscum scribitur: Qui dominabitur in virtute sua in aeternum, in graecis ita legitur: [(b) 23Kb] . Quod nobiscum in aeternum; id simplex et in omne tempus sine definitionis alicujus proprietate commune est: quod cum illis , id certi et designati saeculi significationem habet.

13. Quando illud regnum suum obtinebit.---Unigenitus enim Dei filius etsi regnavit semper, non tamen semper regnavit in corpore. Ergo ubi designati et tamquam demonstrati saeculi dominatio, per id quod dicitur, virtute verbi ipsius continetur; [Col. 0429D] tempus illud ostenditur, quo glorificato in gloriam Dei corpori et nomen Dei donatur et regnum. Et hujus quidem dominandi saeculi tempus absolute Apostolus docet dicens: Cum evacuaverit omnem principatum et potestatem et virtutem, novissima inimica devincetur mors (I Cor. XV, 24): tunc solus [Col. 0430A] in virtute sua saeculo dominabitur. Nunc enim quamvis regnet, tamen princeps hujus saeculi petiit, ut modo tritici apostolos cerneret (Luc. XXII, 31): et sunt spiritales nequitiae in coelestibus, adversum quas spiritalibus nos armis beatus Paulus instruxit, adversus quas militantes nos fidei nostrae Angeli, qui secundum Evangelia quotidie in coelis Deum patrem vident, prosequuntur, et misericordia Dei protegit (Matth. XVIII, 10).

14. Qui Deus oculos aut avertat aut convertat.---Atque ob id consequitur: Oculi ejus super gentes respiciunt. Ab omni enim in peccatis morante, vultus Domini aversus est. Haec namque indemutabilis Dei significata conversio est: non quod tamquam per naturam corporalem se quoquam aut avertat, aut [Col. 0430B] referat; sed quod par atque idem aequaliter semper manens, uniuscujusque auxilio pro meritorum diversitate, aut desit, aut adsit. Ex persona enim peccatorum ita scriptum est: Averte faciem tuam a peccatis eorum (Ps. L, 11): et iterum: Quare avertis faciem tuam et dexteram tuam (Ps. LXXIII, 11); et rursum: Avertisti 201 faciem tuam, et factus sum conturbatus (Ps. XXIX, 8). Ubi autem justorum persona tractatur, haec dicta sunt: Oculi Domini super justos, et aures ejus in preces eorum (Ps. XXXIII, 16), et iterum: Oculi tui videant aequitates (Ps. XVI, 2); et deinceps: Designatum est super nos lumen vultus tui, Domine (Ps. IV, 7): ergo incorporalis Deus misericordiae suae oculis, et tamquam ministerio famulantium angelorum protegit gentes, et in omnes credentes [Col. 0430C] donum se [(c) 1Kb] divinae miserationis effundit.

15. Judaei Deum in iram qui provocent.---Hoc Judaei denegant, his operibus Dei infidelis populus contradicit, gloriam sibi in Abraham electi generis usurpans. Et consequentibus istud dictis Propheta demonstrat, ad id quod dixerat: Oculi ejus super gentes respiciunt, connectens illud: Qui in iram provocant, non exaltentur in se. Hoc quod in se exaltantur, Dominus in Evangeliis condemnat, dicens: Nolite proferre [(d) 7Kb] inter vos, dicentes: Patrem habemus Abraham; potens est enim Deus ex lapidibus istis suscitare filios Abrahae. (Matth. III, 9.) Quod autem in iram provocant, omnifariam prophetae loquuntur: Esaias: In iracundiam provocastis [(e) 11Kb] sanctum Israel (Esai I, 4): ad Ezechiel quoque Spiritus loquitur: Filii hominis mitto te ego ad [Col. 0430D] domum Israel, qui exacerbaverunt me (Ezech. II, 3): et in Psalmis: Exacerbaverunt spiritum ejus (Ps. CV, 33): et rursum: Frequenter liberavi eos, ipsi vero me exacerbaverunt (Ibid., 43). Omnes ergo operationem et misericordiam Dei in salutem gentium denegantes, in iram provocant misericordiae et salutis auctorem: [Col. 0431A] quia in se gloriosi et exaltati, iram ejus qui solas gloriosos potest efficere exacerbant.

16. Hactenus propheticus, jam apostolicus est sermo.---Interjectio rursum diapsalmi, et sensus et personae demutationem docet. Nam sub hac significatione frequenter alterum, nonnumquam utrumque distinguitur. Superior enim sermo ex Prophetae persona omnis fuit, dicentis: Venite, et videte opera Dei, quam terribilis in consiliis super filios hominum; sequentem vero apostolicum esse oportebat: ut his invitantibus, istis praedicantibus, eadem doctrina veteris ac novi Testamenti praedicatio contineretur.

17. Hortatio ad laudem Dei veri.---Horum igitur adhortatio refertur ad gentes, cum dicitur, VERS. 8: Benedicite gentes Deum nostrum. Non ex inani nostrum [Col. 0431B] Prophetae sermo subjecit. Non utique illos, quos deos putabatis [(a) 1Kb] , heroum nomina, vel elementorum creationes, vel materiem metallorum, sed nostrum, et eum cujus opera recensentur, qui terribilis in consiliis super filios 202 hominum, qui convertit mare in aridam, qui dominatur in virtute sua in aeternum. Hoc enim proprium apostolicae doctrinae est, Deum ex lege ac prophetis in Evangeliis praedicare.

18. Deus publice laudandus.---Sed id quod consequitur: Et obaudite vocem laudis ejus, intelligentiam confundit. Nam vox laudis, non ejus qui laudatur, sed ejus qui laudet, auditur. Et quomodo gentes ut vocem laudis obaudiant admonentur? Verum et hic latinitas nostra proprietatem dicti in translatione non reddidit. Nam hoc quod nobiscum scribitur: et obaudite vocem [Col. 0431C] laudis ejus, a Graecis ita dictum est: [(b) 51Kb] . Quo verbo id significatur, ut obaudiri posse efficiant vocem laudis ejus: quod plenius intelliget, qui meminerit Dominum in Evangeliis dixisse: Quod dico vobis in tenebris, dicite in lumine, et quod in aure auditis, praedicate super tecta (Matth. X, 27). Deus namque constanti et publica praedicatione laudandus est: neque debet in commemorandis virtutibus ejus fides nostra trepidare.

19. De apostolorum et martyrum constantia.---Sed quae tandem vox laudis ejus audiri efficienda est? Nempe ea quod credentium animam posuerit in vitam, quod apostolicae praedicationi et martyrum confessioni constantiam et perseverantiam [(c) 1Kb] largitus sit confitendi, quorum discursibus orbem terrae quibusdam [Col. 0431D] quasi pedibus coelestis regni praedicatio transcucurrit. In omnem enim terram exiit sonus eorum (Psal. XVIII, 5). Et alibi spiritalis discursus gloriam clamat Spiritus sanctus: Quam speciosi pedes evangelizantium bona, evangelizantium pacem (Rom. X, 16)! Haec ergo vox laudis Dei praedicantium audienda praeconio est, Propheta [Col. 0432A] testante, VERS. 9: Qui posuit animam meam ad vitam et non dedit commoveri pedes meos. Non enim humanarum comminationum terriculis a cursu praedicationis suae apostoli deflexi sunt: neque firmitas pedum insistentium a fidei gressu commota est, quin semper judicii et regni aeterni Dominum praedicarent.

20. Quod pluribus convenit, de uno effertur ob unanimitatem.---Locutus autem ex unius persona Spiritus prophetiae, rem ipsam non uni tantum nomini competere significat. Nam cum dixisset: Et non dedit commoveri pedes meos; subjecit, VERS. 10: Quoniam probasti nos Deus, igne nos examinasti, sicut examinatur argentum. Sermo itaque coeptus ex uno refertur ad plures. Est namque unus Spiritus, et una credentium fides; secundum quod in gestis apostolorum [Col. 0432B] est: Erat credentium anima [(d) 1Kb] et cor unum (Act. IV, 32). 203 Atque ita cum ab uno coeptum designatur in plures, unanimitas docetur in pluribus. Sed quae tandem comparationis similitudo est, examinatos eos igni, sicut examinatur argentum? Et, ut arbitror, examinandi argenti illa sola ratio est, ut sordes quae ex prima terrae materie [(e) 1Kb] adhaeserint decoquantur, ut quae fraudulenter ex alterius metalli natura admixta fuerint purgentur. Deus itaque credentes in se non tamquam fidei eorum ignarus examinat: sed quia etiam secundum Apostolum tentatio probationem affert, examinantur credentes non ad cognitionem Dei, sed ad sui probationem: ut igne purgati, et ab admixtione vitiorum carnalium defaecati, splendeant examinatae innocentiae claritate.

[Col. 0432C] 21. Martyrum poenae et victoriae.---Tentationum autem genera et diversas martyrum victorias contuentes, scimus quibus modis anima ponatur in vitam, cujus contemptu desaevientibus poenarum [(f) 1Kb] ingeniis, a fidei gressu et testimonio non moventur. Alii enim in vinculis carcerum gloriantur, alii caesi in verberibus gratulantur, alii potestati irreligiosorum desecanda felicium capitum colla submittunt: plures in exstructos rogos currunt, et trepidantibus poenae ministris, ignem saltu devotae festinationis insiliunt: alii in profundum demergendi, non in aquas necaturas; sed in refrigerium aeternae beatitudinis decidunt, toto ipso se corpore Deo hostiam tamquam holocausta praebentes.

22. Has praevidit David.---Percurrit ergo per haec [Col. 0432D] passionum genera ex persona apostolorum, Evangelistarum, martyrum propheticus sermo, dicens: Igne nos examinasti, sicut igne examinatur argentum. VERS. 11. Induxisti nos in laqueum, id est, in custodiae catenas. Posuisti tribulationes in dorsum nostrum, poenas scilicet verberum, quibus cum apostolis Petrus [Col. 0433A] gaudet, et Paulus exsultat. VERS. 12. Imposuisti homines super capita nostra. Transivimus per ignem et aquam. Gloriosas videlicet martyrum mortes commemorat, gladii, ignis, profundi. Sed qui transit per ignem et aquam, non in his aboletus, sed in aliud per illa transducitur. Et quo transducatur Propheta non nescit, dicens: Et eduxisti nos in refrigerium. Hujus refrigerii et in loco alio meminit, dicens: Convertere anima mea in requiem tuam, quia Dominus benefecit mihi. Eripuit animam meam de morte, oculos meos de lacrymis, pedes meos de lapsu. Bene placebo Domino in regione viventium (Ps. CXLIV, 7 et seqq.): animam videlicet suam in requiem beatae illius resurrectionis hortatus, in qua post mortis istius tempus omni humanarum calamitatum labe detersa, non doletur, non fletur, [Col. 0433B] 204 non peccatur, sed vivitur. In hujus igitur beatitudinis per ignem et aquam refrigerium educti sunt.

23. Quod aqua, ignis et refrigerium spiritaliter intelligantur.---Et ne aut pertranseuntis aquas natatus, aut transilientis ignem saltus, aut introductio in refrigerium communis alicujus et terreni loci requies significari existimaretur, adjecit, VERS. 13: Introibo in domum tuam in holocaustis. Holocausta sunt integra hostiarum corpora: quae quia tota ad ignem sacrificii deferebantur, holocausta sunt nuncupata. Per haec igitur genera poenarum, martyres in fidei testimonium corpora sua holocausta voverunt: ut in Dei domum, id est in coelestis [(a) 1Kb] domicilii habitationem consummatis hostiarum suarum sacrificiis introirent.

24. Martyres et se et eos Deo vovent, qui ipsos imitaturi sunt.---[Col. 0433C] Sed quid tandem in hac corporum suorum oblatione voverunt? Scilicet ut per haec martyrii sui exempla gentes ad spem regni aeterni erudirent. Qui enim tum Christum praedicabant, non sibi quibus tum erat cognitus, sed nobis qui futuri adhuc eramus, vel quibus tum erat incognitus, praedicabant. Quae eorum praedicatio omnis posteritatis [(b) 1Kb] fidem ad martyrii desiderium accendit. Non enim causa alia praedicabant, nisi ut fidei suae et martyrii exemplo plures martyres erudirent. Quod Paulus docuit, dicens: Ego Paulus vinctus Christi Jesu pro vobis gentibus (Ephes. III, 1). Atque ob id in hujus praedicationis fructu Deo se vota reddere confitentur, dicentes: Reddam tibi vota mea, VERS. 14 et 15, quae distinxerunt labia mea. Et locutum est os meum in tribulatione [Col. 0433D] mea. Holocausta medullata offeram tibi cum incenso et arietibus, offeram tibi boves cum hircis. An [Col. 0434A] ignorat Propheta ex persona Dei in Spiritu se locutum: Non accipiam de domo tua vitulos, neque de gregibus tuis hircos (Psal. XLIX, 9)? et: Numquid manducabo carnes taurorum, aut sanguinem hircorum potabo (Ibid. XIII)? et rursum: Quoniam si voluisses sacrificium, dedissem utique, holocaustis non delectaberis (Psal. L, 18)? Cesset igitur opinionis nostrae error, ut haec vovisse martyres existimemus. Sed in martyriis posterorum reddunt Deo quae locuti sunt vota, ipsi quidem se primum Deo voventes, et se ipsos holocausta praebentes: quia in his domum Dei introibunt, in passionum suarum tribulationibus Pauli voce clamantes: Quis nos separabit a charitate Dei? tribulatio an angustia, an persecutio, an fames, an nuditas, an periculum (Rom. VIII, 45)? et: Confido quod neque [Col. 0434B] mors, neque vita, neque praesentia, neque futura, neque creatura alia poterit nos separare a charitate Dei, quae est in Christo Jesu (Ibid., 38). Haec ergo in tribulatione primum [(c) 1Kb] beatorum Martyrum vota sunt, quae in tribulationibus 205 suis loquuntur et spondent: tum deinde, ut ex nobis holocausta medullata consumment. Medullata ob id, quia fides animae et cordis officium est, resque haec voluntatis internae est. Cum incenso quoque arietes offeruntur. Quid autem sit incensum, ita hoc eodem psalmorum libro docemur [(d) 1Kb] : Fiat oratio mea tamquam incensum in conspectu tuo (Psal. CXL, 2), in incenso, orationes intelligendas esse significans. Qui vero sub arietum nomine ostendantur, anterior psalmus ostendit, cum ait: Induti sunt arietes ovium (Psal. LXIV, 14): in his enim tamquam [Col. 0434C] in principibus gregum significat sacerdotes, quos doctrinae apostolicae eruditio cum orationum odore (Bonus enim, secundum Apostolum, in Christo odor sumus (II Cor. II, 15), ad martyrii studium prosequitur. Non solum autem arietes cum incenso offeruntur, sed etiam boves offeruntur, id est, contumacis naturae pecora in culturam Dei mitigantur, in hoc martyrium Christi nominis doctrinis apostolicis edomita.

25. In eo autem quod dicitur: Offeram tibi boves cum hircis, virtutem verbi ex hebraeo in graecum demutati latinus sermo non tenuit. Nam quod nobiscum est, offeram tibi boves cum hircis; cum illis ita habetur, [(e) 80Kb] . cum Graecis non proprium, sed appellativum nomen hircorum est, et eorum maxime qui in ipso hiemis [Col. 0434D] tempore editi sint. Et Scriptura hoc in loco tantum nuncupavit; caeteris autem locis [Col. 0435A] quos nos hircos dicimus, posuit [(a) 10Kb] . Confirmat autem spiritalis intelligentiae sensum aliorum consonans sibi et concors translatio, qui pro , transtulerunt [(b) 92Kb] autem significantur, qui ex ipso tempore editi sunt; autem, quos hiems genuit: unde et torrentes eodem vocabulo graecitas nuncupat, quos ex nihilo in fluvios hiems auxerit.

26. Martyrum exemplo martyrium subiere fidei ignari.---Ergo cum ait [(c) 22Kb] , non de pecudibus se loqui propheticus sermo demonstrat, sed in bubus Ecclesiae se homines ostendere, in autem, eos quos ipsa persecutionis tempestas in martyrii gloria genuerit [(d) 10Kb] Scimus enim plures sacramentorum 206 divinorum ignaros, exemplo [Col. 0435B] martyrum ad martyrium cucurrisse: et extra scientiam fidei ante viventes, facto fidei praesentis edoctos, ipsam illam consummatae in martyrio fidei gloriam consecutos. Qualis fuit ille qui Dominum in ipsa sua damnatione confessus est, dicens: Memento mei, Domine, cum veneris in regnum tuum (Luc. XXIII, 42): Qui mox tale martyrii hujus a Domino munus accepit: Amen dico tibi, hodie mecum eris in paradiso (Ibid., 43). Hujus [(e) 1Kb] igitur similes apostolicae doctrinae eruditio Deo offert, cum hominibus diuturnae frugiferaeque culturae, sub ipsa desaevientis hiemis tempestate [(f) 1Kb] progenitos. Dicente autem Deo: Quo mihi multitudinem hostiarum vestrarum? Plenus sum. Holocausta arietum et adipem agnorum et sanguinem taurorum et hircorum nolo. Quis enim haec exquisivit [Col. 0435C] de manibus vestris? superfluum est existimare, in bubus et hircis tamquam perfecta solemniorum vota placuisse.

27. Diapsalma. Piis refert David sibi ei Deo indulta.Demutat ut in caeteris interjectio diapsalmae personam atque sensum, doctrinae tamen ordine non dissidente. Postea enim quam ex persona apostolorum, evangelistarum, martyrum, prophetarum [(g) 1Kb] ostenderat, quibus modis anima ejus posita esset in vitam, id est, per passionum poenas atque mortes, per quas in locum beatitudinis transisset reddens in holocaustis Deo vota: post hunc ergo sermonem quem omnem ad Deum habuerat, eos nunc quos ad holocaustorum solemnia erudierat affatur, dicens, VERS. 16: Venite et audite, et enarrabo vobis omnes qui timetis [Col. 0436A] Deum. Advocat non incertos neque ad incerta. Nam qui sint quos advocet, docet: Omnes qui timetis Deum irreligiosis enim neque adeundi, neque audiendi voluntas est. Dehinc quid enarraturus sit significat: Quanta fecit animae meae. Hanc enim posuit in vitam, hanc in refrigerium induxit, haec in holocaustis domum Dei introibit.

28. Quae oris et et cordis clamore meruit.Sed ut haec animae fierent, ex causis meruit ut fierent. Quibus vero causis meruit, edicit, VERS. 17: Ad ipsum clamavi ore meo. Meruit ergo bona animae, quia ad eum ore clamavit. Sed clamor oris plerumque mendax 207 est: et non semper verborum sonus affectum mentis enuntiat. Sequi ergo clamorem oris debet et sensus: et secutus est. Nam Propheta connexuit: [Col. 0436B] Et exaltavi sub lingua mea: non in lingua, sed sub lingua: in occultis scilicet linguae, et quodam intra se tacitae voluntatis eloquio. Quod idipsum in Evangeliis Domino placuit dicenti: Intra in cubiculum tuum, et claude ostium tuum, et ora: et pater tuus qui videt in absconso, reddet tibi (Matth. VI, 6). Ergo nunc qui ore clamatus est, exaltatur sub lingua Deus.

29. Meruit ei ob cordis puritatem.Sed qui sub lingua exaltatur, omni cordis puritate venerandus est: nec sufficit non egisse aliquid impium, si mente cogitatur impietas. Ab eo autem qui sub lingua exaltet Deum, hanc impietatis cogitationem abesse oportere Propheta docuit, dicens, VERS. 18 et 19: Injustitiam si conspexi in corde meo, non exaudiat [(h) 1Kb] Deus. [Col. 0436C] Propterea exaudivit me Deus, et intendit voci orationis meae. Iniquitatem non modo re non effecit, sed nec corde conspexit. Vel certe iniquitatem non conspexit in corde, nullum scilicet vitium iniquae suae voluntatis in corde suo contuens: et ob id dignus audiri. In vitam enim ejus anima posita est, pedesque ejus non commoti sunt, et in refrigerium inductus est, et domum Dei introibit [(i) 1Kb] , et quae distinxerat labiis vota persolvit Deo. Honoris et gloriae confessione subnixus, ait, VERS. 20: Benedictus Deus, qui non amovit deprecationem meam, et misericordiam suam a me, laudem Dei coeptam in exordio psalmi, in fine confessus, cui gloria est in saecula saeculorum. Amen.



PSALMUS LXVI.

In finem hymnus (f. in hymnis) Psalmus cantici David.
[Col. 0437A]

Deus misereatur nobis, et benedicat nos: illuminet vultum suum super nos, et misereatur nobis. DIAPSALMA. Ut cognoscamus in terra viam tuam, in omnibus gentibus salutare tuum. Confiteantur tibi populi, Deus, confiteantur tibi populi omnes. Laetentur et exultent gentes: quoniam judicas populos in aequitate, et gentes in terra deduces [(a) 1Kb] . DIAPSALMA. Confiteantur tibi populi, Deus, confiteantur tibi populi 208 omnes: terra dedit fructum suum. Benedicat nos Deus noster, benededit nos Deus, et metuant eum omnes fines terrae.




TRACTATUS PSALMI.

1. Qui in eo psalmo loquantur.---VERS. 1. Psalmus [Col. 0437B] brevis est, et evangelica praedicatione absolutus. Nam et [(1) 1Kb] in finem est, et psalmus cantici est: per quod confessio per scientiam gerendorum, et per doctrinam proficientia gesta cantantur. Et principium ejus unde oportuit sumptum est. Est autem omnis in eo sermo vel prophetarum, vel apostolorum: quorum alii venturum in corpore unigenitum Deum, alii venisse docuerunt, sancto Spiritu illuminati et honore gloriae coelestis expleti. Oratio ergo eorum in psalmi exordio esse noscenda est.

2. Peccatorum remissio est gratuita.---VERS. 2. Deus misereatur nobis, et benedicat nos; illuminet vultum suum super nos, et misereatur nobis. Secundum doctrinae ordinem, primum misericordia Dei poscitur. Ex copia enim bonitatis suae misericordiam in [Col. 0437C] peccatorum remissione [(b) 1Kb] largitur: et peccatorum remissio non probitatis est meritum, sed spontaneae indulgentiae voluntas, ex bonitatis divitiis admiserandi munus exuberans. Ergo qui misericors est, ut benedicat oratur. Et benedictionis quidem fructum jam in exordio formati hominis cognovimus, cum talis ad Adam tum adhuc peccati nescium sermo est: Crescite, et multiplicamini et replete terram, et dominamini ejus (Gen. I, 28). Ista quidem quamvis corporaliter tantum dicta plerique arbitrentur: tamen spiritali doctrina eruditis plus de se virtutis praebuerunt. Haec enim benedictio non creationis [(c) 1Kb] tantum corporalium successionum Adae largita est. Quamvis [Col. 0438A] enim fecundae ejus soboles futurae essent, tamen terram implere non poterant: quae pro copia hominum licet habitetur, non tamen adimpletur [(2) 1Kb] . Verum terram corporis nostri impleri doctrinis spiritalibus voluit, et multiplicari et crescere scientia [(d) 1Kb] Dei. Per Adam enim atque in ipso Adam, qui primus opus Dei fuerat, oportuerat cognitionem Dei inchoari: sed eo peccatis coinquinato, benedictionis istius fructum Prophetae [(3) 1Kb] sibi atque Apostoli deprecantur. Quem beatus Apostolus consecutus, ita de se gloriatur: Benedictus Deus, qui benedixit nos in omni benedictione [(4) 1Kb] spiritali in coelestibus in Christo (Eph. I, 3). 209 Hi ergo crescunt, multiplicantur, replentur, qui in Christo coelestes sunt: et benedicti sunt, qui spiritali benedictione in coelestibus benedicuntur. Et [Col. 0438B] videamus an benedictionis istius fructum praesentis [(5) 1Kb] psalmi oratio deprecetur.

3. Lux nostra Dei munus.---Post misericordiam enim et benedictionem id sequitur: Illuminet vultum suum super nos, et misereatur nobis. Benedictione Dei opus est, ut nos vultus ejus illuminet ut tenebrosa corda nostra cognitionis suae lumen irradiet, ut majestatis suae Spiritus [(e) 1Kb] lucem obscuratis intelligentiae nostrae sensibus tribuat; et gloriari deinceps liceat, dicentes: Designatum est super nos lumen vultus tui Domine (Psal. IV, 7). Hanc autem illuminationem vultus sui super nos misericordia ipsius, quae in peccati remissione [(f) 1Kb] in nobis est coepta, largitur. In quem autem profectum illuminationem vultus Dei super se precentur, sermo consequens docet.

[Col. 0438C] 4. Notitia viae Dei Gentibus oratur.---Diapsalma. VERS. 3. Ut cognoscamus in terra viam tuam, in omnibus gentibus salutare tuum. Interjectio diapsalmi, etsi conversionem personae non [(6) 1Kb] attulit, sensum tamen demutavit [(g) 1Kb] . Nunc enim sermo est ad eum qui nunc usque fuerat in votis. Quod autem in latinis libris ita scribitur: Ut cognoscamus in terra viam tuam, in graecis ita est [(h) 1Kb] . Inter [(i) 7Kb] et cognoscamus, id differt, quod sine personae definitione est cognoscamus autem, ipsos eos qui haec loquuntur ostendit. Ergo secundum veram illam graecitatis translationem, illuminari se Dei vultu ob id deprecantur, ut cognita [Col. 0439A] fiat in terra Dei via, quae est doctrina vitae religiosae. Per eam enim ad Deum pergitur. Religiosae autem viae [(1) 1Kb] doctrina Christus est, quam se esse in Evangeliis ostendit, dicens: Ego sum veritas, via et vita (Joan. XIV, 6); et rursum: Nemo ad Patrem vadit, nisi per me (Ibid.). Et hunc esse viam, ipse ille connexus sibi psalmi sermo testatur. Quae in terra, id est, vel ex terra ortis, vel terram inhabitantibus cognoscibilis, et nota praestanda est. Ut cognoscamus in terra viam tuam, in omnibus gentibus salutare tuum. Jesum salutarem dici [(a) 1Kb] ipse ille proprietatis sermo loquitur. Nam quod nobiscum salutare est, id apud Hebraeum Jesus est. Confirmat autem istud Angelus 210 ad Joseph de Maria loquens, Pariet autem filium, et vocabis nomen ejus Jesum: quia ipse salvum [Col. 0439B] faciet populum suum a peccatis [(b) 1Kb] (Math. I, 21). Jesum itaque ostendit angelus idcirco, quia salutaris esse populo, nuncupandum. Tantae ergo praedicationi se impares esse nisi illuminentur ostendunt: nisi quodam vultus Domini splendore lucescant. Sunt enim (Matth. V, 14) et ipsi secundum Evangelium lumen mundi (Dominus autem ipse lux vera est) (Joan. I, 9) a luce illuminati, ut lumen essent apostoli et prophetae. Caeterum superfluum est ideo illuminari se velle, ut cognoscant ea de quibus quasi cognitis praedicabant.

5. Unde gentibus laetitia.---Hanc autem omnem propheticam atque apostolicam doctrinam necesse est confessio populorum, et remissorum peccatorum laetitia consequatur. Neque solum peccatorum remissorum: [Col. 0439C] sed quod eum, qui peccata remiserit, aequitatis futurum judicem sciant, quod per eum in viam vitae omnes gentes terram inhabitantes dirigantur, relicto idolorum errore ad cognitionem Dei eruditae. Idcirco haec sequuntur, VERS. 4 et 5: Confiteantur tibi populi omnes. Laetentur et exsultent gentes; quoniam [(c) 1Kb] judicabis populos in aequitate, et gentes in terra [(2) 1Kb] diriges. Cum confitentur populi, designari videntur ex tribubus duodecim vel credentes vel credituri. Cum confitentur omnes populi, exceptio nulla fit gentium. Cum laetantur et exsultant gentes, quoniam judicabit populos in aequitate, et gentes in terram diriget, causa laetitiae ex spe judicii aeterni, et directarum in viam vitae gentium praedicatur.

[Col. 0439D] 6. Confessio duplex.---Interjectio diapsalmi videtur hic nihil innovasse, cum praesertim sub iisdem verbis sensus iteratus sit, VERS. 6: Confiteantur tibi populi Deus, confiteantur tibi populi omnes. Sed cum adjicitur, VERS. 7: Terra dedit fructum suum, intelligitur non ex nihilo eorumdem verborum facta esse repetitio; [Col. 0440A] si tamen idipsum sub iisdem verbis significatum intelligere debeamus. Invenimus enim confessionem duplici ratione tractandam esse: unam confessionem peccatorum [(d) 1Kb] , ubi in deserto Jordanis confitebantur peccata sua esse: aliam laudationis Dei, ubi Dominus loquitur ad Patrem, Confiteor [(e) 1Kb] tibi, Domine pater coeli et terrae, quoniam 211 abscondisti haec a sapientibus, et revelasti ea parvulis (Matth. II, 25). Prima ergo illa et superior confessio peccatorum esse credenda est maxime quae praedicationi propheticae atque apostolicae connectitur: sequens haec laudationis Dei intelligenda est populorum, deinde omnium, id est, gentium universarum; et ob id, quia terra fructum suum dederit.

7. Fructus terrae proprius per primum Adam amissus, [Col. 0440B] per secundum redditus.---Sed quaerendum est quem fructum terra dederit, ob quem populi omnes Deum laudent. Causa quidem Deo debitae laudationis aeterna est, quod corporales hos et nobis necessarios fructus terra suppeditet: sed terrae non sunt. Aut enim nostri sunt quibus praebentur, aut Dei sunt per quem ministrantur. Requiramus ergo quos fructus terra et habuerit, et amiserit. Per id autem quod amisit, ostendemus habuisse. Adae terram meminimus post peccatum datarum sibi benedictionum honore fuisse spoliatam. Ipsi enim dictum est: Quoniam terra es, et in terram ibis (Gen. III, 19). Ergo quia terra est, hac [(f) 1Kb] post peccatum maledictione damnatur: Maledicta terra in operibus tuis, in doloribus edes eam omnibus diebus vitae tuae, spinas et tribulos [Col. 0440C] generabit tibi (Ibid., 17). Terrae elementum extra crimen fuit: caret ergo maledictione, quod carebat et crimine. Verum hic Adae terra, quae per illecebram cibi erat criminosa, maledicitur. Haec ergo ab eo omnibus praesentis vitae moeroribus consumitur, et aegritudinum doloribus editur omnibus, in spinis et tribulis vitiorum et cupiditatum aculeis compuncta. Omnis ergo terreno Adae similis, hos maledictos fructus terrae suae reddit. Caeterum qui jam coelesti Adae configuratur, habet innocentem terrae suae fructum, primum Dei cognitione locupletem, dehinc castitatis, justitiae, misericordiae operibus gloriosum, vetere homine cum vitiis et concupiscentiis ejus exuto. Ob id ergo Deo est reddenda confessio, quod terra fructum suum dederit. Suum: quia eum Adam [Col. 0440D] cum habuisset, amiserat. Dedit ergo quod suum est, id est, fructum qui ei et in cognitione Dei est, exhibuit in ipso illo primum Domino nostro, qui terrenum corpus assumpsit nihil peccans.

8. Deus Patriarcharum quasi haereditate jam noster.---Ob quae demonstranda et docenda, rursum benedictionis [Col. 0441A] Dei munus oratur, cum dicitur: Benedicat nos Deus. Ac ne de incerto et incognito Deo sperari benedictio existimaretur, adjectum est: Deus noster: patriarcharum scilicet et prophetarum, et apostolis ipsis tamquam successionis haereditate jam proprius [(a) 1Kb] : in quibus fructum suum dedit terra, continentiae et fidei et justitiae et 212 misericordiae, quin etiam inter ipsos saevissimarum persecutionum cruciatus atque mortes, ipso jam divini nominis devota martyrio.

9. Timor Dei, qualis esse debeat.---Repetitur deinde benedictionis oratio, cum dicitur: Benedicat nos Deus. Non ex nihilo iterantur haec vota: sed ut per benedictionem Dei augescente doctrina Deum omnes terrae fines timeant. Ait enim: Et metuant eum [Col. 0441B] omnes fines terrae. Metuant ergo omnes fines terrae Deum, sed Deum nostrum, sed Deum benedicentem. Non est minimum officium fidei, metus. Nam inter praecipua spiritualium gratiarum dona numeratur, cum dicitur per Esaiam: Et [(b) 1Kb] replevit eum spiritus timoris Dei (Esa. XI, 3). Et per Salomonem: Initium sapientiae timor Domini est (Eccl. I, 16). Beatus cui provenerit timere [(1) 1Kb] non ex naturae humanae trepidatione, sed ex cognitione rationis. Qui enim ex infirmitate in rebus trepidis metuit, hic in secundis rebus rursum ex naturae vitio insolescit. At qui ex scientia timet, semper timet, neque minus secunda quam adversa formidat. Sumit igitur originem sapientia ex timore, res utiles atque probabiles exsequendo, quae propriae peculiaresque sapientiae sunt. [Col. 0441C] Hunc ergo Dei timorem omnibus terrae finibus Propheta optat, ut nulla gens terram incolens extra metum ejus sit, Apostolo voti ipsius summam explicante, cum dicit: Et omnis lingua confiteatur, quia Dominus Jesus in gloria est Dei patris (Phil. II, 11), qui est benedictus in saecula saeculorum. Amen.



PSALMUS LXVII.

In finem ipse David psalmus cantici [(2) 1Kb] .

Exsurgat Deus, et [(3) 1Kb] dissipentur inimici ejus: et fugiant odientes eum a facie ejus. Sicut deficit fumus, deficiant; sicut liquefit cera a facie ignis, sic pereant peccatores a facie Dei. Et justi laetentur laetitia: exsultent in conspectu Dei, epulentur in laetitia. Cantate Deo, psallite nomini ejus, iter facite ei qui adscendit super occasum; Dominus nomen est illi; et exsultate [Col. 0441D] in conspectu ejus. Turbabuntur a facie ejus, patris orphanorum et judicis viduarum. Deus in loco sancto suo: Deus inhabitare facit unimores in domo. 213 Educes [Col. 0442A] vinctos in fortitudine, similiter eos qui exacerbant (al. exacerbabant), qui inhabitant in sepulcris. Deus dum egredereris coram populo tuo, dum transgredereris in desertum, terra mota est. Etenim coeli distillaverunt a facie Dei, mons Sina a facie Dei Israel. Pluviam voluntariam segregabis, Deus, haereditati tuae: et infirmata est, tu vero perfecisti eam. Animalia tua habitabunt in ea: parasti in dulcedinem tuam pauperi Deus [(c) 1Kb] . Dominus Deus dabit verbum evangelizantibus virtutibus multis: rex virtutum dilecti: et pulcritudini domus dividere spolia. Si dormiatis inter medios cleros, pennae columbae deargentatae: et posteriora dorsi ejus in viriditate auri. Deum discernit coelestis reges super eam, nive dealbabuntur in Selmon: mons Dei, mons uber, mons consecratus, mons pinguis: ut quid suscipitis [(d) 1Kb] [Col. 0442B] montes caseatos? Mons in quo beneplacitum est Deo habitare: in eo etenim Dominus habitabit usque in finem. Currus Dei decem millium multiplex, millia laetantium: Dominus in illis in Sina in Sancto, adscendit in altum, cepit captivitatem, dedit dona in hominibus. Etenim non credentes inhabitare Dominum Deum [(e) 1Kb] . Dominus Deus benedictus de die in diem, prosperum iter faciet nobis Deus salutarium nostrorum. Deus noster Deus salvos faciendi: et Domini Domini [(f) 1Kb] exitus mortis. Verumtamen conquassabit capita inimicorum suorum: verticem capilli deambulant [(g) 1Kb] in delictis suis. Dixit Dominus: Ex Basan convertar [(h) 1Kb] in profundum maris: ut intinguatur pes tuus in sanguine: lingua canum tuorum ex inimicis ab ipso. Visa sunt itinera tua, Deus, itinera Dei mei, regis qui est in sancto. Praevenerunt [Col. 0442C] principes conjuncti psallentibus: in medio juvenum tympanistriarum. In ecclesiis benedicite Dominum Deum de fontibus Israel. Ibi Benjamin junior in pavore, principes Juda duces eorum, principes Zabulon, principes Nephtalim. Manda 214 Deus virtutis [(i) 1Kb] tuae. confirma Deus quod operatus es in nobis. A templo tuo in Jerusalem, tibi offerent [(j) 1Kb] reges munera. Increpa feras sylvae, concilium taurorum inter vaccas populorum, ut [(k) 1Kb] excludantur hi qui probati sunt argento. Dissipa gentes quae bella [(l) 1Kb] volunt. Venient legati ex Aegypto, Aethiopia praeveniet manus ejus Deo. Regna terrae, cantate Domino [(m) 1Kb] et psallite Domino. Psallite Deo nostro [(n) 1Kb] , qui adscendit super coelum coeli ad Orientem. Ecce dabit vocem suam vocem virtutis: date gloriam Deo. Super Israel magnificentia ejus, et [Col. 0442D] virtus ejus in nubibus. Mirabilis Deus in sanctis suis, Deus Israel ipse dabit virtutem et fortitudinem plebi suae: benedictus Deus est.




TRACTATUS PSALMI.

[Col. 0443A] 1. Psalmus hic totus ex veteris ac novae legis sacramentis contextus.---VERS. 1. Psalmus non a David, sed illi David in finem praescribitur. Deinde non Canticum psalmi, sed Psalmus est cantici: ut in eo cognitionis et scientiae propheticae enuntiatio doceretur. Est autem totus ipse sacramentis legis Evangeliorumque contextus, magnaque et ex praeteritis et ex futuris allegoricorum dictorum interpretatione confertus: qui et legis latae in se doctrinam contineat, et assumptae a Domino carnis afferat notionem, et impietatem populi anterioris exprobret, et futurae cognitionis nostrae fidem nuntiet, et Domini super coelos complectatur ascensum, et futuri regni ejus gloriam comprehendat. Initium autem ex eo sumpsit [Col. 0443B] Propheta, in quo salutis nostrae consistit [(a) 1Kb] effectus. Coepit enim ita.

2. Optatur resurrectio Christi, ac per eam fuga daemonum.VERS. 2. Exsurgat Deus, et dissipentur [(1) 1Kb] inimici ejus, et fugiant odientes eum a facie ejus. Sermo votorum est [(b) 1Kb] , non ex incerto poscentis, sed ex cognitione scientiaque sperantis: resurrectionis enim nunc in Deo tempus optatur: cum de peccato peccatum in carne condemnans, potestates hujus mundi ostentui fecit, eum fiducia triumphatis his in semetipso [(c) 23Kb] (Coloss. II, 15). Venit enim mundum vincere, et principem mundi cum peccati lege configere, et decretum mortis, peccati remissione delere. Hanc igitur Propheta fugam horum inimicorum ejus exspectat. Neque enim resurgentis ex mortuis occursum ejus potuit [Col. 0443C] haec odientium [(d) 1Kb] eum turba daemonum ferre [(2) 1Kb] , 215 cum ad primam [(e) 1Kb] apostolicae fidei post subjectas his spiritales nequitias potestatem cecidisse de coelo Satanam modo sit fulguris praedicatum (Luc. X, 18), et princeps mundi in passione sit judicatus (Joan. XII, 31). Sed fugientes a facie Dei, trepidationem suam quidem dum fugiunt ostendunt; evadere tamen faciem Dei, quamquam fugiant; non possunt. Nam et trepidationem earumdem nequitiarum spiritalium psalmo anteriore declarat, dicens: Misit sagittas suas, et dissipavit eos; et fulgura multiplicavit, [Col. 0444A] et conturbavit eos (Ps. XVII, 15). Conturbantur itaque, et fugiunt dissipati. Verum Dei vultus non effugiunt potestatem, secundum illud: Adscendit fumus in ira ejus, et ignis a facie ejus exardescet [(3) 1Kb] [(f) 1Kb] , carbones succensi sunt ab eo (Ibid., 9). Horum itaque inimicorum fugam, haec et interitus et judicii poena consequitur [(g) 1Kb] .

5. Et sane idem nunc qui in anteriore psalmo prophetiae ordo distinguitur. Sequitur enim, VERS. 3: Sicut deficit fumus, deficiant; sicut liquefit cera a facie ignis, sic pereant peccatores a facie Dei. Fumus cum emerserit, licet globosus et crassus, tamen paulatim ita deficit aboleturque, ne exstet; sicut in conspectu ignis cera sic liquescit, ut non sit: fumo quidem in igne [(4) 1Kb] per levitatem sui tenuitatemque dilapso, cera autem vi et calore ignis absumpta; quia infirmis [(h) 1Kb] [Col. 0444B] ipsa per sese, naturae potioris diripiatur ardore: quem in modum omnis iniquorum [(i) 1Kb] potestas a facie Dei, id est, Dei judicio deliquescit.

4. Laetitia justorum qualis.---Et hunc peccatorum a facie Dei interitum, necesse est ut justorum laetitia consequatur. Nam et continuo subjectum est, VERS. 4: Et justi laetentur laetitia [(5) 1Kb] . Aequa enim [(j) 1Kb] judicii coelestis et justa moderatio est, ut peccatores morte conficere, ita, et justos laetitia munerari. Idipsum autem ad ostendendum judicii examen est consecutum: Exsultent in conspectu Dei, epulentur in laetitia. Mundo enim corde, secundum evangelicae benedictionis merita, conspectu Dei digni sunt (Matth. V, 8). Verum laetari in laetitia significationis est 216 altioris [(k) 1Kb] , causam scilicet perfectae laetitiae ostendens. [Col. 0444C] Plerique enim in his quae sibi sunt nocitura laetantur ut gaudet lascivus in scortis, ut fur laetatur in furtis, ut unumquemque pro vitiis suis ea quae exercet oblectant. Verum qui in laetitia laetatur, causam laetitiae ex ipsius laetitiae [(l) 1Kb] honesta utilique veritate suscipit. Et idcirco ait: In laetitia laetentur, quia in conspectu Dei exultabunt: eam verae exsultationis docens esse laetitiam, quae conspectus Dei jucunditate perfecta sit. Exsultationis autem hujus atque epulantium gaudia [(m) 1Kb] , ex quibus est laetitia justorum, sanctus Moyses in divina illa Deuteronomii [Col. 0445A] cantione ita meminit, dicens: Jucundamini coeli simul cum eo, et adorent eum omnes angeli Dei. Jucundamini gentes cum populo ejus, et confortent [(a) 17Kb] eos omnes filii Dei (Deut. XXXII, 43). In hac itaque laetitia laetabuntur et justi, coelesti gaudio unanimes, exsultationis divinae societate laetantes [(b) 1Kb] .

5. Hortatio plus valet, si ratio agendi non sileatur.---Ad cujus nos temporis gratulationem sub fidei evangelicae confessione nunc Propheta advocat dicens, VERS. 5: Cantate Deo, psallite nomini ejus, iter facite ei qui adscendit super occasum. Dominus nomen est illi: et exsultate in conspectu ejus: Adhortatio omnis licet multum ad quemdam impulsum et voluntatis nostrae proficiat et mentis, cum ad aliquid optandum agendumque conciliante [(c) 1Kb] casu vel illiciente [Col. 0445B] deducimur: tamen si maxime adhortationis ipsius causa proposita sit, jam ratione animus ac via tamquam certissimo duce nititur. Ut nunc Propheta nos ad cantandum Deo psallendumque nomini ejus hortatus, ne quid forte ambiguitatis relinqueret; et cui Deo, et cujus nomini psallendum esset, ostendit: ut jam non adhortatio adhibita, sed cognitio percepta [(d) 1Kb] in Dei nos exsultatione et cantico collocaret.

6. Ratio cur psallendum Domino, illius de morte victoria.---Psallendum itaque ei, iterque ejus parandum est, qui adscendit super occasum. Occasu autem universa quae veniunt in vitam intelliguntur aboleri. Abolitio autem omnium occidentium, secundum humanam [Col. 0445C] communemque 217 opinionem, existimatur in morte. Ei ergo psallendum, ejusque iter nobis est praeparandum, qui [(e) 1Kb] occasum mortis adscenderit, id est, qui occasum omnem occasu ipso non detentus excesserit. Huic autem nomen est Domino [(1) 1Kb] [(f) 1Kb] , qui se ex forma Dei exinaniens, et formam servi suscipiens, obedientem se usque ad mortem crucis egit. [Col. 0446A] Propter quod eum exaltavit Deus, nomenque ei super omne nomen donavit, ut in ejus nomine genu coelestia ac terrestria flecterent et inferna: linguaque omnis confiteatur [(2) 1Kb] Dominum Jesum in gloria Dei patris. Adscendit ergo super occasum, cui nomen est Domino: idque quo occidunt universa transgrediens, legem mortis [(3) 1Kb] ex mortuis aeternus egressus est. Huic itaque iter parandum est, secundum illud: Parate vias Domini, rectas facite semitas ejus. Omnis vallis implebitur, el omnis collis humiliabitur (Luc.III, 3). Parato itinere nostro [(g) 1Kb] , id est vitiorum infidelitatisque nostrae vel compressis tumoribus, vel elevata humilitate [(4) 1Kb] terrenae labis [(h) 1Kb] , initurus cum rectis aequitatis vitaeque semitis in corda nostra descendet. In hujus itaque conspectu exsultabimus, cui [Col. 0446B] iter exaequatis [(i) 1Kb] et insolentiae tumoribus et libidinum voraginibus sit parandum, et in quo nos resurgentes ex mortuis contuebimur. Super occasum enim nostrae mortis adscendit, qui vitam [(j) 1Kb] nobis ex mortuis in se resurgente quaesivit. Haec illa apostolorum est laetitia cum eum post resurrectionem contemplantes contrectantesque viderunt.

7. Orphanorum et viduarum duplex sensus: qui Deus horum pater, illarum judex.---Sed hanc sanctorum laetitiam, trepidatio eorum quos cum mundo vicit insequitur: id enim ait, VERS. 6: Turbabuntur a facie ejus, patris orphanorum et judicis viduarum. Causam turbationis hanc docuit etiam, quod pater orphanorum sit, judexque viduarum (a facie enim patris orphanorum viduarumque 218 judicis fugient), [Col. 0446C] non reliquens eos orphanos, qui agnoscentes patrem in coelis, diabolo patri, renuntiaverint, easque viduas quae legi [(k) 1Kb] mortuae sponsum sese secutae sunt judicans. Viduam enim, quae a lege sit libera, beatus Paulus transire ad nuptias alterius sine adulterii crimine docuit (Rom. VII, 3): idque exemplum omne ad Ecclesiam, quae legis se mortua [(5) 1Kb] [(l) 1Kb] Christo [Col. 0447A] postea sociaret [(a) 1Kb] , aptavit. Est autem etiam secundum hujus saeculi fortem sensus aptissimus, ut Deus, qui advocatum nobis a Patre alium dedit, ne orphani essemus in saeculo orbatorum pater sit judexque viduarum (Joan. XIV, 18): quia et desolatae a parentibus misereatur infantiae, viduarumque quae in se adquieverint judex sit. Judex autem ideo, quia sub nomine viduarum pleraeque non viduae sunt, quae vel delicatae [(1) 1Kb] in Christo nubere volunt (I Tim. V, 11), vel fallunt humana judicia: et quia dignitas nominis in conservato proposito sit voluntatis; scrutans corda et renes Deus idcirco sit judex, quia solus earum mentem sensumque dijudicet. Et quidem haec, ut dixi, secundum desolationem conditionis humanae, de orphanis viduisque sint dicta.

[Col. 0447B] 8. Tempus gratiae, qua Deus educit vinctos exacerbantes, habitantes in sepulcris.---Caeterum ut ad Ecclesiae totius demonstrationem haec ita significata esse possint intelligi, continuo subjecit: Deus in loco sancto suo, VERS. 7: Deus inhabitare facit unimores [(b) 43Kb] in domo, educens vinctos in fortitudine, similiter eos qui exacerbabant, qui inhabitant in sepulcris. Hic ergo locus Deo sanctus est, ubi sit vidua ex lege, ubi orphanus ex saeculo, ubi unius moris ac voluntatis pacificus unanimisque conventus (Erat enim secundum Actus Apostolorum credentium anima et cor unum, Act. IV, 32), ubi qui vincti sunt, educentur in fortitudine. Ligato enim prius intra domum suam forti, eos qui peccatis suis vinciebantur absolvit (Luc. XIII, 16): ut Abrahae filiam septem et 219 decem annis [(c) 1Kb] [Col. 0447C] ligatam, in libertatem verbo virtutis eduxit. Eduxit autem etiam eos qui ante exacerbabant, id est, qui transgressione legis iram in se Dei judicis incitabant, vel adversum nomen ejus gentili eloquio disserebant, [Col. 0448A] ad doctrinam divinae cognitionis instituit: ut ex persecutore Paulum gentium Apostolum doctoremque praefecit [(2) 1Kb] . Hos itaque exacerbantes, antea in sepulcris, id est, intra corporum suorum emortua domicilia consepultos, in coelestem vitam spiritalemque deduxit. Sunt enim multi in viventibus mortui. Nam et in Evangeliis mortui non putati [(d) 1Kb] non differre docentur a mortuis, Domino dicente: Sinite [(3) 5Kb] mortuos sepelire mortuos suos (Matth. VIII, 22): et Apostolus scit quasdam mortuas vivere (I Timot. V, 6), id est, dum vivunt esse jam mortuas. Sed hos omnes [(e) 1Kb] de sepulcris Dominus qui in filios Dei regenerantur, eduxit.

9. Deus idem legis et Evangelii.---Verum haec qui in nobis Deus super occasum adscendens per virtutem [Col. 0448B] resurrectionis operatus est, idem omnia ad hujus spei nostrae praeparationem adumbrata gessit in lege: ut non alius prophetarum, alius Evangeliorum Deus possit intelligi. Atque ideo erga nos quoque paribus haecmomentis, quibus ex Aegypto populum eduxit, implevit. Nam et patres nostri sub nube fuerunt et in Moysen [(f) 9Kb] in mari [(4) 1Kb] baptizati sunt, et in similitudinem coelestis panis manna e coelis decidente saturati sunt, et Christo aquam petra praebente [(g) 1Kb] potati sunt: quae quidem in illis salutariter gesta, figuram quoque nostrae [(5) 1Kb] in se salutis habuerunt, ut sequens prophetiae sermo declarat, dicens, VERS. 8, 9: Deus, dum egredereris [(6) 1Kb] [(h) 1Kb] coram populo tuo, dum transgredereris in desertum [(7) 1Kb] [(i) 11Kb] , terra mota est. Etenim coeli distillaverunt a facie Dei, mons Sina a facie Dei Israel [(j) 1Kb] . [Col. 0448C] Praeisse Deum iter populi sui, 220 dum desertum transgreditur, in columna nubis ignisque cognovimus, et usque ad populi errorem [(k) 1Kb] de coelis stillasse manna (Exod., XVI). Sed cum superiora omnia, quae [Col. 0449A] Ecclesiae propria sunt atque apta, memorasset, scilicet cum super occasum adscendit Dominus, cum orphanorum pater est judexque viduarum, cum in loco sancto suo, id est, in domo congregat [(a) 1Kb] unimores, et vinctos in fortitudine et exacerbantes extrahit e sepulcris: haec tamen coram populo egrediens et in desertum transiens consummare memoratus est, ut nunc ex praeterito motam esse terram, distillasse coelos, et hoc a facie Dei Israel in Sina refertur effectum. Hoc ideo, ut cum illa quae Legis sunt gessit, in his quoque ea quae Evangeliorum sunt praeformasse sciretur. Egressus enim coram populo suo in desertum transgressus est: in illud [(b) 1Kb] videlicet desertum Jordanis, in quo lilia floruerunt, in quo fons aquae vitalis desolatos et aridos irrigavit [(1) 1Kb] (Deut. XXXII, 9). [Col. 0449B] Funiculus namque ante erat haereditatis Jacob [(2) 1Kb] desertaeque gentes elementorum subditae fuerunt potestati. At nunc inspectante eo [(c) 1Kb] qui fuit Dei populus, Deus ad ea quae ante erant desolata transivit; et jam irrigata [(d) 1Kb] ab eo finium deserta pinguescunt. Et hic idem est, qui manna de coelis dedit populo. Si enim lex disposita est per angelos, panemque Angelorum manducavit homo, coelique stillasse in Sina scribuntur; profecto ministerium hoc a coelis, id est, ab Angelis expletum esse non dubium est [(3) 1Kb] . Estque idem largitor ejus qui de coelis est panis qui in Sina mannae fuerat indultor [(e) 1Kb] .

10. Praescientia et praedestinatio Dei.---Sed transiens ad desertum Deus, id est, ad gentium [(4) 1Kb] arida et desolata quondam corda transcendens, felicem illam bonae voluntatis pluviam segregavit (Galat. [Col. 0449C] I, 13; Rom. VIII, 29). Segregavit enim ipse ex utero matris Paulum in 221 apostolum (Rom. VIII, 29): quia quos et praescivit, hos et praedestinavit [(5) 1Kb] . Hanc etiam eloquii praedicationisque pluviam, et in psalmo Salomon terrae ad spei [(6) 1Kb] securitatem nuntiavit, dicens: Et descendet sicut pluvia in vellus, et [Col. 0450A] sicut stillicidia stillantia super terram (Psal. LXXI, 6). Et aliquibus nubibus ne super vineam pluerent meminimus esse praeceptum (Esa. V, 6). Sanctus quoque Moyses qui [(f) 1Kb] sub velamento verborum communium ingentia coelestis spei sacramenta condebat, verba sua excipi ut pluviam imbremque cantavit (Deut. XXIII, 2), pluviam irrigantem deserta et arida et [(7) 1Kb] praeparatam Dei haereditatem [(g) 1Kb] . Atque ideo sequitur, VERS. 10 et 11: Pluviam voluntariam segregabis Deus haereditati tuae: et infirmata est, tu vero perfecisti eam. Animalia tua habitabunt in ea, parasti in dulcedine tua pauperi [(h) 1Kb] . Providus enim voluntatum Deus, segregavit voluntariam pluviam praesciendo [(i) 1Kb] . Quae infirmata est, cum judicium in se mortis habuit Paulus (II Cor. I, 9), cum Petrus scandalo crucis motus est, [Col. 0450B] cum ter denegat admonitus ne negaret, cum Apostoli timent, fugiunt, diffidunt. Sed quia in his bonae voluntatis esset affectus, perfecti ita sunt, ut et fundamenta ecclesiarum fierent et columnae. Haec ergo haereditati Dei pluvia segregatur.

11. Haereditas Dei quae.---Quae autem haereditas sit, non obscurum est, ea scilicet quae data est poscenti cum dicitur: Posce a me, et dabo tibi gentes haereditatem tuam (Psal. II, 8). Gentes itaque animantium et pecorum ritu non intelligentes (et ideo cum cura pecorum Deo nulla sit (I Cor. IX, 9), haereditas illa in hac segregata [(8) 1Kb] voluntaria pluvia est [(j) 1Kb] in ea habitare monstrantur. Sequitur enim: Animalia tua habitabunt in eo, parasti in dulcedine tua pauperi. Habitabunt ergo animalia vel in haereditate Dei, vel in pluvia voluntaria: et haec in dulcedine pauperi [Col. 0450C] vel haereditas vel pluvia est parata. Eloquia enim Dei sanctorum [(9) 1Kb] faucibus dulcia sunt (Ps. CXVIII, 103), et beati sunt pauperes spiritu, quia ipsorum est regnum coelorum (Matth. V, 3). Animalia autem cum essent, facta sunt spiritalia. Haec ergo omnia in usum haereditatis, 222 vel voluntariae pluviae ministerium sunt segregata.

[Col. 0451A] 12. Apostoli unius Christi virtutes multae.---Atque ut secundum praeparatam dulcedinem pauperi, vel Ecclesiae congregatio, quae haereditas Deo (al. Dei) est, vel apostolicae praedicationis significatum esse intelligeretur eloquium; subjecit, VERS. 12, 13: Deus Dominus dabit verbum evangelizantibus virtutibus multis: rex virtutum dilecti, et [(a) 1Kb] pulchritudini [(1) 1Kb] domus dividere spolia. Segregatae itaque pluviae ad Evangelium irrigandum Dominus dabit verbum idipsum in sensum nostrum et ora diffundens; secundum illud: Non enim vos estis qui loquimini, sed Spiritus patris vestri qui loquitur in vobis (Matth. X, 20). Sed virtutes multae evangelizantes sunt [(b) 1Kb] quibus dabit verbum, ut sit in Paulo virtus, in Petro virtus et in Joanne virtus, et in caeteris virtus, multasque ob id Evangelii [Col. 0451B] praedicandi significet esse virtutes [(c) 1Kb] quibus quamvis Deus et Dominus et rex dabit verbum, virtutes tamen istae dilecti sunt, id est, [(d) 1Kb] ejus qui Regi et Domino et Deo sit dilectus. Laboriosius autem id et obscurius, dum collocationes verborum non demutat, translatio latina declarat: caeterum absolutius totum hoc sermo e graeco enuntiatus eloquitur, hunc scilicet Deum et Dominum regem earum quae dilecti sint esse virtutum: ut virtutes ad Apostolos, dilectus vero referatur ad Christum, cujus vel in his, vel hi omnes intelligantur esse virtutes. Oportuit autem propter ea quae sequuntur, licet in omnibus unus atque idem esset Spritus, [(e) 1Kb] numerosarum tamen virtutum fieri mentionem: quia ad pulchritudinem domus ipse [(f) 1Kb] virtutis spolia divideret. Ad Ecclesiae enim [Col. 0451C] decus detracta ab his diabolo gentium spolia dividuntur, atque etiam ex his spoliis domus pulchritudo perficitur, cum in sacerdotes Dei ad ministerii sanctificationem [(g) 1Kb] ab aris templisque daemonum, abstrahuntur, sanctoque Spiritu irrigati, evangelizantes effectae sunt dilecti esse virtutes [(h) 1Kb] .

13. Hic Spirutus sancti donis ornati, post gloria immortali sunt decorandi.---Ad has enim easdem virtutes quae ad pulchritudinem domus vel spolia divident, vel 223 ipsae sunt spolia, divinus sermo se retulit, dicens, VERS. 14: Si dormiatis inter medios cleros, pennae columbae deargentatae, et posteriora dorsi [Col. 0452A] ejus in viriditate auri. Prophetae vota sunt, quibus manere in mediis cleris haec ad pulchritudinem domus divisa spolia exoptat: ut usque ad consummationis suae diem (quia significari mors soleat in somno) in domus pulchritudine perseverent. Qui quidem sunt in usum praedicationis, tamquam deargentatae pennae columbae, id est sancti Spiritus munere ornatuque pretiosi. In his autem quae post eos sunt, in auri viriditate consistent: ut his post praedicationem Evangelii honor regius et indefessa aeternitas ex conscientiae suae fructu in auri viriditate reddatur: dum et aurum refertur ad honorem, et viriditate vigor aeternus ostenditur. Posteriora itaque dorsi, quae interscaplia, , magis graecus sermo significat, id est quae bonae conscientiae atque honoris [Col. 0452B] posteriora sint tempore, ultra praedicationis hujus honorem sunt honoranda: cum interim deargentatae pennae sub munere sancti Spiritus [(2) 1Kb] permanentes [(i) 1Kb] , post etiam ad conscientiae suae fructum auri viriditatem, id est florem honoris perpetui consequentur.

14. Reges sunt cum Christo: hos decet pax et candor.---Ut autem haec ad pulchritudinem domus spolia divisa, quibus ut inter medios cleros dormirent, id est, ut morte tales consummarentur [(j) 1Kb] , optatum est, ad principes ecclesiarum, per quos pulchritudo domus consistit, relatum possit intelligi [(k) 1Kb] , continuo subjecit, VERS. 15, 16: Dum discernit coelestis reges super eam, nive dealbabuntur in Selmon; mons Dei, mons uber, mons consecratus, mons pinguis. Dum itaque hos coelestis super eam reges discernet [(3) 1Kb] , id est, [Col. 0452C] dum Dominus de coelis descendens, eos qui spolia fuerint, constituit in reges, super eam domum, quae per eos pulcherrima est, unumquemque disponit; in Selmon nive dealbabuntur, in pace scilicet, quia Selmon interpretatio pacis est, gloriam aeternitatis accipient. Hic enim Dei mons, in quo pax Dei, nominis ipsius est significata virtute, et uber et consecratus et pinguis est. Reges autem esse eos non obscurum est, de quibus 224 dictum est: Jam sine nobis regnatis [(4) 1Kb] et utinam regnaretis: ut et nos vobiscum conregnaremus (I Cor. IV, 8). Dominus ergo coelestis (quia qualis coelestis, tales et coelestes) hos in Selmon reges [Col. 0453A] super domum suam, per quos divisis spoliis ornabitur, exalbatos nive disponet in reges. Factus est enim in pace locus ejus (Ps. LXXV, 3) et Phoenicium, secundum Isaiam, ut nix dealbabitur (Isa. I, 18). Sed reges necesse est, penes quos sit domus pulchritudo, ultra candorem nivis esse praestari [(a) 1Kb] . Lux enim mundi sunt: et quisquis dignus erit cum Domino montem regni coelestis adscendere, super nivem dealbabitur: quia cum se apostolis in habitu quo cum sanctis conregnaturus esset ostendit, vestimenta ejus super nivem alba sunt visa (Matth. XVII, 2). Hic ergo mons, et hoc regnum Deo pacis est.

15. Haeretici pacem mentiuntur.---Sed plerique sunt, qui Ecclesiae pacem sub haereticorum consertio mentiuntur, dissolventes novi ac veteris Testamenti [Col. 0453B] connexam sibi conjunctamque rationem: dum plerique alium Evangeliorum, alium Deum Legis effingunt. Nonnulli vero adversum unigeniti Dei naturam nomenque venientes, ex tempore natum solum hominem confitentur: neque ex forma Dei in formam servi esse deductum, sed ex forma servi tantum esse coepisse confingunt. Plures autem non verae divinitatis Deum, neque ex paternae majestatis naturaeque proprietate, subsistere disserunt: sed externae substantiae, Deoque diversae, quae in adoptionem filii electa sit, modo creaturarum ex nihilo, quibus nulla origo anterior sit, constiterit. Plures etiam in corpus atque ex se protensum [(1) 1Kb] permanantemque [(b) 1Kb] patrem loquuntur: ut assumptio illa carnis ex Virgine filii nomen acceperit, non qui ante erat Dei [Col. 0453C] filius, idem hominis filius sit natus in corpore. Et quidem omnia haec ad speciem humanae prudentiae coaptantur, postquam rationem coelestis sapientiae non comprehenderunt: quibus, ut spero [(c) 1Kb] , aliis locis uberius copiosiusque responsum est.

16. Haeresis caseo similis.---Quia ergo verae fidei [Col. 0454A] una, haec sedes [(d) 1Kb] est Deo quae sit placita, et hic aeterni regni mons unus in pace sit; de susceptis [(e) 1Kb] plurimis 225 arguit nos Propheta, dicens, VERS 17: Ut quid suscepistis montes caseatos? ( .) Lac cum corrumpitur, densatur, et ex vitio in coaguli caseique speciem concrescit. Nam utrumque id unus graecitatis sermo complectitur. Ergo sicuti ex natura sua lac ipsum vitio accedente degenerat, et quadam sui corruptione coalescit [(2) 1Kb] [(f) 1Kb] : ita haec genera doctrinarum, quae initia cognitionis ex innoxio sincerique lacte deducant, corrumpuntur in vitia, fiuntque corruptione sui coagulata vel caseata ne lac sint. Quod idipsum loco alio ita meminit: Coagulavit sicut lac cor eorum (Psal CXVIII, 70): ego vero legem tuam meditatus sum: quia consiliis gestisque [Col. 0454B] impietatis cor infectum, cum per infantiae simplicitatem naturam lactis habuisset, vitiorum postea corruptione degenerans, in coagulum densatum esset atque concretum. Referendus ergo ab his omnibus et sensus et studium est: neque quisquam alius magis, quam hic mons pacis, habitandus est. Nam post exprobrationem caseatorum coagulatorumque montium, continuo subjecit: Mons in quo beneplacitum est Deo habitare: in eo etenim [(g) 1Kb] Dominus habitabit usque in finem: in eo monte aeternae habitationis sedem Deo ostendens esse complacitam, qui ad sedem pacis esset electus.

17. Legis veteris ac novae unus lator, una fides.---Sed quia post legis tempora, circumcisionisque praescripta, sacrificiorumque praecepta per evangelicae [(h) 1Kb] , [Col. 0454C] confessionis fidem ab his qui gloriantur in lege, id est, a carnali Israel, quaedam per nos videtur pacis Dei facta esse mutatio, cognitionisque alterius, quam [(i) 1Kb] in lege praescripta est, introducta confessio; cum nos omnia per Dominum Jesum Christum quaecumque praecepta sunt lege, in spem [(j) 2Kb] evangelicam adumbrata [Col. 0455A] esse doceamus, illis contra Deum patrem secum locutum, ac legem dedisse jactantibus: respondendum est, hac ipsa psalmi prophetia per angelos potius legem in manu Mediatoris 226 esse dispositam, neque a nobis quidquam esse mutatum, sed in his manere que sola [(a) 1Kb] sunt, id est, unam eamdemque sedem Dei pacis incolere: cum quando eumdem praedicatorem Evangelii Dominum Jesum Christum, quem et latorem legis, habeamus. Post unius enim complaciti Deo montis sedem, quam usque in finem coelestis habitabit, ut sedes haec evangelicae pacis praeformata per Mediatorem legis intelligeretur in lege; continuo subjecit, VERS. 18 et 19: Currus Dei decem millium multiplex, millia laetantium: Dominus in illis in Sina in sancto adscendit in altum, cepit captivitatem, dedit dona [Col. 0455B] in [(1) 1Kb] [(b) 1Kb] hominibus, etenim non credentes inhabitare [(c) 1Kb] .

18. Fidei totius summa, sedis Dei decus, legis Christus lator.---Fidem omnem brevia haec quidem verba significant, sed quae virtutibus suis magna et infinita complexa sunt. Hanc autem currus sive sedis Dei dignitatem, haud dissimiliter Daniel propheta descripsit, dicens: Sedes ejus flamma ignis ardens, rotas [(2) 21Kb] ejus flumen ingens ducebat ante eum: millia millium serviebant ei, et dena millia [(d) 14Kb] denum millium adstabant ei (Dan. VII, 9 et 10). Atque in his quidem, sive sub specie talis ornatus, sive sub significationis exemplo, nobis in curru opinio et sensus comitatus coelestis affertur: ut sub concordi jugo millibus laetantium obsequelam coelestem intelligamus. Et hoc illae in Sina ardentes faces, collucentesque ignes, ingravescentiaque [Col. 0455C] tonitrua, et totius Domini adventus terror ostendit, ministeria scilicet angelorum, legem in manu Mediatoris disponentium, adstitisse. Hic ergo currus Dei decem millium multiplex est, milliaque laetantium sunt. Et quia Mediator Dei hominumque sit Dominus, in cujus manu per angelos, ut dictum est, lata lex fuerit; sequens sermo subjecit: Dominus in illis in [Col. 0456A] Sina, in illis scilicet laetantibus millibus: currusque numero multiplici decem millium, id est, infinitorum intelligentia sub decem 227 millium multiplicatione subjecta. In his itaque Deus in Sina est.

19. Evangelia Legis supplementa.---Sed ne forte Evangelia non supplementa Legis aliquatenus viderentur, qui in illis in Sina est Dominus, hic rursum in sancto adscendit in altum, captivamque cepit captivitatem, in eo scilicet sancto, cujus formam ex forma Dei evacuatus accepit. Quod autem sanctus sit, cum plures prophetiae, tum Gabriel angelus ad Mariam testatur, dicens: Et quod ex te nascetur sanctum, vocabitur filius Dei (Luc. I, 35); et daemones clamant: Scimus qui sis [(e) 1Kb] , sanctus Dei (Luc. IV, 34). In sancto ergo adscendit in altum. Et quid illud sit adscendere [Col. 0456B] in altum, sub hujus ipsius dicti significatione Paulus docuit, dicens: Ascendit autem [(f) 1Kb] quid est, nisi quia et descendit in inferiora terrae? Qui descendit, ipse est qui adsccndit super omnes coelos (Eph. IV, 9). Adscendens ergo in altum, et sese hominem ex mortuis in coelestibus revehens, accepit eos qui a diabolo erant capti, quos et ad pulchritudinem domus spolia divisit. Dehinc dona in hominibus accepit, cum primogenitus ex mortuis de se ipse testatur, dicens: Dominus dixit ad me: Filius meus es tu, ego hodie genui te. Posce [(g) 1Kb] a me, et dabo tibi gentes haereditatem tuam, et possessionem tuam terminos terrae (Psal. II, 7 et 8). Accepit ergo dona in hominibus, gentes scilicet in haereditatem; in quibus in sancto in altum primogenitus ex mortuis capta captivitate conscendit. Et quia ultra [Col. 0456C] humanae spei fidem sit, eum terrenae carnis corruptionem in coelestem gloriam transtulisse, gentesque impias, et ante vitiorum ac superstitionum furore pervasas [(h) 1Kb] , ad cognitionem Dei consortiumque esse deductas; ob hoc in his dona hominibus accepit, qui se cum Deo habitaturos esse non crederent. Atque ita hujus Mediatoris ex lege consummata cognitio est: [Col. 0457A] ut qui in laetantium millibus in Sina fuisset, hic idem in sancto rursum in altum [(a) 1Kb] captiva captivitate conscendens, dona nos, qui secum cohabitaturos diffidebamus, acciperet.

20. Benedicendus in aeternum Deus.---Post hanc itaque contra spei nostrae diffidentiam acceptorum in hominibus donorum haereditatem, digna haec ad Deum Prophetae subjecta confessio est, VERS. 20: Dominus Deus benedictus de die in diem, prosperum iter faciet nobis Deus salutarium nostrorum. Benedictus itaque Dominus et Deus est, ascendens in 228 altum, capiens captivitatem, in hominibus dona percipiens, eos scilicet qui inhabitaturos se esse non crederent. Quotidie autem per populi credentis accessionem, benedictionis multiplicatur augeturque confessio, cum gentiles [Col. 0457B] superstitiones impiaeque de diis fabulae, cum arae daemonum, cum idolorum inania relinquuntur, et iter omnibus ac profectus dirigitur in salutem. Hic igitur salutarium nostrorum Dominus ac Deus est, cujus de die in diem benedictionum significatur aeternitas. In eo enim quod quotidie est, continuatur et semper; cum tanta aevi protendatur infinitas, quanta et dierum post dies successio consequatur.

21. Crucis sapientia et virtus.---Cautissime autem semper propheticus sermo, [(b) 1Kb] ne qui [(1) 1Kb] per gentiles fabulas philosophiaeque doctrinam, notionem nostram de divinae veritatis scientia perturbaret, admonuit: quia variae eorum impiissimaeque sententiae multa de Deo stulte profaneque complexae sunt. Nos vero ad cognitionem Dei patris et Dei filii instituti, sacramentum [Col. 0457C] sumus verae coelestisque prudentiae, in eo quod Verbum caro factum est, consecuti. Ipsum enim nobis, quod Judaeis scandalum, gentibus vero stultitia est (I Cor. I, 23), id est, Dei passio, crux, mors, sepultura, sive per rationem divinae voluntatis perfecta coelestisque sapientia est, sive per resurrectionis potestatem virtutis aeternitas. Ad hujus igitur nos Propheta scientiam Dei, qui nobis et passus, et [Col. 0458A] mortuus est, et resurrexit, et Dominus est, instituit dicens, VERS. 21: Deus noster Deus salvos faciendi, et [(c) 1Kb] Domini exitus mortis: eum nobis Deum intimans, qui cum esset Deus, omnia ad salutis nostrae incrementa susceperit. Et idcirco hic Deus noster est: quia Deus eorum sit, qui fient salvi. Salvos autem nos per id Deus noster [(d) 1Kb] effecit, quod exitus sit mortis egressus: id enim his verbis, quae latine minus expresse atque absolute translata sunt, continetur. Admonui enim superius, plerumque interpretes cunctos, dum collocationem ordinemque verborum demutare ac temperare non audent, minus dilucide proprietatem declarasse dictorum. Verumtamen in his quae dicta sunt: Deus noster Deus salvos faciendi, et Domini exitus mortis; et salutis nostrae [Col. 0458B] Deus, et exitus ejus ultra exitum mortis ostenditur. Qui mortis [(e) 24Kb] exitus Domini sint. Omnibus enim qui veniunt in vitam, 229 ingressus [(f) 1Kb] in mortem [(2) 1Kb] est: sed primogenito ex mortuis [(g) 1Kb] tantum [(3) 1Kb] proprius fuit egressus ex morte. Atque ideo proprius exitus mortis est Domini, quia assumptae ab eo carnis haec virtus sit, ut naturae nostrae corruptionem in gloriam coelestem post exitus mortis efferret. Verum [(h) 1Kb] haec susceptae mortis ipsius non fuit occultanda vel causa, vel ratio: et quid nobis unigenitus Deus ex forma Dei exinanitus, et formam servi assumens afferret auxilii, oportuit ad fidei nostrae et securitatem et scientiam revelari.

22. Aequum fuit ut Deus vitam nobis in se redderet.---Et primum quidem non alienum a Dei misericordia [Col. 0458C] et bonitate videri potest, ut vitam omnibus in se ipso restitueret [(4) 1Kb] ex mortuis, [(i) 1Kb] namque qui primum animam nobis ad flatum respirationemque vivendi, cum hominem secundum imaginem sui similitudinemque constituit, [(j) 1Kb] de thesauris potestatis suae divinitatisque diffuderit. Secundum Apostolum enim ipsius genus sumus (Act. XVII, 28): et secundum eumdem (Rom. XI, 36): Omnia ex ipso, et per [Col. 0459A] ipsum, et in ipso sunt: scilicet ut in ipso habitatio nostra atque incolatus ostensa sit sedes, dum omnia immensa virtutis potestate complexus est; per ipsum vero originis inchoatae opus effectusque monstretur, cum in nobis id ipsum quod sumus operatus sit; ex ipso autem initia vitae ad exordia spiritus indulta notescerent. Non fuit ergo a beneficentia divinae bonitatis alienum ut qui ex seipso nobis, qui ejus genus sumus, vitae ac spiritus elementa tribuisset, in se ipso quoque nobis per unigenitum Deum aeternitatis nostrae inchoaret exordia: vereque nunc et ex ipso et per ipsum et in ipso maneremus; cum [(a) 1Kb] quando nos in hac ipsa habitatione ac sede mundi hujus, [(b) 1Kb] qui omnia in omnibus est, collocatus, rursum plenius jam atque perfectius in se ac per se [(c) 1Kb] atque ex se [Col. 0459B] inita carnis nostrae societate post exitus mortis jam collocaret 230 aeternos. Haec quidem ad significationem divinae bonitatis ita dicta sint.

23. Hanc ex mortuis resurgens Christus reddidit.---Sed suscipiendae ab unigenito Deo carnis, adeundaeque mortis, et per Apostolum, et nunc per Prophetam grandior profundiorque ratio tractatur. Ac primum quid in crucis sacramento atque mortis ab unigenito Deo et Domino majestatis effectum sit, per Apostolum intelligamus; ut duce eo docti, [(d) 1Kb] prophetiae scientiam consequamur. Ait enim ita: Et vos cum essetis mortui in peccatis et praeputio corporis vestri, convivificavit cum illo donans nobis omnia peccata, delens quod adversum nos fuit chirographum in sententiis, quod erat contrarium nobis tollens [Col. 0459C] illud de medio, et affigens illud cruci, spolians se carne, et principatus et potestates ostentui fecit, cum fiducia triumphans eos in semetipso (Coloss. II, 13 et seqq.). Sacramentum itaque salutis nostrae primum resurgens ipse ex mortuis, decretumque mortis nostrae quo ante detinebamur absolvens, in se ipso qui ex mortuis aeternus jam maneret, implevit. Sed in eo ipso, quod nobis vitae auctor in se est, dum per assumptionem corporis homo natus et mortuus, jam rursum aeternus ex mortuis est: omnes quoque inimicas virtutes, mundique potestates, principesque aeris hujus [(1) 1Kb] ostentui reddidit, id est, vel nostrae spei, vel suae damnationis fecit ostenta, et ipsos [Col. 0460A] quaedam quasi ex diis saeculi portenta constituit: his ipsis in se cum fiducia triumphatis; dum et per securitatem aeternitatis mors ipsa in Deo moriente fiducia est, et auctores mortis humanae, dum etiam in se ipso per occupatum a Satana cor Judae auctores sunt mortis, triumphat ex mortuis: ut neque a poena mortis abessent, cum se usque ad mortis infirmitatem subjecisset aeternus; et omnem poenam humanae mortis [(2) 1Kb] exciperent [(e) 1Kb] ut auctores, cum in 231 aeternitatis Dominum auctores mortis, per id quod Verbum caro factum est, exstitissent. Haec quidem ita Apostolus.

24. Quod modo Paulus, hoc jam David docet.---Sed Propheta brevibus licet, [(3) 1Kb] eamdem [(f) 1Kb] intelligentiam verbis significantibus, eadem ista complexus [Col. 0460B] est. Nam ubi Dominum [(4) 1Kb] in exitum mortis ostenderat; subjecit, VERS. 22: Verumtamen [(g) 1Kb] conquassabit capita inimicorum suorum, verticem capilli deambulantium in delictis suis. Principatus enim ac potestates, in quibus capita inimicorum significantur, fecit ostentui. Haec igitur in mortis exitu conquassat, quorum spiritalem nequitiam atque naturam, in eo quod capilli verticem perambulent, docet: dum et tamquam dominantes hominum capitibus insistunt, et tamquam nequitiae spiritales, sine sensu eorum quibus insistunt, ipsum illum capilli verticem proculcent: quia et ipsa scilicet corpora usque ad animae mentisque sedem sine sensu adeundi interlabantur et penetrent. Aeris enim hujus sunt potestates: et ideo capilli verticem perambulant, vel insistendi levitate, [Col. 0460C] vel potestate dominandi, [(h) 1Kb] et toto in orbe per momenta singula commeantes. Sed haec in delictis suis peragunt, dum unicuique in eo quod delinquat auctores sunt; secundum illud apostoli: Deus filium suum misit in similitudinem carnis peccati, et de peccato condemnavit peccatum in carne (Rom. VIII, 3): cum causam in his exordiumque peccati ex eo ipso, quod in carne sua per instinctum proditionis peccant, id est, de peccato carnis, peccatum in carne condemnat.

25. Lege adumbrantur evangelica gesta.---Tenet itaque divinae dispensationis ordinem propheticus sermo: et Evangeliorum opera adumbrata esse per [Col. 0461A] legem, ipsis illis legis operibus declarat. Multa enim plerumque per nominum proprietates ita expressa atque absoluta sunt, ut non magis gerendis in praesens potius quam in futurum significandis rebus impensa sint: ut nunc post tantas ac tam manifestas evangelicae spei praedicationes, altius quiddam nobis et ultra aurium sensum affert subjectus ordo dictorum [(a) 1Kb] . VERS. 23. Dixit Dominus: Ex Basan convertar, convertar in profundum maris. Videtur enim hic sermo Domini fuisse, cum ad dividendum ad iter mare, exserendamque in Pharao iram est conversus. Sed numquid ex Basan conversum eum esse lex docuit? Non utique. Basan vero est civitas hostilis quondam regni, quae fuit Og regis habitatio: sed interpretatio nominis pudorem confusionemque significat. 232 Potest [Col. 0461B] quidem videri, ut ex pudore populi in Aegypto servientis, cum depressus [(b) 1Kb] a Pharao ipsam illam conservandi educandique generis libertatem perdidisset, in profundum maris, id est, ad liberandi populi sui magnificentiam Deus sit conversus. Sed qui secundum proximum huic psalmum dixerit: [(c) 1Kb] Salva me, Deus, quoniam intraverunt aquae usque ad animam meam; infixus sum in limum profundi, et non est substantia; veni in altitudinem maris, et tempestas demersit me (Psal. LXVIII, 2 et 3): non ambigendus est post humani corporis pudorem [(d) 1Kb] (quia ipsae illae corporum atque elementorum nostrorum origines sint pudendae) in hoc mare, id est in hanc saeculi tempestatem esse conversus, ut usque ad ultimae confusionis verecundiam subjectus crucis morti, per eam in se inimicorum [Col. 0461C] capita conquassaret, spiritales scilicet nequitias potestatesque omnes et principatus aeris hujus reddens ostentui triumpharet, cum eos aeternitati (Reg. ms. aeternae) poenae, postquam ipse et passus et mortuus est, destinaret. Ob id ergo conversus in profundum maris intelligendus est, id est, usque ad ultimas descendisse saeculi passiones, ut conculcans capita inimicorum, ultionem divinae potestatis [(e) 1Kb] exsereret.

26. Divina ultio humanae exemplo exprimitur.---Quod ipsum videtur sequens sermo complecti, cum dicitur, VERS. 24: Ut intinguatur pes tuus in sanguine: lingua canum tuorum ex inimicis ab ipso. Divinae autem ultionis ira sub humanae vindictae significatur exemplo. Ex Basan enim in profundum maris conversus [Col. 0461D] ob id est, uti pes tinguatur in sanguine: atque ab ipso [Col. 0462A] sanguine qui ex inimicis est, canum quoque lingua tinguatur. Haec vero accidere solent omnibus bello consumptis, et captivitate deletis, et pro victorum arbitrio atque ultione punitis. Per humanae itaque, ut dixi, consuetudinis morem, cum gladius, cum arcus, cum sagitta, cum framea, cum reliqua poenarum ac mortium arma memorantur, divinae severitatis significantur officia. Et haec quidem Judaeis post crucem et mortem Domini omnia acciderunt, cum a Romanis capti universa suppliciorum ac miseriarum genera perpessi sunt: ut peremptorum sanguine et incedentium pedes tincti sint, et canum lingua satiata sit. Sed id non minus ad eorum poenam damnationemque referendum est; qui ostentui redditi cum fiducia triumphantur.

[Col. 0462B] 27. Gentium salus legis temporibus inchoata.---Et quia sub his quae in Judaeorum populo 233 temporibus legis expleta sunt, universarum fere gentium ad speciem futurae misericordiae salus est inchoata; ut per id quod tum gestum est, id quoque quod postea gerendum esset doceretur: cum ipsos illos, in quos illa tum gerebantur, et inumbratio nubis, et iter maris, et mannae spiritalis cibus, et spiritalis potus ex petra in spe evangelica fideque concluderet: nunc quoque, ut et semper, in his ipsis Novi ac Veteris Testamenti per Prophetam facta connexio est, cum dicit, VERS. 25-28: Visa sunt itinera tua, Deus, itinera Dei mei, regis qui est in sancto. Praevenerunt principes conjuncti psallentibus, in medio juvenum lympanistriarum. In ecclesiis benedicite Dominum Deum [Col. 0462C] de fontibus Israel. Ibi Benjamin junior in pavore, principes Juda duces eorum, principes [(f) 1Kb] Zabulon, principes Nephthalim. Dei quidem itinera sunt visa, cum coactis in glaciem aquis, praeeunte eo in columna ignis et nubis, iter populo siccatum est, cum in medio lympanistriarum juvenes psallentes gloriose glorificatum Dominum cantaverunt. [(g) 1Kb] Sed novimus itinera et alia regis in sancto, cum virtutibus [(h) 1Kb] coelestibus animisque sanctorum iter ejus praeeuntibus, in eo [(1) 1Kb] qui primae sabbati psalmus est cantatur: Tollite portas [(i) 1Kb] principis vestri, et elevamini, portae aeternales, et introibit rex gloriae? Quis est iste rex gloriae? Dominus virtutum ipse est rex gloriae (Psal. XXIII, 9 et 10). Et haec itaque Dei nostri et regis in sancto itinera sunt visa, cum ingressum ejus tanta coelestium coetuum gaudia praeeunt.

[Col. 0463A] 28. Prophetia electionis Apostolorum, Pauli de tribu Benjamin, aliorum de Zabulon et Nephthalim.---Sed quia quae ante praeformata in Pharao et in Israel fuerant, in diaboli suorumque clade et populorum omnium salute perfecta sunt: non ad synagogae confessionem, sed ad Ecclesiae benedictionem [(a) 1Kb] nos cohortatur propheta, [(1) 1Kb] quibus Dei et regis in sancto itinera [(b) 1Kb] esse visa firmaret, dicens: In Ecclesiis benedicite [(c) 1Kb] Dominum Deum de fontibus Israel: ex initiis scilicet legis atque [(d) 1Kb] adumbratione gestorum doctrinam Ecclesiae defluxisse commemorans. Ac ne quid benedicentibus ecclesiis ambiguitatis existeret; [(2) 1Kb] quis 234 hic maximus evangelicae spei praedicator futurus esset, ostendit dicens: Ibi Benjamin junior in pavore; in Ecclesiae scilicet fontibus [Col. 0463B] Benjamin junior in pavore mansurus; post consternationem enim pavoris in Evangelium Christi de tribu Benjamin Paulus electus est, matutino devoratas carnes ad vesperum dividens in salutem (Gen. XLIX, 27). Caeteros quoque principes Juda ne ignorentur ostendit: id est, qui ab eo, qui de Judae frutice exspectatio gentium futurus erat (Ibid., 10), eligendi essent, [(3) 1Kb] revelans: Principes [(e) 1Kb] Zabulon, principes Nephthalim. Ex his enim, ut Evangelia declarant, apostolorum est coepta delectio, hos principes eorum qui in ecclesiis congregarentur ostendens. Nam cum ex omnibus tribubus, singulis quibusque populis secundum legem sint principes instituti: nunc tamen ubi evangelicae dispensationis principes declarabantur, [(f) 1Kb] earum [(4) 1Kb] tantum tribuum, ex quibus [Col. 0463C] vocandi essent, commemorata sunt nomina. Orta enim in finibus Zabulon et Nephthalim luce magna post umbram mortis, piscatores ex his sunt hominum constituti. Solum ergo id sub prophetiae significatione ex illa principum universitate memoratum est, quod ad Evangelii confirmationem ipsis rerum effectibus et Apostolorum electione esset explendum.

29. Christi adventus exoptatur.---Et quia tantae exspectationis spe [(5) 1Kb] detinerentur (quia non ambiguum est omnes sanctos et prophetas coelesti desiderio evangelicae beatitudinis tempus optasse, Domino [Col. 0464A] dicente: Amen dico vobis, quia multi prophetae et justi [(6) 1Kb] cupierunt videre quae vos videtis, et audire quae vos auditis (Matth. XIII, 17) [(g) 1Kb] , consummari id quod tantopere concupiscit precatur, dicens, VERS. 29 et 30: Manda Deus virtuti tuae, confirma Deus quod operatus es in nobis. A templo tuo in Jerusalem tibi [(h) 1Kb] afferent reges munera. Distinguit intelligentiae significationem, ne quid confusum ambiguumque subrepat in eo quod ait. Manda Deus virtuti tuae: quod utique contra humanum sensnm et usum naturalis consuetudinis est locutus. Mandare enim quisquam virtuti suae aliquid non videtur 235, quia per eam internae potestatis insit effectus: et cum omnia virtute fiant, non existimatur virtuti ipsi aliquid mandari solere faciendum. Sedenim [(7) 1Kb] Dei virtus Deique sapientia [Col. 0464B] est Dominus Jesus Christus, qui et ponendae animae ac resumendae mandatum accepit a Patre (Joan. X, 18). Idcirco non contra intelligentiae communis sensum dictum videtur, quod tamen propheticae scientiae proprietate memoratum est, ut virtuti suae mandaret Deus, unigenito scilicet Deo, qui et Dei virtus est. Dehinc quia rerum subitarum in Deum non cadit nova [(i) 1Kb] repensque molitio, cujus scientiam non subterfugiant quae gerenda sunt, quia natura ejus universa quae erunt, virtutis suae potestate complexa est; id nunc confirmari Propheta postulat, quod jam sit idem Deus operatus in nobis, secundum illud Apostoli: Benedictus Deus et pater Domini nostri Jesu Christi, qui benedixit nos in omni benedictione spiritali in coelestibus: in quo et elegit nos ante mundi [Col. 0464C] constitutionem, ut essemus sancti et immaculati in ipso (Ephes. I, 3 et seqq.). Deus itaque, qui secundum Prophetam fecit quae ventura sunt, ea quae jam ante constitutionem mundi [(j) 1Kb] per definitionem gerendorum operatus in nobis est, confirmavit in Domino (Isai. XLV, 11, sec. LXX).

30. Quod templum, qui reges inde munera Deo ferentes.---Et quid illud sit, mox continuat ordo dictorum: A templo tuo in Jerusalem tibi afferent reges munera. Templum in Jerusalem est, in quo hostiarum legitima offerebantur: nunc autem a templo in Jerusalem a regibus sunt munera [(8) 1Kb] afferenda. [Col. 0465A] Quod utique contra locorum significationem rationemque gestorum est: ut illinc quo inferri magis oporteret, id est de templo, offerenda sint munera. Sed quia est coelestis illa nobis mater Jerusalem, et primitivorum conscriptorum, et frequentantium coetus (Hebr. XII, 22), omnisque in Christo renatus Dei templum est, maxime in quo non mors magis sit regnatura, sed vita; et qui ipse rex sit ejus, cujus servus fuerat ante, peccati, hostiam se ipsum vivam et rationabilem et placentem Deo offerens: tum ergo ab hoc templo, id est, ab hac sancta corporis sui habitatione, in illo conventu angelorum [(1) 1Kb] frequentantium, id est, in illa coelesti Jerusalem, si qui reges sint, id est, qui peccato ultra non serviant, offerent se ipsos Deo munus.

[Col. 0465B] 31. 236 Taurorum concilium. Ferae sylvae probati argento.---Quod quia carnalis Israel, dum sibi tantum peculiarem Dei misericordiam usurpat, videtur tamquam soli ei sit proprium defendere; mox propheta subjecit, VERS. 31: Increpa feras sylvae, concilium taurorum inter vaccas populorum; ut non excludantur hi, qui probati sunt argento: dissipa gentes [(a) 1Kb] bellum quae volunt. Vaccas in Samaria adoratas esse, cognitio ex libris est. Principes vero populi istius, jam non populi sed gregum duces esse propheticus sermo est, cum dicitur ex Domini persona: Tauri pingues obsederunt me (Psal. XXI, 13). Feras autem sylvae, nequitiarum spiritualium supra verticem capilli in peccatis suis deambulantium significatio intelligenda est, secundum illud: Devastavit eam aper de [Col. 0465C] sylva, et singularis ferus depastus est eam (Psal. LXXIX, 14). Quo in loco ipsius principis mundi, id est Satanae, et immanitas significatur et virtus. Id ergo nunc poscit Propheta, [(b) 1Kb] ut vel in has feras sylvarum, vel in hoc concilium taurorum inter populorum increpet vaccas: ne hi qui probati argento sunt, excludantur. Probati autem argento hi sunt, qui secundum argentum [(c) 1Kb] defaecati, et passionum omnium igne decocti, immaculati et sine terrenae sordis admixtione jam splendent.

32. Electis Dei scientia et pax optantur.---Cum enim propheticus sermo fidem gentium praedicet, populique hujus exacerbantis improbam voluntatem [Col. 0466A] saepissime increpet, jamque salus a Deo in omnes per omnesque sit cognita, idque ex scientia dispositionis Dei notum sit: cum impietate populi [(d) 1Kb] exprobrata, sancti quique in spem regni coelestis vocantur (Non enim Judaeorum Deus tantum est, et non gentium: imo et gentium [(e) 1Kb] : Unus enim Deus est, qui justificat circumcisionem ex fide, et praeputium per fidem (Rom. III, 29, 30); postea ergo quam increpitis his qui principes Sodomorum, et [(f) 1Kb] principes Gomorrhaeorum esse meruerunt; tum ad gentes cognitio Dei scientiaque defluxit, et jam [(g) 1Kb] non intra errorem neque contradictionem inscientiae detinentur. Increpitis autem sylvarum feris, taurorumque conciliis vaccisque populorum, eos qui adhuc perpetuis adversum gentium spem ac salutem infidelitatis odiis persistunt decertare, condemnat [Col. 0466B] dicens: Dissipa gentes bellum quae volunt. Pacificavit enim omnia Dominus in coelo et in terra et secundum Apostolum (Coloss. I, 20; II Cor., V, 29), Deus in 237 Christo erat, mundum reconcilians sibi. Earum ergo gentium dissipationem, quae coelestis pacis foedus abnuant, magisque dissentionum volent bella, sub diversarum tamen gentium congregatione denuntiat.

33. Aegyptus prope tota fidelis, baptisma, apostolicum ministerium.---Nam ad conservationem conjunctionemque totius sensus, increpitis taurorum conciliis ferisque sylvarum, gentibusque bellum volentibus dissipatis, ne quid sibi ultra arrogans Israel impiusque praesumeret; subjecit, VERS. 32, 33: Venient legati ex Aegypto, Aethiopia praeveniet manus ejus. [Col. 0466C] Deo regna terrae: cantate Deo, psallite Domino. Expleta enim haec eadem sunt, vel Magis ex Oriente venientibus, vel tunc cum in apostolos Spiritus sanctus divisi ignis modo venit. Nam illic ad praedicationis evangelicae cognitionem etiam ex Aegypto convenisse scribuntur, quibus magnitudinem divini muneris, tamquam legatis, renuntiantibus Aegyptus prope universa est jam fidelis. Aethiopia vero in Candacis [(h) 1Kb] eunucho fidei [(i) 25Kb] confessione [(2) 1Kb] praevenit; manu autem sua [(3) 1Kb] , dum ipse baptismi gratiam sibi postulat, dicens: Ecce aqua, quis prohibet me baptizari (Act. VIII, 36)? Sacramentum ipsum baptismi adeo impatientis desiderii cupiditate praeveniens: ut [Col. 0467A] a diacono ministerium apostolici officii salutis suae cupidus exigeret. Et quia exinde per omnes fere gentes praedicatio divinae cognitionis illuxit; [(1) 1Kb] quia et omnia regna Dominum Christum Deum intellectura licet sero sint, et omnis lingua confitebitur quia Dominus Jesus in gloria Dei Patris sit, [(2) 1Kb] consummationem temporis hujus exoptat, dicens: Deo regna terrae: cantate Deo, psallite Domino. Omnes scilicet ad canendum Deo ac psallendum adhortatur, vel quia salutem (al., salute) omnium prophetica sollicitudine laetatur, vel quia regnis omnibus Deum cognoscentibus regni coelestis succedit aeternitas.

34. Christi divinitas.---VERS. 34. Atque ut in caeteris solet, nunc quoque cui Deo [(a) 1Kb] Dominoque cantandum psallendumque esset, ostendit dicens: [Col. 0467B] Psallite Deo, qui ascendit super coelum coeli ad Orientem; ecce dabit vocem suam vocem virtutis. Competenter nunc ascendentis super coelum coeli ad Orientem Dei honor poscitur: ut quia superius significata humilitas ejus fuisset, cum vel super occasum ascendit, vel exitum mortis egreditur; nunc ubi non coelum, sed coelum coeli transgressus esse notescitur, divinitatis ac magnificentiae ejus non ignoraretur aeternitas. Ad Orientem vero idcirco, 238 quia ipse, secundum prophetam, Oriens ex alto sit (Luc. I, 78), ut regressus eo unde descenderat nosceretur [(b) 1Kb] ipseque sit hominibus [(c) 1Kb] in hunc coelestis sedis ascensum rursus auctor oriundi.

35. Vox virtutis. Corporum excitatio.---Nam idipsum sequens sermo significat, cum dicitur: Ecce dabit [Col. 0467C] vocem suam vocem virtutis. In omnibus quidem quaecumque in corpore manens gessit, virtutis vocem dedit; cum paralytico dicit: Surge et ambula (Matth. IX, 6); cum Lazarum vocat e sepulcro (Joan. XI, 43); cum Petro caeterisque Apostolis ait: Quaecumque ligaveritis super terram, ligata erunt et in coelis; et quaecumque solveritis super terram, soluta erunt et in coelis (Matth. XVIII, 16, 18). Vox plane est ista virtutis, humanae infirmitati tantum posse concedere. Sed scimus adhuc aliam vocem superesse virtutis, de qua ipse testatus est, dicens: Amen amen dico vobis, quoniam venit hora, et nunc est, in qua audient mortui vocem filii Dei: et qui audierint, vivent (Joan. V, 25). Numquid alia vox potest major esse virtutis, quam dissolutorum corporum pulverem in formam [Col. 0467D] cogere soliditatemque membrorum, et vitam rursum in homines animasque revocare [(3) 1Kb] , et corruptionem naturae imbecillis naturae coelestis incorruptione mutare? [Col. 0468A] Haec humanae spei vera et perfecta constantia est, haec divinae magnificentiae bonitas absoluta. Ob quod universos ad honorem hujus tantae virtutis hortatur dicens: Date honorem Deo: ut perceptae immortalitatis laudem ad honorem ejus, qui tanti nobis muneris parens est, referamus.

36. Resurrectio quorum erit gloriosa.---VERS. 35. Dehinc ne quid sibi vel carnalis Israel vel universitas gentium impiarum ex his pietatis scientiaeque Dei meritis praesumeret, a quibus hic honor Deo reddendus esset, ostendit dicens: Super Israel magnificentia ejus, et virtus ejus in nubibus: super eum scilicet Israel magnificentiam futuram esse demonstrans, qui jam ex comparatione nubium spiritalis existeret, vel qui secundum Apostolum rapi obviam Christo in nubibus [Col. 0468B] mereretur (IThess. IV, 10, 16). Et idcirco virtus ejus in nubibus est: quia his qui ultra terrenam originem mortalemque degentes, se in sensum coelestem et vitam, ut ita dicam, aeream extulissent, obviamque elati in nubibus adstitissent, his esset proprium virtute Dei magnificentiaque laetari (Frequenter autem memini [(d) 1Kb] his ipsis nubibus, tamquam ratione scientiaque perfectis, ne super impiam Israel vineam pluerent (Esa. V, 6), esse praeceptum: quia indigni sancto eloquio, quos jam spinae et tribuli, id est, 239 terrena vitia obsederant exstitissent). Namque cum omnibus sit ad novam resurrectionis originem voce virtutis utendum, non universis tamen gloriosus, id est, resurrectionis honor est praeparatus, Domino dicente: Nolite mirari ista, quoniam venit hora, in qua [Col. 0468C] omnes qui sunt in monumentis audient vocem ejus: et prodient qui bona gesserunt in resurrectionem vitae, qui autem iniqua gesserunt, in resurrectionem judicii (Joan. V, 28 et 29). Et idcirco super eum Israel magnificentia et virtus Dei est, qui esset in nubibus: quia pro discrimine vitae innocentis atque impiae, resurrectionis sit aut in vitam aut in judicium distincta diversitas.

37. Beatorum cum Deo unitas, immortalitas.---Deinde id ipsum sequens sermo designat, dicens: Mirabilis Deus in sanctis suis [(e) 1Kb] . In eis scilicet mirabilis, quos in vitae resurrectionem excitabit aeternos. Mirabilis autem est, cum omnem beneficentiae suae in eos [(4) 1Kb] conferet voluntatem, cum ipsos intra perfectionem coelestis gloriae collocabit: sicuti ad Patrem pro his precatus est, dicens: Pater, volo ut [Col. 0468D] ubi ego sum, et hi mecum sint; (Joan. XVII, 24) vel illud: Ut omnes unum sint (Ibid. 21), ego in illis [(f) 1Kb] , et tu in me (Ibid., 24). Mirabilis ergo in sanctis Deus [Col. 0469A] est, quos cum conformes gloriae corporis sui fecerit, per se qui mediator est, etiam in unitatem paternae majestatis assumet; dum et in eo per naturam Pater est, et ille rursum per societatem carnis in nobis est: quos in regnum praeparatum illis ante constitutionem mundi obtinendum locaverit, quibus absorpta morte immortalem vitam aeternamque reddiderit. Non enim jam incrementis corporum, escarumque alimentis, infirmitatumque casibus vitae humanae demutatio laborque tolerabitur: sed aeternitas cunctis, quae naturae suae virtute ipsa se continens, id est, quae se ipsam alat conservetque [(1) 1Kb] [(a) 1Kb] donabitur: certique omnes fore se sempiternos, (quod) non aliunde jam, id est, non extrinsecus [(2) 1Kb] contineantur ad vitam, sed ex Deo, per quem resurrexerint, et [Col. 0469B] immortales maneant et aeterni. Et ideo haec humanae spei sacramenta tali confessionis fide Propheta conclusit, VERS. 36: Mirabilis Deus in sanctis suis, Deus Israel ipse dabit virtutem et fortitudinem plebi suae [(b) 1Kb] , benedictus Deus est. Dat itaque virtutem plebi suae et fortitudinem Deus, quae immortalis effecta intra vitam virtutemque contineatur, dispoliatoque corpore 240 superinduta sit honore coelesti: ut omni corruptione et infirmitate depulsa, Deum aeternitatis suae laude benedicat, per unigenitum et primogenitum suum Deum ac Dominum nostrum Jesum Christum, qui est benedictus in saecula saeculorum. Amen.



PSALMUS LXVIII [(3) 1Kb] .

In finem pro his qui vel immutabuntur, Psalmus ipsi David.
[Col. 0469C]

(Hil. Salva me.) Salvum me fac, Deus, quoniam intraverunt aquae usque ad animam meam. Infixus sum in limo (Hil. in limum) profundi, et non est substantia. Veni in altitudinem maris, et tempestas demersit me. Laboravi clamans, raucae factae sunt fauces meae: defecerunt oculi mei, dum spero in Deum meum. Multiplicati sunt super capillos capitis mei, qui oderunt me gratis. Convaluerunt qui persequuntur me inimici mei injuste: quae non rapui tum exsolvere repetebar. Deus, tu scis insipientiam meam, et delicta mea a te non sunt absconsa. Non confundantur in me qui exspectant te, Domine virtutum: non vereantur super me qui quaerunt te, Deus Israel. Quoniam propter te sustinui improperium, operuit reverentia faciem meam. Exter factus [Col. 0469D] sum fratribus meis, et hospes filiis matris meae: quoniam zelus domus tuae comedit me, et opprobria exprobrantium te ceciderunt super me. Et operui in jejunio animam meam (et) factum est mihi in opprobrium. Et [Col. 0470A] posui vestimentum meum saccum, et factus sum illis in parabolam. Adversum me detrahebant qui sedebant in porta, et in me psallebant qui bibebant vinum. Ego vero orationem meam ad te, Domine, tempus beneplaciti Deus. In multitudine misericordiae tuae exaudi me, in 241 veritate salutis tuae. Eripe me de luto ut non haeream, et de profundo [(c) 1Kb] aquarum. Non me demergat tempestas aquae, neque absorbeat me profundum, neque contineat puteus super me os suum. Exaudi me, Domine, quoniam suavis est mihi misericordia tua: secundum multitudinem misericordiae tuae conspice in me. Ne avertas faciem tuam a puero tuo: quoniam tribulor, velociter exaudi me. Intende animae meae, et libera eam: propter inimicos meos eripe me. Tu enim scis improperium et confusionem et verecundiam meam, in [Col. 0470B] conspectu tuo sunt omnes tribulantes me: improperium exspectavit cor meum et miseriam. Et sustinui commaerentem, et non fuit: et consolantem, et non inveni. Et dederunt in escam meam fel, et in siti mea potaverunt me aceto. Fiat mensa eorum coram ipsis in laqueum, et in retributionem, et in scandalum. Obscurentur oculi eorum ne videant, et dorsum eorum perpetuo incurva. Effunde super eos iram tuam, et animatio irae tuae comprehendat eos. Fiat habitatio eorum deserta, et in tabernaculis eorum non sit qui inhabitet: quoniam quem tu percussisti persecuti sunt, et super dolorem vulnerum meorum addiderunt. Appone iniquitatem super iniquitatem ipsorum: et non intrent in justitiam tuam. Deleantur de libro viventium, et cum justis non scribantur. Pauper et dolens sum ego, et salus vultus tui, Deus, [Col. 0470C] suscepit me. Laudabo nomen Dei in cantico, et magnificabo (tuum cum cantico, magnif.) eum in laude: et placebit Deo super vitulum novellum, cornua producentem et ungulas. Videant pauperes, et laetentur: quaerite Deum, et vivet anima vestra: quoniam exaudivit pauperem Dominus, et vinctos suos non despexit (sprevit). Laudent eum coeli et terra, mare et omnia repentia in eis (eo): quoniam Dominus salvificabit Sion, et aedificabuntur civitates Judae, et inhabitabunt in ea, et haereditabunt 242 terram. Et semen servorum ejus possidebit (possidebunt) eam: et qui diligunt nomen ejus, inhabitabunt eam.




TRACTATUS PSALMI.

1. Psalmus est de Christo; de passione illius.---VERS. 1. Tertius hic pro his qui immutabuntur est psalmus: qui [Col. 0470D] etsi nihil sub historiae commemoratione complexus est, ut in quinquagesimo et nono inesse tractavimus, neque ut in quadragesimo quarto aliquid proprium in superscriptione praetulerit, ubi, Pro dilecto canticum [Col. 0471A] praenotatur (Psal. XLIV, 1): in eo tamen quod non illius David, sed, [(1) 1Kb] ; illi David psalmus in finem praescribitur; in illum potius David, qui et oriens et justus et finis est legis, convenire intelligenda prophetia est. Per id enim non ab illo, sed [(2) 1Kb] in illum [(a) 1Kb] psalmus docetur esse cantatus. In his autem qui immutabantur, evangelicae spei fideles significari (In ps. LIX, n. 2) docuimus, qui aut ex legis observatione, aut ex gentili impietate ad cognitionem Dei demutati, tamquam renascentes incorruptae aeternitatis candore [(b) 1Kb] florerent; quod idipsum psalmi fine tractabitur. Non ambigitur autem psalmus ipse sacramentum passionis Domini continere. Nam praeter Joannem apostolum (XIX, 28), qui in potatione aceti consistere consummationem [Col. 0471B] Scripturarum testatus est, cum etiam dictum hoc ab eodem sub apostolorum recordatione praesumptum sit: Zelus domus tuae comedit me (Ibid. II, 17); adimit ambiguitatem, confirmatque omnia ad eum dicta gestaque esse referenda. Universarum itaque humanarum passionum sorte perfunctus, secundum susceptas infirmitates nostras loquitur: et dolet ipse quidem extra necessitatem et timoris positus et doloris, sed his se tamen quae suscepit accommodans: ut qui carnis nostrae homo natus esset, [(c) 1Kb] et dolorum nostrorum querelis et infirmitatis precatione loqueretur. Coepit itaque ita.

2. VERS. 2, 3. Mortis lex in omnes. Christus ut homo salutem orat.---Salva me, Deus, quoniam intraverunt aquae usque ad animam meam. Infixus sum [(d) 9Kb] in limum [Col. 0471C] profundi, et non est substantia. Vivendi omnibus finem mors in cunctos constituta praescribit. Et quid sibi nunc oratio ista vult, quae se salvari deprecatur; cum lex mortis in omnes sit constituta? Dehinc nunc orandae salutis haec causa est, quia [(3) 1Kb] intraverint aquae usque ad animam; introeundi autem aquis ad animam hinc facultas sit, quod infixus sit in limum profundi; defixi 243 vero in limum profundi nulla substantia sit. Ergo quia nemo nisi quod sperat precatur (sperat autem nemo se non mori), talis haec ejus merito oratio est, [(e) 1Kb] qui, moriturus licet, morte non erat obtinendus. Assumpta ergo infirmitas habuit officium deprecandae salutis, divinitatis vero conscientia [Col. 0472A] spem tenuit salutis in morte sperandae. Salvari se ergo orat qui et dixerit: Deus, Deus meus, quare me dereliquisti (Matth. XXVII,46)?

3. Aquae quid.---Introeuntibus enim aquis usque ad animam, subjectus morti crucis fiebat, cum passionum universarum impetus usque ad mortem animae perrumperet. In aquis autem insectationes populi motusque gentium significari solere non dubium est, cum dicitur: Torrentem pertransivit anima mea (Psal. CXXIII, 5), vel illud: Et pertransivit anima mea, aquam immensam (Ibidem). Sunt et aquae arenosam domum subluentes, eamque in casum ruinamque pellentes (Matth. VII, 27). Hae ergo nunc aquae usque ad animam intrantes, ad precem eum orandae salutis coegerunt.

[Col. 0472B] 4. Christo unde mors et passio. Dei exinanitio. Deus et homo in Christo qua vi uniti.---Verum inenuntium harum passionum, non aliunde quam ex assumptione carnis, et virtus est et potestas. Non enim [(4) 1Kb] incidere in Deum hic infirmitatum nostrarum terror valebat, aut exserere se nisi in carne corporis nostri, [(f) 1Kb] tamquam in subjacente materia, potuerant passiones. Porro autem haurienda fuit natura coelestis (divina), ut exinaniens se ex Dei forma, in formam servi hominisque decideret. Et ideo usque ad animam aquae penetrant: quia substantia ei non sit, [(g) 1Kb] infixo in limo profundi. Non utique substantia ea non erat quae assumpta habebatur, sed quae se ipsam inaniens hauserat. Nullo autem modo se caruit, qui se ipsum exinanivit evacuans: nec tamen idipsum videbatur [Col. 0472C] exstare, quod jam in aliud se evacuando concesserat. Non est ergo substantia, per id quod infixus est in limo profundi. Primus enim homo de terrae limo: et secundus Adam in hujus limi profundum de coelis descendens, se ipsum tamquam ex alto [(5) 1Kb] veniens defixit. Evacuans ergo se, quippe cui substantia non erat, non jam usque ad carnis, verum etiam usque ad mortis profunda descendit, et omnis in eum terror desaevientis in nos tempestatis incubuit. Cum enim se, contra naturae coelestis 244 terrenaeque diversitatem, [(h) 1Kb] in hunc limum potestatis suae virtute defixit; quia ea quae natura dissident, ad quamdam connexionis suae soliditatem non generis [Col. 0473A] ipsius propinquitate conveniunt, sed [(a) 1Kb] potiore vi tamquam confixa sociantur: tunc et pati coepit et mori posse, per occasum mortis in inferna descendens.

5.Mortis Christi prophetia. Mortis sedem quibus verbis exprimat Scriptura.---Sequitur enim: Veni in altitudinem maris, et tempestas demersit me. Imitator ille et dominicae mortis et temporis Jonas, mari mersus cetoque susceptus, non tam in mari se quam in inferno positum testatur: Clamavi in pressura mea ad Deum meum, et exaudivit de ventre inferorum clamores meos (Jonae II, 3). Et quamvis eum cetus ad speciem infernae mortis hausisset, ait: Introivit caput meum in scissuras petrarum, descendi in terram cujus serae [(b) 1Kb] tenaces et aeternae. Sancto etiam Job post illud [Col. 0473B] universarum passionum gloriosissimum bellum, cum dignus jam esset eloquio divino scientiaque naturae, post confracti intra se maris portas, rugientesque ejus in matris suae ventre terrores, rursum quid etiam in mari significaretur, Dominus revelavit, dicens: Venisti autem super fontes abyssi, aut in vestigiis maris ambulasti? aperiuntur autem tibi prae timore portae mortis (Job. XXXVIII, 16, 17), in vestigiis utique maris, tamquam in profundo vel altitudine maris, portas mortis esse significans. Nam cum profunda maris inferiora sint terrae; necesse est in profundo maris, id est in inferioribus sedem mortis ostendi. Veniens ergo in hoc profundum maris, tempestate demersus est, cujus in anteriore psalmo ita meminit, dicens: Omnia excelsa tua et fluctus tui [Col. 0473C] super me transierunt (Psal. XLI, 8). Sed et ille, ut dixi, dominicae mortis imitator, quem ex tenacibus aeternisque terrae seris immanissimus ille maris istius cetus evomuit, haud dissimilia conquestus est: Omnes suspensiones tuae et fluctus tui super me [(c) 1Kb] transibant (Jonae II, 4). Usque ad mortis igitur veniens profundum, mortis ipsius tempestate demersus est, adversariarumque virtutum depressus procellis est.

6. Christi clamor. Qua de causa.---Non tamen [(d) 1Kb] tacitus eorum, qui se ipsos diabolo praebituri erant velut ministerii arma peccato (quippe qui et nonnumquam consilia [(e) 1Kb] initae mortis suae exprobraverit, et 245 stans in templo saepe clamaverit, et elevatis ad Deum frequenter oculis intenderit, ut [(1) 1Kb] ad unumquodque divinitatis suae opus maximum [(f) 1Kb] aspectarent [Col. 0473D] intelligitur ad Patrem; ob quod sequitur, VERS. 4: Laboravi clamans, raucae factae sunt fauces meae: defecerunt oculi mei, [(2) 1Kb] dum spero in Deum meum. Infirmitates nostras suscipiens, portansque peccata, usu et consuetudine humanae defatigationis [Col. 0474A] locutus est: [(g) 1Kb] namque qui se somno et lassitudini saepe commiserit, etiam usque ad sitis et esuritionis necessitatem. Fauces itaque ejus raucae sunt, oculique defecti. Causam vero maximi clamoris et intentionis oculorum hanc esse docuit, quia speraret in Deum, vel cum clamat dicens Qui credit in me, non in me credit, sed in eum qui me misit (Joan. XII, 44): vel cum clamaturus Lazarum voce magna, elevatis sursum oculis, ait: Pater, gratias tibi ago quoniam audisti me (Ibid. XI, 41).

7. Odientium numerus cur supra capillos. Quam gratis oderunt.---Sed illo vel paterni nominis magnificentiam testante, vel humanae salutis opus moliente, odia in eum multiplicantur in cassum. Sequitur enim, VERS. 5: Multiplicati sunt super capillos [Col. 0474B] capitis mei, qui oderunt me gratis. Convaluerunt qui persequuntur me inimici mei injuste, quae non rapui tunc exsolvere repetebar. Numerus odientium ultra capillos capitis est multiplex: sive ob impiorum copiosam multitudinem, sive quia indigni sint Dei cura (nam Apostolorum capillos, quia tanta eorum Deo cura est, scimus esse numeratos [Matth. X, 30]), sive quia infidelium numerus ultra numerum sit fidelium. Nam cum decus capitis in capillis sit, et Ecclesiae, quae corpus est Christi, in Apostolorum decore omnis ornatus est. Super hoc capitis sui decus, odientium est multitudo. Oderunt autem eum gratis, id est, causam odii non habentes. Et convalescentes inimici, injuste sunt persecuti. Non enim peccatum egerat, nec dolum habuerat: [Col. 0474C] et ideo quae non rapuerat, tunc repetebatur exsolvere. Cum enim debitor mortis peccatique non esset, tamquam peccati et mortis debitor tenebatur, ab his scilicet, qui in eo peccati legem quae in membris nostris est exserebant. De peccato enim condemnavit peccatum in carne (Rom. VIII, 3).

8. Stultitia Christi crux. Hujus fructus justi expectatio.---In quo quia magnum divinae sapientiae explebat consilium, crucisque mors in Deo stultitia gentibus videbatur, magnaque in eo coelestis terrenaeque spei exspectatio inerat; 246 subjecit, VERS. 6 et 7: Deus, tu scis insipientiam meam, et delicta mea a te non sunt abscondita. Non confundantur in me qui expectant te, Domine virtutum: non vereantur super me qui quaerunt te, Deus Isreal. Insipientiae [Col. 0474D] suae Deus conscius est, et delicta sua abscondita ab eo non sunt: poenas scilicet insipientiae et delictorum, quas non rapuerat, repetebatur exsolvere. Usque ad crucis autem stultitiam (id est, quia stultum sit gentibus peccata nostra sic suscipi), ut peccator [Col. 0475A] et stultus gratis injusteque vexatur. Sed quia stultitiam atque delicta propter sapientiam nostram vitamque susceperat, ut principem saeculi et judicaret, et de peccato condemnaret in carne peccatum (cum quando in se, in carne scilicet corporis sui, in qua nihil inveniri poterat peccati, secundum quod ait: Ecce veniet princeps mundi, et non inveniet in me quidquam (Joan. XIV, 50), veniens hic mundi princeps, nihilque inveniens, peccati tamen poenam, id est, jus mortis [(a) 1Kb] exseruit; per quod humanae mortis auctor, quia in auctorem vitae peccati nescium mortem molitus sit, judicatur: et haec sanctorum exspectatio fuit, ut omnis caro redimeretur in Christo, ut in eo aeternae resurrectionis primitiae exsisterent): non confundi in se eos rogat qui exspectent [Col. 0475B] Dominum, neque quaerentes Deum Israel super se vereri aut pudere: quia suscipiendae ab eo carnis tempus desideratum sit, secundum illud: Multi prophetae et justi capierunt videre quae vos videtis, et audire quae vos auditis (Matth. XIII, 17). Ne quid ergo in se imbecillum infirmumque maneat deprecatur: ne spem exspectantium infirmitas corporis carnisque confundat. Per eum enim et in eo exspectatio nobis omnis ad Deum est. Veniens ergo in corpus, ne in se sanctorum spes confundatur orat.

9. Infirmitas Christi est assumpta, non naturalis. Peccati necessitas nulli inest.---Quod autem infirmitates nostras ad salutem generis humani ex paterna voluntate susceperit, quia non voluntatem suam facturus venerit, sed voluntatem ejus qui se [Col. 0475C] miserit Patris (Joan. VI, 38); nunc quoque per subjecta declarat, VERS. 8-10: Quoniam propter te sustinui improperium, operuit reverentia faciem meam. Exter factus sum fratribus meis, et hospes filiis matris meae: quoniam zelus domus tuae comedit me. Non fuit ergo in unigenito Deo naturalis infirmitas, sed assumpta: quia [(b) 1Kb] propter eum haec improperia susceperit passionum. Quamquam ne in naturis quidem hominum inest 247 necessitas aliqua peccati; sed ex appetitu voluntatis et oblectatione vitiorum peccati usus arripitur. Et ideo Dominus non se rapuisse quae ut solveret repetebatur ostendit: quia ea quae contra naturam sint desiderata [(c) 1Kb] rapiantur, soluturis omnibus quadrantem novissimum talium debitorum [Col. 0475D] (Matth. V, 26): et ob hoc orationis dominicae [Col. 0476A] praescripto, remitti nobis debita deprecamur. Sustinuit ergo improperium propter Deum, dum alienum a natura sua corpus assumit, dum, secundum Apostolum (II Cor. V. 20), peccati nescium Pater facit esse peccatum, dum fit obediens usque ad mortem crucis, dum ipsi exprobratur quod caeteros salvans se ipse non salvet, dum contumelias sputorum alaparumque perpetitur (Vid. lib. X de Trin., n. 46).

10. Qui dissideat a nobis. Zelus ejus.---Hoc igitur pudore coopertus ob Deum, fit alienus a fratribus suis, et filiis matris suae hospes efficitur, a vitiis scilicet eorum, qui sibi secundum carnem consanguinei habebantur, [(d) 1Kb] alienus; dum nummulariorum mensas templum ingressus evertit (Joan. II, 15), dum nundinas ovium ac boum prohibet, dum vendentibus [Col. 0476B] columbas cur domum patris sui domum fecerint negotiationis exprobrat. Zelo enim domus Dei pervasus haec egit. Est autem haec amoris pii indignatio, ut eorum quos diligimus contumeliis tamquam zelo effervescente moveamur. Hoc enim pollutae domus zelo, ut Evangelium (sicut superius docui) testatum est, turbam omnem ementium ac vendentium templum ingressus ejecit. Zelo autem Dei etiam usque ad mortis severitatem et finem placuisse, laudabile est.

11. Convicia ipsi concitavit.---Per hanc igitur exprobratarum his cupiditatum indignationem, omnium in eum maledictorum congesta convicia sunt. Quaecumque autem in impios dirigi solent, haec in cum opprobria sunt relata: cum blasphemus, cum Samaritanus, [Col. 0476C] cum Beelzebub, cum daemonium habens dicitur (Joan. VIII, 48). Id enim subjecit: Et opprobria exprobrantium te ceciderunt super me. Blasphemiae opprobrium ei potius, qui Deo contumeliam exprobret, ingeritur; sicuti daemonii infamia ei magis, qui a Deo sit alienus, est propria. Quae cum omnia ei exprobrata sint propter domus Dei zelum, eorum [(1) 1Kb] qui Deum exprobrant, super eum opprobria congeruntur. Et hujus dieti ad Romanos Apostolus scribens (XV, 3) sub 248 hujus significationis meminit intelligentia.

12. Quaeque Christi gesta omni hominum genere obtrectantur. Lazarum excitaturus quid fleverit.---Ipsa etiam jejunii continentia recidit in opprobrium, [(2) 7Kb] [Col. 0476D] cum a diabolo tentatur, cum in templi pinna locatur, [Col. 0477A] cum supra montem fertur, cum postremo ad adorandum Satanam totius mundi habitatione tentatur. Flet interdum, et ingemiscit, et tristis est (Matth. IV, 1, etc.), et id ipsum ad infirmitatis tribuitur exemplum. Omni denique generi hominum et obtrectatio efficitur et canticum. Ipsi enim qui in portis orandi victus causa sedeant, obloquuntur et detrahunt: et in eo ebrii psallunt. Haec autem omnia vel secundum gestorum fidem, vel secundum humanae consuetudinis modum in se ita gesta esse conqueritur. VERS. 11-13. Et operui in jejunio animam meam, et factum est mihi in opprobrium. Et posui vestimentum meum saccum, et factus sum illis in parabolam. Adversum me detrahebant qui sedebant in porta, et in me psallebant qui bibebant vinum. Fuit [Col. 0477B] itaque jejunium ei in opprobrium: quia per esuriendi opprobrium usque ad adorandi Satanae contumeliam tentatus est (Matth. IV, 9). Vestis autem de sacco, habitus est luctus. Luctus vero omnis affectus [(1) 1Kb] in fletu est. Et cum Lazarum excitaturus illacrymat, infidelitatem humani generis lugebat: in habitu enim luctus, flendi significatur [(a) 1Kb] affectus. Quod autem non Lazarum, cujus et morte laetatur (Joan. XI, 15), quem et ex mortuis excitaturus erat, fleverit, omnis ipse Evangelii sermo declarat. Sed cum resurrectionis fidem nullam futuram, in ipso resurrectionis opere flevisset; fletus ejus in parabolam [(2) 1Kb] profecit, ut et tum [(b) 1Kb] documentum amoris sui in Lazarum flendo dictus sit praebuisse: et a plerisque hodie, quia fleverit, arguatur infirmus [Col. 0477C] (V. lib. X de Trin., n. 24 et 25). In ebriis autem psallentibus, et his qui in porta sederent detrahentibus, omnium etiam infirmorum in eum contumeliae per hanc consuetudinem vulgi docentur. Adeo autem nullum genus hominum de eo tacuisse manifestum est, ut Cleophas ei, qui tamquam rerum ignarus causam sermonis interrogaret, respondisse ita scribatur: Tu solus peregrinus es in Jerusalem, et non cognovisti quae facta sunt in ea in diebus his (Luc. XXIV, 18)? Stupor enim est de ignoratione unius, in cognitione universorum.

13. Christi oratio.---Sed inter has omnium de se et obtrectationes et contumelias, humanae salutis sacramenta peragebat: et salutem a Deo 249 homini quem assumpserat deprecatur. Id enim sequitur, [Col. 0477D] VERS. 14---16: Ego vero [(3) 1Kb] oratione mea ad te, Domine, tempus beneplaciti Deus. In multitudine misericordiae [Col. 0478A] tuae exaudi me, in veritate [(4) 1Kb] salutis tuae. Eripe me de luto, uti non haeream, [(5) 1Kb] et libera ex odientibus me, et de profundo aquarum. Non me demergat tempestas aquae, neque absorbeat me profundum, neque contineat puteus super me os suum. Caeteris in contumelias et opprobria ejus intentis, ipse oratione sua totus ad Deum est; susceptas quidem infirmitates nostras in se habens, sed in his quibus afficitur coelestis erga nos misericordiae munus exsequitur: neque invitus haec sumens, in multitudine misericordiae beneplacitum Deo esse tempus ostendit. In hoc ergo beneplacito tempore rogat: quia non ignorat hanc Patris de se prophetiam etiam ab Apostolo Paulo recognitam: Tempore accepto exaudivi te (II Cor. VI, 2; Esa. XLIX, 8).

[Col. 0478B] 14. Malum ex se nihil, sed vitio humano. Tempus beneplacitum quid per Christum praestitum mundo. Omnia quidem Deo pro magnificentia operum intelligenda sunt placere quae gesta sunt: et cum in Genesi scribitur: Et vidit Deus quia bona sunt (Genes. I, 31), vitium nullum in rerum relinquitur creaturis. [(c) 1Kb] Nam etsi quaedam humani ingenii corrupta nequitiis sunt, ut ex remediis venena, ut ex ferro ensis, ut ex igni conflagratio, ut ex cibis cruditas, ut ebrietas ex vino, ut postremo partes ipsae et membra corporum ad naturales utique usus utilesque formatae, vitiorum se ac criminum ministeria praebuerunt; et cum Deo cuncta sint placita, beneplacitum tamen tempus hoc est, quo unigenitus Deus in sanguine corporis nostri, tamquam inimica ac dissidentia, reconciliaturus [Col. 0478C] omnia in coelis et in terra Deo esset: cum multiformis illa Dei Sapientia aliis occulta temporibus, nullisque principibus ac magistrationibus saeculi cognita, ad laudem claritatis Dei esset revelanda (Coloss. I, 20; Ephes. III, 5, 9 et 10), cum cohaeredes et concorporales et comparticipes Christo gentes fierent; cum in eo omnes adversae Deo virtutes dehonestarentur; cum mors postquam in Deo esset grassata desineret; cum lex peccati quae in carne nostra est tolleretur; cum revelationem filiorum Dei congemiscens omnis creatura speraret; cum in passione unigeniti Dei omnium ante constitutionem mundi causarum et originum [(6) 1Kb] consummaretur effectus, principem saeculi judicando, hominem ex peccati lege redimendo, creaturis a corruptionis vanitate cui servierant [Col. 0478D] liberandis, nequitiis spiritalibus Domini 250 morte damnandis, Deo in omnibus et per omnes [Col. 0479A] aeternitatis munere et immortalitatis nostrae claritate laudando. Omnia autem haec virtutis resurrectionis implevit: [(a) 1Kb] quia per primitias ex mortuis ab hominum genere morte depulsa, in auctores mortis aeternae mortis poena decreta est. In se enim ipso principatus et potestates dehonestatas cum fiducia triumphavit.

15. Christi in corruptio et duae naturae. Puteus infernus.---Et ideo post beneplaciti temporis significationem, omnis tribuendae verae salutis oratio est: ut ea ipsa salutis veritas intelligeretur, quae ex resurrectione speratur. Dehinc qui infixus esset in limo profundi, ut luto non inhaereret rogat, secundum illud: Quoniam non derelinques animam meam in inferno, nec dabis sanctum tuum videre corruptionem [Col. 0479B] (Psal. XV, 10). Qui enim de terra est, et in terram ex qua acceptus est revertetur (Gen. III, 19), luto et limo quo infixus est inhaerebit, [(b) 1Kb] in naturae suae, id est, corporis originem dissolutus. Liberari se etiam ex odientibus se deprecatur, et de profundo aquarum: quia usque ad animam suam, id est, usque ad passionem insectantium odia proruperint. Veniens quoque in altitudinem maris, ac tempestate demersus, nunc ne demergatur orat: ut superius assumptae infirmitatis nostrae professio sit, cum se demersum esse profitetur: nunc vero consciae [(c) 1Kb] in se salutis fiducia est, cum ne se aquae tempestas demergat precatur. Nam ejusdem naturae non est, et demersam jam esse, et ne demergatur orare: sed ejus quae [(d) 1Kb] per corpus licet mersa, non [Col. 0479C] tamen sit detinenda per spiritum. Et ideo nunc ne absorbeatur profundo, neve super se puteus os suum claudat, precatur. In puteo enim infernae mortis sedem significari, et psalmus alius testis est, cum dicitur: Tu vero, Domine, deduces eos in puteum interitus (Ps. LIV, 24), demersum hoc profundumque puteorum inferna terrae significari demonstrans. Ne contineat ergo super eum puteus os suum postulat. Impossibile enim est Deum vitae, portis inferni detineri.

16. Christum praeter hominem aliquid prae se ferre.---VERS. 17---19. Ac ne in eo quod mortem nostrae infirmitatis assumpsit, secundum humanam necessitatem aliquid ex mortis acerbitate [(1) 1Kb] moereret [(e) 1Kb] ; ideo subjecit: Exaudi me, Domine, quoniam suavis est [Col. 0479D] mihi misericordia tua: secundum multitudinem misericordiae [Col. 0480A] tuae conspice in me. 251 Hoc enim in multitudine misericordiae beneplacitum est tempus, cum in se universorum hominum vitam Deus miserans, ut miserator Deus vitam esset largiturus ex mortuis. [(2) 1Kb] Sed [(f) 1Kb] quia suavem hanc sibi esse Dei misericordiam testabatur, susceptae tamen infirmitatis nostrae sollicitudinem non relaxat, dicens: Ne avertas faciem tuam a puero tuo: quoniam tribulor, velociter exaudi me. Intende animae meae, et libera eam: propter inimicos meos eripe me. Omnia ut homo et patitur et loquitur. Nam ex susceptione carnis et puer est, secundum illud: Ecce puer meus quem elegi, dilectus meus in quo complacuit animae meae (Esai. XLII, 1); et citum auxilium tribulationi suae orat, et intendi in animam suam rogat: ut per id quod [Col. 0480B] in eam intendit Deus, digna sit liberari. Et haec quidem, ut homo noster, obediens usque ad mortem crucis precatur. Sed cum eripi se propter inimicos suos rogat, consuetudinem humanae et spei et moris [(g) 1Kb] excedit. Nemo enim salvus aliqua magis quam salutis suae causa vult esse: et a malis quis eripi se ob id necesse est, ne malis afficiatur, optabit. At vero nunc eripi se non sua causa, sed propter inimicos suos ex his quibus afficitur deposcit: quia hi inimici dehonestandi in se patiente, et triumphandi cum fiducia in se ex mortuis resurgente mox essent.

17. Nil sua causa agit, aut patitur. Ad passionem anhelat. Sacramentum divinae communionis.---Denique nihil se sua causa agere ac pati consequentibus [Col. 0480C] docet, dicens, VERS. 20, 21: Tu enim scis [(3) 1Kb] improperium et confusionem et verecundiam meam in conspectu tuo sunt omnes tribulantes me. Improperium exspectavit cor meum et miseriam. Superior non dispar professio est, cum dicit: Deus, tu scis insipientiam meam, et delicta mea a te non sunt absconsa. Contra humanae enim opinionis [(h) 1Kb] errorem, soli Deo assumpta magis haec ab eo infirmitas, quam naturalis esse, erat nota. Et quia propter inimicos suos haec perpetienda sibi fuerant, per quae humanae saluti atque aeternitati consulebat; hujus beneplaciti temporis testatur affectum, dicens: Improperium exspectavit cor meum et miseriam; desideratas sibi esse hujus temporis significans passiones, secundum illud divinae communionis sacramentum: Desiderio cupivi [Col. 0480D] hoc [(i) 1Kb] manducare (Luc. XXII, 15): quia in his passionis [Col. 0481A] suae desideriis beneplaciti temporis consistebat effectus.

18. Maerentis solatium fides nostra. Plenitudo legis Christus.---Sed pati ad profectum nostrae salutis exspectans, alterius quoque exspectationis 252 desiderio detentus est. Sequitur enim: Et sustinui commaerentem et non fuit; et consolantem, et non inveni. Commoerentis et consolantis non solatium, sed fidem quaerit: ut si quis veniens ex lege, et harum omnium passionum intelligens prophetiam, secum tamquam in consummatione ipsius legis assisteret; ut postea Paulus (Coloss. I, 24) adimplens passiones Jesu Christi, et consepultus in baptismo, Christum finem esse scit legis. Nam ad consummationem humanarum passionum propheticorumque dictorum, qui gestorum [Col. 0481B] [(a) 1Kb] futurus finis erat, idem est et querelarum. Id enim sequitur, VERS. 22: Et dederunt in escam meam fel, et in siti mea potaverunt me aceto. Haec enim ita, ut scripta leguntur, expleta sunt. Nam et fel ingestum ei, et aceto potatum Evangelia testantur. Oblatum quidem secundum Matthaeum (Matth. XXVII, 34) fel renuens; sed secundum Joannem, ut acetum potaret, sitivit (Joan. XIX, 28, etc.). Locus autem ipse his verbis est dictus: »Post haec Jesus sciens, quoniam omnia consummata sunt, ut impleretur Scriptura, ait: Sitio; et erat concha posita aceto plena. Spongiam igitur plenam aceto hyssopo admiscentes, obtulerunt ori ejus. Cum ergo accepisset Jesus acetum, dixit: Consummatum est. Venerat ad oves perditas domus Israel, et exspectans [Col. 0481C] consolantem commoerentemque non habuit: non quod consolatione eguit volens pati atque mori, sed qui secum super totius populi impietate moereret, et qui se ipsum ipsa moerentis secum salute consolaretur: ut omnibus tanto scelere perfunctis, solatium in his saltem qui salvi fierent acciperet, secundum illud: Et in servis suis consolabitur (Deut. XXXII, 36): quia non credente Israel, gentes [(b) 1Kb] in eum essent crediturae. Verum prophetice non sitisse scribitur, sed ut implerentur omnia, sitisse se dixit: quia cunctae nostrae quae in eo fuerunt infirmitates, non naturales sunt [(c) 1Kb] , sed assumptae. Dehinc ut satisfecisse Scripturae propheticae nosceretur, potato aceto omnia consummata esse testatus est: ut plenitudo legis et prophetarum, qui legem et prophetas consummabat [Col. 0481D] exsisteret.

19. Mensa sacrificiorum. Mensa scientiae. Judaei caecitate percussi; sub onere legis depressi.---Jam vero quia intra consummationem oblati fellis et potandi aceti, consummanda quoque erat passionis totius prophetia; ad ea quae postea impietatem tanti [Col. 0482A] facinoris consecuta sunt sermo se retulit, dicens, VERS. 23, 24: Fiat mensa eorum coram ipsis in laqueum, et in captionem 253 et in retributionem, et in scandalum. Obscurentur oculi eorum ne videant, et dorsum eorum perpetuo incurva. Esse mensam sacrificiorum, ut de lege, quae in se futuri est speciem complexa, taceamus, Apostolus testatus est (I Cor. X, 21), dicens: Non potestis mensae Domini [(d) 1Kb] participes esse, et mensae daemoniorum. Sed esse mensam scientiae, cum nonnullis locis cognitum sit, tum etiam in his ipsis dictis intelligi oportere, idem beatus Apostolus ad Romanos scribens interpres est, cum eos obcaecatos esse ne quid intelligerent testatur (Rom. XI, 7 et 8). Haec ergo mensa, unde cibus vitae spiritalis accipitur, coram ipsis in laqueum et in captionem [Col. 0482B] et in retributionem et in scandalum, facta est: cum vel praescripta legis vel prophetarum voces ab Ecclesiae viris ad revelationem divini consilii tractantur, cum ad assumendae carnis fidem unigenitus Deus in hominis specie et ab Abraham [(e) 1Kb] adoratus et cum Jacob colluctatus ostenditur, cum ex Juda princeps veniens idem exspectatio gentium nuntiatur, cum in Abraham semine omnes patriae gentium benedicendae sunt, cum ex David utero aeterni regni Dominus praedicatur, cum, secundum Esaiam (Esa. LIII, 7), Dominus tamquam ovis ad occisionem ductus, nec maxillas ab alapis nec faciem avertit a sputis, cum, secundum Jeremiam, hic Deus noster est, qui disciplinis omnibus Israel dilecto suo traditis, postea in terris visus sit, et inter homines conversatus [Col. 0482C] sit (Baruch. III, 36, etc.), cum denique de adventu ejus omnium prophetarum dicta conveniunt. Haec itaque doctrinae mensa, vel hic vitalis cibi sermo, et laqueus et captio et retributio et scandalum est; cum a nobis Deus Jacob esse, qui ab his sit crucifixus, ostenditur. Haec enim est retributio tantae impietatis, ut quod nobis est Dei virtus, his scandalum sit. Nam cum illaqueati captique sint scriptis, intelligentiae tamen carent sensu: et ideo obscurati sunt oculis ne videant, id est ne lumen intelligentiae contuerentur; quia secundum Evangelium: Omni habenti dabitur; qui autem non habet, etiam quod habet auferetur ab eo (Matth. XXV, 29): indigni videlicet, qui intelligentiae sensum ac lumen acciperent; et ideo evangelicae libertatis scientiam non adepti, [Col. 0482D] perpetuo adhuc legis onere deprimuntur, ut ferant quod sustinere non possunt. Id enim in incurvando dorso per corporalium operum speciem significatur.

20. Ira Dei.---254 Sed hanc eorum obcaecati cordis [(f) 1Kb] inscientiam alia etiam debitae ultionis poena [Col. 0483A] consequitur. VERS. 25, 26. Effunde super eos iram tuam, et animatio irae tuae comprehendat eos. Fiat habitatio eorum deserta, et in tabernaculis eorum non sit qui inhabitet. In ira Dei poenae constitutionem, non motum animi ad ultionis voluntatem exardescentis significari saepe tractavimus (V. Tract. Ps. II, n. 16), quam non subito puniturus intenderet, sed in quam [(1) 1Kb] poena (alias, poenam) dignus incideret. Mansit autem haec a prophetis omnibus huic genti impiae denuntiata damnatio. Nam eversa mox ac diruta civitate deleti sunt, gloriosissimo illo templi cultu deleto, ornatuque detracto. Et ideo habitatione deserta, in tabernaculis eorum nullus [(a) 1Kb] habitavit.

21. Judaeorum crimen et poenae causa.---VERS. 27---29. Verum adhuc, secundum impietatis incrementa, [Col. 0483B] prophetia quoque poenae et ultionis extenditur. Quoniam quem tu percussisti persecuti sunt, et super dolorem vulnerum meorum addiderunt. Appone iniquitatem super iniquitatem ipsorum, et non intrent in justitiam tuam. Deleantur de libro viventium, et cum justis non scribantur. Causam apponendae iniquitatis super iniquitatem ipsorum, et repellendi eos ne in justitiam intrarent [(b) 1Kb] , et delenlendis de viventium libro non scribendisque cum justis eam esse demonstrans, quod quem Deus percusserit, hi persecuti [(2) 1Kb] sunt, et super dolorem vulnerum suorum addiderunt quod doleret.

22. An percussus a Deo non injuste percutiatur. Percussio Dei misericors.---Et forte non injuste, quem Deus percusserit, persecuti esse videantur. Ac de [Col. 0483C] his, quae percussa a Deo sint, quid sentiri oporteat ante tractandum est: ut quatenus et haec percussio salutaris, [(c) 1Kb] et illa percussi persecutio impia sit, possit intelligi. Percussit Dominus Sodomam et [(3) 1Kb] Gomorrha ultimis sceleribus pollutas et abominatas (Gen. XIX, 24): et invenio his ad misericordiae reconciliationem [(4) 1Kb] id quod percussae sunt profecisse; cum tolerabilius his in die judicii sit futurum, quam his civitatibus, in quibus de Apostolorum pedibus pulvis excussus sit (Matth. X, 15). Percussam [Col. 0484A] quoque synagogam Dathan et Abiron plaga dignissima cognitum est (Num. XVI, 32): sed in animis eorum ea, quibus maxime peccaverant, [(d) 42Kb] sanctificata sunt opera. Et ne per singula quae sunt multa discurram, cum et Apostolus in interitum carnis ad salutem spiritus tradat (I Cor. V, 5); Dominus ipse quid percutiens proficiat, ostendit dicens: Videte, videte quia ego sunt, et 255 non est Deus praeter me. Ego interimam, et ego vivificabo; perculiam, et ego sanabo (Deut. XXXII, 39): ut percutiendi causam proficisci ex causa sanationis ostenderet.

23. Percussus a Deo Christus. Percutitur et a Judaeis.---Percussus ergo est Dominus, peccata nostra suscipiens, et pro nobis dolens: ut in eo usque ad infirmitatem crucis mortisque percusso, sanitas nobis per resurrectionem ex mortuis redderetur. Percussum [Col. 0484B] autem se ipse testatus est, commonefaciens discipulos [(5) 1Kb] dicti hujus: Percutiam pastorem, et dispergentur oves gregis (Matth. XXVI, 31; Zach. XIII, 7). Sed et Apostolus dicti hujus significationem haud dissimiliter confirmat, dicens: Qui Filio suo dilecto non pepercit (Rom. VIII, 32). Non pepercit itaque dilecto Filio suo: quem et colonis vineae, non ignarus quod occisuri cum essent, destinavit (Matth. XXI, 37). Non pepercerat autem primo illi de terrae limo Adae, quem de paradiso post culpam, ne lignum vitae attingens [(6) 1Kb] in aeternitatem [(e) 1Kb] poenae maneret, ejecit: ut naturam corporis ejus Adam e coelis secundus assumens, parique morte percussus, eam rursus in vitam aeternam jam sine poenae aeternitate revocaret. Hunc igitur ita a Deo percussum persecuti [Col. 0484C] sunt, super dolorem vulnerum dolorem persecutionis hujus addentes. Pro nobis enim secundum prophetam dolet (Esai LIII, 4); et idcirco [(7) 1Kb] eum in doloribus [(f) 2Kb] esse aestimantes. Quod enim postea nominis sui odium susceperint, quatenus silentium resurrectionis pecunia emerint, quibus Apostolos terroribus injuriisque vexaverint, cognitum est. Et quia haec super dolorem vulnerum addiderunt, apponetur super iniquitatem iniquitas.

24. Ideo a Dei justitia exclusi Judaei, a libro viventium [Col. 0485A] deleti, nec scripti cum justis.---Appositae autem iniquitatis poena est, ne intrent in justitiam Dei, id est ne concorporales et comparticipes Christo fiant, qui nobis secundum Apostolum (I Cor. I, 30) justitia et sanctificatio et redemptio a Deo factus est. Exclusi vero a justitiae ingressu, necesse est a libro viventium deleantur. Scripti enim erant in Abrahae benedictionibus, cujus semen sicut stellae coeli et sicut arena maris ad 256 oram littoris abundaret. A quo libro cum omnem populum deleri Moyses metueret, se primum deleri deprecatus est (Exodi XXXII, 32), optans, ut opinor, secundum Apostolum anathema pro fratribus suis esse (Rom. IX, 3). Et quia super dolorem vulnerum dolorem persecutionis addentes, [(a) 1Kb] recursum poenitentiae perdiderunt, deleti de viventium libro, [Col. 0485B] ne postea quidem scribi cum justis meruerunt: ut intelligi possit alius viventium, alius liber esse justorum. Nec ambiguum est eos in viventium libro esse, qui antea sine ulla Christi cognitione pie in lege versati omnia praescripta legis impleverint (Levit. XVIII, 5): de quibus secundum legem apostolus Paulus ita docuit: Quia qui fecerit ea, vivet in illis (Rom. X, 5). Scribuntur autem in libro justorum, quibus justitia Christus est factus. Justus enim ex fide vivit (Gal. III, 11; Habacuc. II, 4). Quo de libro ad apostolos Dominus ita loquitur, dicens: Gaudete et exsultate, quia nomina vestra scripta sunt [(1) 14Kb] in coelo (Luc. X, 20). Et idcirco duplex significatio delendorum de libro viventium, et non scribendorum in libro justorum fuit: quia post librum viventium, liber esset reliquus [Col. 0485C] justorum. Apostolis autem hinc magnae gratulationis causa suggeritur: quia plus sit in libro scriptos esse justorum, quam de viventium libro non esse deletos (V. Tract. Psal. CXXXVIII, n. 34).

25. Natura in uno Christo duplex; humana per gloriam accepta est in divinam.---Tenet autem in se eum confessionis modum, quem in nobis esse oportet fidei, ut in eo tam natura hominis quam natura Dei cognita sit. In forma enim servi veniens, evacuavit se a Dei forma. Nam in forma hominis existere, manens [(b) 1Kb] in Dei forma qui potuit? Aboleri autem Dei [Col. 0486A] forma, ut tantum servi esset forma, non potuit. Ipse enim est et se ex forma Dei inaniens, et formam hominis assumens: quia neque evacuatio illa ex Dei forma naturae coelestis (divinae) interitus est, neque formae servilis assumptio tamquam [(c) 1Kb] genuinae originis conditionisque natura est; cum id quod assumptum est, non proprietas interior sit, sed exterior accessio: quod ipsum consequentibus docet, dicens, VERS. 30: Pauper et dolens 257 sum ego; et salus vultus tui Deus suscepit me. Pauper est qui, secundum Apostolum, cum esset omnium dives, seipsum ut nos ditesceremus [(d) 1Kb] paupertavit (II Cor. VIII, 9): dolens est, qui secundum prophetam pro nobis dolet (Esa. LIII, 4). [(2) 1Kb] Sed hunc pauperem ac dolentem salus ea, quae vultus Dei est, suscepit. [Col. 0486B] Forma et vultus et facies et imago non differunt. Idipsum enim [(e) 1Kb] in utro horum significari communis est sensus. Hunc igitur pauperem in salutem vultus Dei, qui forma Dei est, suscepit, id est assumptum [(f) 1Kb] ab se hominem unigenitus Deus, qui imago invisibilis Dei est, in aeternitatis suae vita, quae in Deo salus esse intelligitur, collocavit. Omnis enim lingua confitebitur, quia Dominus Jesus in gloria Dei patris est, id est, susceptus homo in naturam divinitatis acceptus.

26. Sacrificium laudis in Christo; legis hostiis praefertur.---Esse autem in eo finem legis et sacrificium laudis evangelica confessio est: ita ut hostiarum sanguine [(g) 1Kb] et oblatione cessante sacrificium gratiae laudisque praelatum sit. Hoc enim isto paupere et [Col. 0486C] dolente in salutem vultus Dei formaeque suscepto continuatur, et sequitur, VERS. 31 et 32: Laudabo nomen tuum cum cantico, magnificabo eum [(3) 1Kb] in laude. Et placebit Deo super vitulum novellum cornua producentem et ungulas. Haec itaque laudatio nominis Dei, laudisque ipsius magnificatio, super vitulum novellum placebit (Levit. IV). Talis enim ante in lege pro peccato offerebatur; cujus aetatem per tenera ungularum et cornuum incrementa, significat. Placebit ergo super vitulum peccati, honor laudis; secundum illud, Sacrificium laudis honorificabit me, et illic iter [(4) 1Kb] in [Col. 0487A] quo ostendam illi salutare Dei (Ps. XLIX, 23). Iter igitur ostendendi salutaris Dei in laudis est sacrificio.

27. Salutis nostrae causa.---Et ipsum in consequentibus psalmus ostendit. Nam post placituram magnificentiam laudis super vitulum novellum, subjecit, VERS. 33 et 34: Videant pauperes et laetentur. Quaerite Deum, et vivet anima vestra: quoniam exaudivit pauperem Dominus, et vinctos suos non sprevit. Hoc scilicet tempus laetentur videntes, cujus sacrificium in laude sit: quia illic ostendetur salutare Dei. Et ideo Deus ab his ad vitam animae quaeretur. Carnis enim et corporis timeri judicem vetuit: quia animam in gehennam mittere solus potens sit Deus (Matth. X, 28). Quaerendi autem Dei ad vitam animae ea causa est, [(a) 1Kb] quia exaudivit Deus pauperem, eum [Col. 0487B] scilicet qui se paupertavit ut nos ditesceremus, 258 quem in salutem vultus sui suscepit, in quo nobis peccata donavit; non spernens vinctos suos, sive qui vincti sunt Christi, ut Paulus in vinculis gloriatur (Ephes. III, 1), sive quos Satanas peccatis vinctos ut armatus et praepotens obtinebat (Luc. XI, 21); secundum illud: Disrupisti vincula mea, tibi sacrificabo hostiam laudis (Psal. CXV, 16 et 17). Laetentur ergo in his quae vident pauperes: quia scriptum est: Beati pauperes spiritu, quoniam ipsorum est regnum coelorum (Matth. V, 3).

28. Creata omnia laudant Deum de salute nostra.---Et quia, his qui pauperes spiritu sunt in coelorum regno constitutis, creatura omnis congemiscens et dolens in gloria filiorum Dei liberanda est, vanitati [Col. 0487C] non sua sponte subjecta (Rom. VIII, 19 et seq.); nunc quoque ob laetantes pauperes vitamque quaerentes, exauditumque pauperem, vinctosque non spretos, ipsa illa ad laudem Dei exspectans revelationem pauperum gloriae creatura advocatur, VERS. 35. Laudent eum coeli et terra, mare et omnia repentia [(b) 1Kb] in eo: Sub horum elementorum commemoratione creaturarum omnium liberandarum sensum mentemque significans: ut dum coelum et terra et mare dicitur, cognoscantur Domino Jesu Christo coelestia et terrestria et inferna genu flectere. In his enim quae in mari repunt (cum tamen in aquatilibus [(1) 1Kb] natatus magis sit ex natura, quam reptio), ea quae in inferis degunt docentur; cum profundum maris sedem intelligamus inferni.

29. Laudis causa coeli laus. Terrae fecunditas.---[Col. 0487D] Causam autem, cur adhuc coelum et terra et mare Deum laudent, ostendit dicens, VERS. 36 et 37: Quoniam Dominus salvificabit Sion, et aedificabuntur civitates Judae. Et inhabitabunt in ea, et haereditabunt terram. Et semen servorum ejus [(c) 10Kb] possidebunt eam, et [Col. 0488A] qui diligunt nomen ejus inhabitabunt [(2) 1Kb] eam. Laus universa ex rerum admirabilitate proficiscitur. Tunc enim aliquid laude dignum videtur, cum opus ipsum ita magnificum atque praeclarum est, ut et [(d) 1Kb] [(3) 1Kb] prudentiam ac virtutem gerentis, et gestorum decus usumque contineat. Quod itaque sensum atque opinionem ingenii communis excellat, id per admirationem sui meretur et laudem. Coelum ergo (supple, meretur laudem) quod tanto ornatu distinctum impletumque est, tantosque motus atque cursus incredibili constantia ac varietate conservat, ut annum inter hyemem caloremque aestatis temperatis autumni et veris temporibus moderetur et finiat. Terra autem, quae supernis inumbrata naturis, vel [(4) 1Kb] complexa in sese 259 vel suscepta sinu semina et contineat et [Col. 0488B] alat et fecundet, et secundum uniuscujusque generis naturam [(5) 1Kb] usu [(e) 1Kb] ac maturitate consolidet. Mare autem, quod vitae nostrae modo, nunc hausto spiritu nunc refuso animetur et maneat, motumque in tanta sui varietate rationibus se lunaris incrementi detrimentique moderetur, et profunda infinitaque sui obice mentem humanae opinionis excedat, ut neque quid extra se neque quid intra sit sensu persequente capiamus. In his tamen tantis tamque admirabilibus rerum naturarumque virtutibus in Deo hoc, quod Sion salva sit, civitatesque Judaeae aedificandae sint, coeli, terra, maria laudabunt? humana utique opera et caduca, et ipso tempore ac vetustate solvenda. Quod si exstructas eas esse ut sint, laude sit dignum; nonne magis conservatas esse eas, ne destruerentur, proficeret ad laudem?

[Col. 0488C] 30. Non ob Sion aut civitates terrenas ad laudem Dei excitantur omnia.---Non ergo hae maximae utique praestantissimaeque rerum omnium, vel magis quibus universae res contineantur alanturque, naturae maris, terrae et coeli ad inanium pene ac levium operum laudem advocantur: id est, quia Sion salvificata sit, exstructaeque Judaeae civitates, [(6) 1Kb] quas post Babyloniorum Antiochique victoriam, bellum quoque Romani regis absumeret. Dehinc ipsam hanc inopem impiamque sententiam, rei quoque communis scientia et ratio condemnat. Nam ob id aedificari civitates Judaeae propheticus sermo declarat, ut in ea quae salva facta sit Sion inhabitet. Et quid hic secundum humanas exstructiones civitatumque fabricas intelligentiae loci est? cum neque in aedificandis his laus [Col. 0488D] ulla sit, quae sint postea destruendae, neque ratio et natura patiatur aedificari ob id civitates, ut (ipsae scil. civitates) inhabitent civitatem.

31. Sion speculatio. Sion corpus Christi gloriosum.---Est autem digna plane Deo laus, coeli, terrae ac [Col. 0489A] maris confessione tribuenda, quod illa filia Sion, quae invecta in Jerusalem tanto praeeuntium sequentiumque comitatu, salva per Deum sit: in quam Angeli concupiscunt, in quam creatura omnis gemens dolensque prospectat, in qua aeternitatis nostrae gloriam laudemque speculamur, in qua [(1) 1Kb] aedificatae ecclesiarum civitates manebunt. Sion enim, licet colliculus templo quod in Jerusalem fuit junctus sit, tamen secundum interpretationem ex hebraeo in latinum graecumque sermonem speculatio dicitur. In hoc ergo corpore Domini, [(a) 1Kb] quod resurrexit ex 260 mortuis, quod a dextris virtutis consedit, quod in gloria Dei patris est, spem nostram vitamque speculamur. Et quia revelationem nostrae in eo claritatis et ipsa in eamdem liberanda creatura omnis exspectat; [Col. 0489B] salutem hujus Sion sub significatione coeli et terrae et maris laudat: quia omnia in coelis et in terra pacificata et reconciliata per eam Deo sint (Colos. I, 20), quia in resurrectionis gloriam, cujus spem in ipso ex mortuis resurgente speculamur, peccatum, mors, corruptio a vita et immortalitate devorata sint et exhausta. Nam si super unius peccatoris poenitentiam magnum in coelis gaudium est Angelorum: quanto major in totius mundi reconciliatione laetitia sit? (Luc. XV, 7.)

32. Civitates Judaeae, Ecclesia, non Synagoga.---Et quia in finem pro his qui immutabuntur est psalmus: Judaeae etiam civitates, ut in Sion inhabitarent, aedificandae esse laudantur. Et civitates ipsas conventus hominum esse quis dubitet? Ecclesiam vero [Col. 0489C] ex conventu [(2) 1Kb] plebium effici notum est. In hac ergo Sion, quae in se etiam illam primitivorum conscriptorum in coelis complexa sit civitatem, habitatio nostra perficitur, qui ut semen Abrahae, ita et semen Judae manemus. Non enim [(3) 1Kb] qui in carne Judaeus [(b) 1Kb] , sed qui in spiritu (Rom. II, 28). Ob quod in his nostris conventibus civitates quoque [(4) 1Kb] Judae sumus.

33.---Ac ne sibi Israel impius civitatis Judaeae gloriam, eo quod secundum carnem servorum Dei semen est, vindicaret: eorum haereditatem, eorum habitationem in Sion esse demonstrat, qui nomen Domini diligant; ut pietatis magis sit, non generis electio: quia praestet omnibus charitas Dei, [(5) 1Kb] quae in Christo est; et Petrum nihil aliud, quam utrum se amaret, interrogat Dominus noster Jesus Christus Dei filius (Joan. XXI, 15) qui est benedictus [Col. 0489D] in omnia saecula saeculorum. Amen.



PSALMUS LXIX.

[(6) 12Kb] In finem Psalmus David in rememoratione, eo quod salvum me fecit Dominus.
[Col. 0490A]

Domine Deus in adjutorium meum intende, Domine ad adjuvandum me festina. Confundantur et revereantur, qui quaerunt animam meam. 261 Avertantur retrorsum et erubescant, qui volunt (Hil. cogitant) mihi mala. Avertantur statim erubescentes, qui dicunt mihi: Euge, euge. Exsultent et laetentur in te omnes qui quaerunt te, Domine (Abest infra, Domine), et dicant semper, Magnificetur Dominus, qui diligunt salutare tuum. Ego vero egenus et pauper sum: Deus adjuva (Hil. adjuvat) me. Adjutor meus et liberator meus esto, Domine (Hil. tu Domine), ne tardaveris.




TRACTATUS PSALMI.

[Col. 0490B] 1. Rememorationis precatio de quibus fiat. Quid petatur hoc psalmo.---VERS. 1. Alius hic in rememoratione psalmus est: nam trigesimo et septimo eadem inscriptio est. Ex ipsa autem verbi hujus significatione usuque communi, quid in rememoratione praescribi intelligendum sit, edocemur. Nam rememorationis precatio ei competit, qui se incidere in oblivionem ejus, a quo vel auxilium vel veniam [(c) 1Kb] expetat, pertimescit: et aut sui ad salutem commemorationem fieri desideret, aut eorum ad poenam, qui sibi semper infesti sunt. Et quidem in [(d) 1Kb] anteriore superscriptionis ipsius psalmo de venia et salute tractatum est: qui totus ex persona dolentis Domini pro nobis, portantisque peccata nostra consistit. In hoc vero necessitas [Col. 0490C] poscendae veniae non relicta est: quia jam superior et contiguus huic psalmus in salvificatae Sion, aedificatarumque civitatum Judae laude conclusus est. Sed est in eo rememoratio in impios ultionis, et retributionis in sanctos. Et quia non illi David, sed in illum David psalmus in finem est; secundum editam in anterioribus ex nominis proprietate rationem, ex persona Domini tractabitur, ut ipso psalmi fine noscetur.

2. Quod Christus in eo oret.---VERS. 2. Domine Deus in adjutorium meum intende. Piae confessionis haec vox est, adjutorium a Domino et Deo sperare: sed plus hic nunc, quam in deprecationibus sperandi auxilii solet, sermo significat. Videri enim id potest, [(e) 1Kb] qui in adjutorium positus sit super potentem, nunc in adjutorium in quod positus est ut intendatur, [Col. 0490D] orare. Et quis hic sit, non 262 ambigitur ex psalmo in [Col. 0491A] quo inest scriptum: Posui adjutorium super potentem, et exaltavi electum de plebe mea. Inveni David servum meum (Ps. LXXXVIII, 20). Et ne aliquid in illum David Jesse referri posset, adjecit, Et ego primogenitum ponam eum, excelsum super reges terrae (Ibid., 28). Ac ne, quod primogenitus est, ad primitias indulti ei a Deo regni trahi posset; id quod soli [(a) 1Kb] Domino Jesu Christo proprium esset ostendit, dicens: Et sedes ejus sicut sol in conspectu meo, et sicut luna perfecta manet in aeternum, et testis in coelo fidelis. (Ibid., 38.)

3. Poena adversariorum Christi.---Nunc ergo qui [(b) 1Kb] adversum potentem positus sit adjutor, et qui intendi in adjutorium suum precatur, poenam in eos qui sibi adversantur expostulat, dicens, VERS. 3 et [Col. 0491B] 4: Confundantur et [(c) 1Kb] revereantur, qui quaerunt animam meam: Avertantur retrorsum et erubescant, qui cogitant mihi mala. Avertantur statim erubescentes, qui dicunt mihi, Euge euge. Ex verbis loquelae sermonisque nostri divinus sermo pendendus est. Pudor et confusio ex dedecore est, aversio ex repulsa est; reditus vero non in alia loca magis, quam in ea est, unde digressio est. Qui quaerunt ergo animam sancti hujus, qui in adjutorium suum orat intendi, primum confundentur, post etiam avertentur, dehinc avertentur non in alia, [(d) 1Kb] sed retrorsum. Et idem est dictorum ordo, qui et rerum. Confundentur enim ejus animam quaerendo, quem cum peremerint, scient eum vivere: quia Deus vitae et resurrectionis est dominus. Dehinc postea avertentur, ne occurrant [Col. 0491C] cum sanctis obviam Christo in nubibus [(e) 1Kb] rapti. (I Cor. XV, 5.) Postremo aversi [(f) 1Kb] non in alia quam retrorsum. Resurgentes enim ex mortuis, rursum ad poenae ultionisque judicium in infima terrae unde emerserant revertentur. [(g) 1Kb] Omnis enim caro resurget, sed non omnis demutabitur (I Cor. XV, 51): et unumquemque in carne sive bona sive mala, prout gessit, recipere constitutum est. Ergo et quaerentes animam [(1) 1Kb] justi [(h) 1Kb] et mala cogitantes, et euge euge dicentes, et confundentur et avertentur et revertentur resurrectione confusi, ab occursu repulsi, in inferna revocati. Euge [(i) 1Kb] euge autem irridentium vox [Col. 0492A] est, eorum scilicet qui dixerint, Salvos fecit alios, se ipsum salvum facere non potest. (Marc. XV, 31.)

263 4. Merces quaerentium Deum. Deus nullius egens. Qui magnificetur a nobis.---Sed post hanc de impiis precationem, quia rememorationis erat psalmus, pro sanctorum quoque fuit spebus orandum. Sequitur enim, VERS. 5: Exsultent et laetentur in te omnes qui quaerunt te, et dicant semper, Magnificetur Dominus, qui diligunt salutare tuum. Ut confusio et reverentia justi animam quaerentibus, ita exsultatio et laetitia quaerentibus Deum est: quia secundum prophetam resurgent alii in confusionem, alii in laetitiam. (Dan. XII, 2.) Et ut retrorsum erubescentes [(2) 1Kb] avertentur, qui mala cogitant, qui dicunt euge euge; ita qui salutare Dei diligent, ad confessionem [Col. 0492B] magnificentiae Dei proficiunt: ut ex gratia [(3) 1Kb] indultae sibi a Deo exsultationis, laudis confessio augeatur. Non enim [(4) 1Kb] aliquo [(j) 1Kb] Deus qui idem atque aeternus est, indiget, aut quidquam in rerum naturis et mentium opinionibus est, quod exspectet. Quod enim incremento demutabile est, id detrimento saepe demutatur. Deus autem, qui idem origo et causa gignentibus est, ad aeternae beatitudinis naturam sibi ipse sufficiens, nihil extra quod sibi desit, [(k) 1Kb] ne aliunde exspectet, derelinquit. Magnificatur autem per beneficiorum suorum incrementa nobiscum, cum magnificentia ejus et commodorum nostrorum sensu ac jucunditate, et referendae gratiae laude cumuletur. Ergo quotienscumque magnificetur dicimus, totiens aut optandi nobis a Deo muneris vota sunt, aut sumpti [Col. 0492C] perceptique confessio est, magnificentiae ejus laude nobiscum per commodorum nostrorum incrementa nascente.

5. Quod Christo, non David conveniat Psalmus.---Oportuit autem psalmum, qui rememorationis in finem est, digno rememorationis ipsius fine concludi. Sequitur enim, VERS. 6: Ego autem egenus et pauper sum: Deus [(5) 1Kb] adjuva me [(l) 1Kb] . Adjutor meus et liberator meus tu Domine, ne tardaveris. Neque regis dignitati, neque regni opulentiae, paupertatis atque inopiae professio congruit; sed [(6) 1Kb] ejus vox est [(m) 1Kb] , qui ut nos ditesceremus pauperem se praestitit, [Col. 0493A] (II Cor. VIII, 9), cui ne ad paschae quidem coenam nisi quaesita et aliena domus fuerit. [(a) 1Kb] Adjuvari se itaque rogat. In forma enim servi obediens usque ad crucis mortem factus est. Citum quoque auxilium ut liberetur, orat; [(b) 1Kb] ne qua rememorationis tarditas sit: qui et ipsas illas passionis moras non ferens, proditori dixerit: Fac quod facis cito (Joan. XIII, 26), [(c) 1Kb] dum liberari in se susceptae carnis infirmitatem maturatae resurrectionis 264 virtute festinat Dominus noster Jesus Christus, qui est benedictus in saecula. Amen.



[PSALMUS XCI.]



TRACTATUS De titulo Psalmi XCI.

Psalmus Cantici in die Sabbati.

Ex bibliotheca Vaticana, in qua hactenus latuerat, prodit in lucem ex eo ipso codice, qui et superiorem [Col. 0493B] tractatum de titulo psal. IX suppeditavit, et tract. psalmi redintegrandi materiam praebuit. Vel ex locutione Operis hujus agnoscere est auctorem. Quem enim alium praeter Hilarium animo sistunt hae voces, cum quando, dehinc, concorporales, cohaeredes et comparticipes, genus, sacramentum, incrementa subsistit ac manet, auctor, indulta aeternitas, etc. Huc accedit quod sicut in psal. LXVII, n. 2, dicuntur animae de thesauris potestatis Dei diffusae; ita hic, n. 4, asseritur Deus de thesauris in se conditis secundum arbitrium potestatis aeternae singula quaeque protulisse. Alios hujusmodi locos cum aliis tractatibus consentientes notulis indicabimus. Praeterea, num. 2, ea prorsus methodo, qua in aliis solet, attendit psalmi litteram non sibi cohaerere, ut hinc ad intelligentiam spiritalem exquirendam [Col. 0493C] moneamur. Neque hic omittit, quod valde ipsi solemne est, ut quoties de sabbato incidit sermo, ad unum et idem Patris ac Filii opus asserendum latius excurrat. His aliisque permoti, huic Tractatui inter genuinos locum negare nefas ducimus, quamvis librarium, qui in aliis quoque nonnulla resecando aut demutando sibi permisit, neque in hoc sibi temperasse suspicemur. Quidni hujus negligentia totius psalmi explanationem, quae ad calcem promittitur, nobis ereptam doleamus? Hic igitur si cui minus aliis elaboratus videatur, id vel librarii incuriae licebit attribuere, vel etiam opinari cum ad nos pervenisse, qualem Hilarius fuderit ex tempore et ex cathedra, non qualem ex secretiori cella politum ediderit.

[Col. 0493D] 1. Lex fide potius quam effectu profuit.---Bonum [Col. 0494A] est confiteri Domino, et psallere nomini tuo, Altissime, et reliqua. Post Legis tempora et cognitionem veritatis, convenit corpus ipsum potius, quam umbram corporis contueri. Lex enim eorum, quae in Domino nostro Jesu Christo implenda erant, speciem complectitur. Non ipsa veritas, sed in ea meditatio veritatis, [(1) 1Kb] utilis fide [(d) 1Kb] potius quam effectu, imitatione quam genere. Ea enim, quae observari praecepta 265 sunt, non virtute efficientiae ipsius utilia erant, sed observantium fide salutaria, ut sacrificiorum diversitates, et holocaustomatum religiones, et circumcisionis cura, et sabbati otium. Haec enim omnia et praetermissa culpam [(e) 1Kb] habebant, et gesta sub futurorum fide proderant, sicut ait beatus Apostolus: Prius autem quam veniret fides, sub lege conclusi [Col. 494B] custodiebamur in ea fide quae incipiebat revelari. Itaque lex [(f) 1Kb] paedagoga nostra facta est in Christo, uti ex fide justificemur. At ubi venit fides, jam non sumus sub paedagogo; omnes enim filii estis fidei. (Gal. III, 23 et sqq.) Ergo quotienscumque aliquid ex lege relegitur, in opere praesentium mandatorum, speculum futurorum est contuendum. Et erat quidem congruum de singulis superius comprehensis afferre rationem; ut secundum Apostoli doctrinam universa intelligerentur fide futurorum potius quam virtute ipsius efficientiae profuisse: tamen in unum congesta omnia audientibus ne non tam cognitionem potius quam onus afferant, unam ex superioribus partem retractemus, et eam scilicet quae tempori necessaria est, id est, sabbati diei; quia ita psalmus inscribitur, Psalmus [Col. 0494C] cantici in die sabbati: ut cum per Scripturarum coelestium auctoritatem, quae ratio in sabbati requie contineatur, cognoverimus; parem caeterarum quoque rerum, quae in lege sunt, efficientiam sentiamus.

2. Sabbatum Judaicum. Aliud in psalmis canitur.---Et de otio quidem diei hujus multa praecepta sunt. Nam et in ea Dominus perfecta mundi hujus [(g) 1Kb] soliditate requievit: scriptum est enim, Et requievit Deus in die septima ab omnibus operibus suis quae inchoavit facere (Gen. II, 2). Et rursum haec eadem sanctificatur in lege, adeo ut omne opus agi vetitum sit, sicut scribitur in Exodo: [(2) 1Kb] In mente habeto diem sabbatorum sanctificare eum: sex diebus operaberis, et facies omnia opera tua; septimoautem die sabbatum Domini Dei tui: [Col. 0494D] non facies in illa die ullum opus. (Exodi. XX, 8 et seq.) [Col. 0495A] Ergo sabbato et quies Dei est, et hominum otium. Sed quid hoc proficiet ad psalmum, in quo factura Dei gaudium est, et profundae cogitationes ejus et exoriendus [(1) 1Kb] peccator ut foenum, et justus ut palma florescens et multiplicandus ut cedrus? Nulla hic diei septimi requies, nullum humanorum operum otium decantatur. Ergo quia nihil in psalmo de requie hujus sabbati continetur; proprietas requietionis et sabbati, 266 quod in lege praescribitur, requirenda est in psalmis. Legimus itaque de impiis dictum, Sicut juravi in ira mea, si intrabunt in requiem meam. (Ps. XCIV, 11.) Deus in sacramenti religione confirmat, non adituros requiem suam: non ut opinor hujus sabbati requiem significat, in qua post mundi aedificationem scribitur quievisse. Nam solemnitatem ac laetitiam [Col. 0495B] diei hujus omnes Judaei in eam gloriantes introeunt, ex quibus necesse est plures in peccatis agere ac vivere: hanc enim diem ad quoddam testimonium dignationis in se Dei honorant. Si haec ergo Dei est requietionis dies, quod cum venia dictum sit, jam Deus mendax est, cum in se contumaces, in Filium parricidae, requiem diei hujus obtineant.

3. Operari non cessat Deus.---Dehinc cum omnibus omnino, sine exceptione aliqua, nihil operis agere, sed in otio quiescere jussum sit; quomodo rursum Dominus sabbatum solvit, dicens, Nescitis quia sacerdotes in templo sabbatum violant, et sine crimine sunt? Ergo non haec quies est sabbati, nec hoc ejus otium est; cum quando non quiescentes in sabbato maledicti sint [(2) 1Kb] (Exod. XXXI, 14) . . . [Col. 0495C] . . . . . . . . . . . . . . . . . sub legem firmitatis accipiens. Si sol signaque caetera cursus suos obeunt, et habent ab eo permanendi in his in quibus sunt substantiam, a quo in hos cursus atque in haec officia composita sunt: si terra fructus suos profert, materiem fecunditatis in dies sumens, per quam ei secundum temporum vicem quaedam fertilitatis natura subjecta est: si quotidie animarum origines et corporum figurationes occulta et incognita nobis divinae virtutis molitione procedunt: et magnum est muneris tanti dona sentire, cum tamen eorum institutio nesciatur. Sed haec etsi opus Dei sunt, verum in his labor est nullus. Et quamquam habeant ex auctore suo ac [(3) 1Kb] donante quod talia sunt, non tamen eum a quo orta, et per quem quotidie [Col. 0495D] talia sunt, defatigant.

4. Ut Christus et in Christo Pater quotidie operetur. ---Et quidem haec magna Dei opera sunt, coelum continere, solem cum astris caeteris luminare, sementis [Col. 0496A] terrae incrementa sufficere, [(4) 1Kb] hominem firmare, animam reprovehere: sed longe his majora opera perfecta sunt. Moyses enim tantum divisibilium rerum creationes enarravit rudibus hominum animis, 267 ea ad cognitionem Dei proferens, quae possent intelligi et videri: ut per hanc conspicabilium operum magnitudinem, virtus ejus qui operatus est cognosceretur; ut Creatoris potestas per creaturae admirationem posset intelligi. Sed Paulus [(5) 1Kb] Testamenti [(a) 1Kb] interpres, non jam lactis sed panis cibum ingerens, ita de Domino tradidit: Qui est imago Dei, primogenitus omnis creaturae, quia in ipso constituta sunt omnia in coelis et in terra, visibilia et invisibilia, sive Throni, sive Dominationes, sive Principatus, sive Potestates, omnia in ipso et per ipsum facta sunt, et ipse est ante [Col. 0496B] omnes, et omnia ipsi constant. (Coloss. I, 15 et seqq.) Pertrahit ergo nos doctor gentium de cognoscibili materia, in invisibilium intelligentiam, et nos ad cognoscendos principatus et potestates et thronos et dominationes de terrenis atque humilibus educit. Verum haec ex nutu Dei patris et in coelis et in terra manent atque existunt: et licet per Filium omnia, tamen a Deo omnia. Ipse est etenim caput et principium universorum, et in ipso universa sunt condita; licet postea de thesauris in se conditis, secundum arbitrium potestatis aeternae, singula quaeque protulerit. Verum cum in omnibus Christus operetur, ejus tamen opus est qui operatur in Christo; et ideo, Pater meus, ait, quotidie operatur, et ego operor (Joan. V, 17) quia opus Patris est, quidquid manente [Col. 0496C] in se Deo patre filius Dei Christus operatur; atque ita per filium quotidie omnia (f. addendum fiunt), quia omnia Pater operatur in Filio. Igitur quotidie Christus operatur: et, ut arbitror, animarum initia, configurationes corporum, profectus et incrementum viventium opus ejus ostendunt.

5. Paralytici curatio sabbato.---Ut autem absolutius intelligere possimus quae operatio Dei sit, et quomodo operans Pater (f. operante Patre) operatur et Filius, originem dicti hujus nosse debemus. Inter caeteras enim curationes, quibus se Dominus in carne hominis Deum docebat, sub visibili materie potestatem invisibilis virtutis ostendens, paralyticum triginta octo annorum in natatoria porticus Salomonis invenit exspectantem alicujus auxilium, per quem [Col. 0496D] ad motum aquae per Angelum incitatae devehi posset. Erat autem hoc et in tempore et in homine virtutis, ut cum fons piscinae commotus esset, ille, qui primus aquas esset ingressus, omnem infirmitatem qua afflictaretur [Col. 0497A] evaderet 268. Erant autem haec et praesentium effectibus utilia, et futurorum speculo imaginata, cum angelo ad aquas vocante omnium aegritudinum prompta esset abolitio. Hunc ergo paralyticum die sabbati Dominus ubi vidit, verbo curat, praecepto salutem infirmantis efficiens, Dicit ergo paralytico: Surge, tolle grabatum tuum, et ambula. (Joan. V, 8.) Jam non solum sanus paralyticus, sed etiam oneri utilis factus est. Judaei paralyticum violati sabbati arguunt, dicentes: Sabbatum est, non licet tibi tollere grabatum tuum. Quibus respondit, Qui me fecit sanum, ille mihi dixit, Tolle grabatum tuum et ambula (Ib., 10); eumdem auctorem facti sui proferens, quem salutis; ut non existimaretur ab eo culpa violati sabbati posse proficisci, cujus in verbo humani corporis instauratio [Col. 0497B] constitisset. Ergo quia paralyticum Dominus curasset in sabbato, ubi facti veneratio consequi debuisset, illic Judaeorum omnium odium commovetur. Quibus Dominus respondit: Pater meus usque modo operatur, et ego operor. (Ib., 17.)

6. Patris et Filii aequalitas.---Sed surgit hic ad violati, ut putabant, sabbati (adde, reatum) gravior indignatio, quod patrem suum Deum dixerit, aequalem se faciens Deo. Sed unde hic Judaeis dolor est? Non enim ita locutus est, Deus pater meus est. Sed vim attulit veritas, et confessionem invitis ratio extorsit; Deo enim esse aequalem opera loquebantur. Illi irascuntur quod non audiunt, et pati nolunt quod ignorare non possunt; et hoc in Christo oderunt, quod eos intelligere est necesse. Opus ergo Patris in quo [Col. 0497C] est? In eo scilicet quod agit filius: ait enim, Non potest filius a se facere quidquam, nisi quod viderit Patrem facientem (Ibid., 19). Non utique virtutem sibi ademit; sed obsequio, se paterno devinxit arbitrio. Non enim nudo sermone significat, Non potest Filius facere, sed adjecit, ab se quidquam nisi quod viderit Patrem facientem. Ergo [(1) 1Kb] quod facit ille, famulatus est [(a) 1Kb] : quia non a se quidquam, sed id quod viderit, facit; ministerium veniens [(b) 1Kb] de exemplo, non operis, sed voluntatis; quia opus Patris in voluntate est. Id enim Dominus ait, Non veni voluntatem meam facere, sed ejus qui me misit (Joan. VI, 38), docens non aliud velle se, quam quod vellet ille qui eum miserat. Ergo voluntatem Patris Filius tamquam [Col. 0498A] exemplum operationis introspicit; quia [(2) 1Kb] omnia intra paternarum 269 cogitationum providentiam quadam futurarum rerum praedestinatione formantur. Introspicit autem per mutuam charitatem atque naturam: ait enim, Pater diligit Filium, et omnia demonstrat ei quae ipse facit. (Joan. V, 20.) Ita et huic Dei, ex quo ipse Deus natus est, voluntatem nosse pervium est; et illi, quod voluntatis suae cognitionem filio congenuerit, est benignum.

7. Sabbato Deus operatur.---Ergo ad sabbati diem, ex quo odium commovebatur, responsum est, Pater meus usque modo operatur, et ego operor. Est ergo opus Dei sabbato? Est plane: nam nisi esset, coelum dilaberetur, lumen solis occideret, terra non staret, fructuum omnium incrementa deficerent; vitae hominum [Col. 0498B] interirent, si sabbati lege virtutum [(3) 1Kb] omnium constitutio otiaretur. Sed requies nulla est, et cursus idem est, et ut sex diebus, ita et sabbato elementorum omnium continentur officia (V. lib. IX de Trin., n. 44). Ergo omni in tempore per haec Pater operatur; operatur autem in Filio, quia ex eo est: et per quem omnia haec opus ejus sunt, [(c) 1Kb] qui ista in se operetur [(4) 1Kb] operante: et ministerii opus in opus refertur auctoris. Itaque Filius in paralytico, ut in caeteris, operatus in sabbato est: et per Filium opus Patris in sabbato est: atque ita non est in Deo requies, cum dies Deo nulla sine opere sit.

8. Quies Dei.---Quia ergo opera Dei exstant, quae [(d) 1Kb] sit ejus requies quaerenda est [(5) 1Kb] . Dei itaque opus, opus Christi est; verum et requies Dei, Deus [Col. 0498C] Christus est: quia ita omnia, quae Dei sunt, in eo vera sunt, ut his Pater quiescat. Perfectus enim a perfecto est, quia, ut Apostolus ait, omnia ipsi constant (Coloss. I, 17). Et sicut de se ipso testatus est, Sicut habet Pater vitam in semetipso, ita et Filio dedit habere vitam in semetipso (Joan. V, 26); et rursum Apostolus ait: Quia in ipso inhabitat omnis plenitudo divinitatis corporaliter (Coloss. II, 9). Itaque quod in eo est, [(e) 1Kb] vel quod ipso, perfectum est, neque jam quod subsistit ac manet, eget atque exspectat aliunde, sed charitate Patris atque virtute [(f) 1Kb] . Ita et in Filio vita est, ut licet sit natus ex Patre, tamen in ea vita, in qua et Pater vivit, existat. Nam et in eo universorum, quae deinceps crearentur, principia [Col. 0499A] constiterunt; et in eo universa contemplans, consummatis per eum omnibus delectatus est: cum et in Filio creatore quiesceret, et in his quae digna dilectionis filio essent creata gauderet. Hinc illud est in Proverbiis, Cum pararet coelum, aderam illic (Prov. VIII, 27). 270 Et, Ego eram apud eum disponens (Ibid., 30): mihi aggaudebat cum laetaretur opere perfecto. Haec requies, in qua laetatur Pater, quam etiam per sacramenti confirmationem impii non adibunt. Est etiam intelligenda Domino Jesu Christo requies eorum quae invisibilia sunt, Throni, Dominationes, Principatus, Potestates: haec enim omnia manent incorrupta, indefessa, perpetua. Et idcirco in his requies existimanda est, quia indulta aeternitate jam in eorum perfectis creationibus quiescatur.

[Col. 0499B] 9. Quies justorum, quibus pateat.---Oportet autem cognosci quidem quomodo in requiem, quam impii non adibunt, pii et Deo subjecti poterunt introire: necesse est enim spem, quae malis negata est, bonis relinqui. Sed si Christus Dei requies est, ergo hi qui in Christo erunt, erunt in Dei requie. In Christo autem velle esse se Apostolus clamat, dicens: Sequor autem si apprehendam, in quo et apprehensus sum (Philip. III, 12): et rursum, Omnia autem detrimenta esse duxi, et arbitror stercora, ut Christum lucrifaciam (Ib., 8): et rursum, Benedictus Pater Domini nostri Jesu Christi, qui benedixit nos in omni benedictione spiritali in coelestibus in Christo, in quo elegit nos ante mundi constitutionem in ipso, ut simus sancti et immaculati in conspectu ejus in charitate: qui ante praedestinavit [Col. 0499C] nos in adoptionem [(1) 1Kb] per Christum in ipso (Ephes. I, 3, 4 et 5); quia Verbum caro factum est; quia cum aliquando essemus alienati et inimici sensus ejus in factis malis, nunc autem reconciliati sumus corpore carnis ejus. Ergo per conjunctionem carnis assumptae sumus in Christo: et hoc est sacramentum Dei absconditum a saeculis et generationibus in Deo; quod nunc revelatum est sanctis ejus, esse nos cohaeredes et concorporales et comparticipes pollicitationis ejus in Christo. Patet [(a) 1Kb] ergo universis aditus in Christo per conjunctionem carnis, si exuant veterem hominem, et cruci ejus affigant, et ab his, quae ante gesserunt, in baptismo ejus consepeliantur ad vitam; et ut in consortium Christi carnis introeant, carnem cum vitiis et concupiscentiis affigant. [Col. 0499D] Istius modi enim corpora configurabit in transformatione corporis sui, et horum humilitatem in gloriam carnis suae transferet, qui contundentes omnes cupiditatum aculeos, et voluptatum sordes abluentes per novae nativitatis sacramentum, meminerint se non suam carnem habere, sed Christi.

[Col. 500A] 10. Quae ante paranda.---Est autem hoc perfectum sabbatum, haec vera requies, cui more sabbati saecularis 271 omnia vitae necessaria pridie praeparare praecipimur. Judaei enim secundum praeceptum legis, die quae anterior sabbato erit, omnia quae sabbato sunt necessaria parant (Exod. XVI, 23); [(b) 1Kb] et cibus omnis ac potus ante providendus, parandus, recondendus est; non intelligentes in eo umbram futurae veritatis ostendi. Ut enim ad otium sabbati obtinendum superioris diei geminanda officia sunt (nam et quod ipsi diei et sabbato necessarium sit, curandum est); ita et nobis aeterna sabbata exspectantibus, quibus illic possimus uti, praesentis vitae negotiis sunt praeparanda; et nunc quidem necessaria, sed requiem sabbati redemptura. Ut igitur ab hujus sabbati requie, id est, [Col. 0500B] ut superius ostendimus, a consortio Christi angelorumque, non etiam sacramento Dei arceamur; operandum et promerendum est, et per sollicitudinem operum anteriorum, aeternitatis est requies praeparanda, orationum vigiliis, lectionum frequentia, jejunii voluntate, humilitatis tranquillitate, bonitatis operibus, castitatis nitore, virtute patientiae. Haec pridie in otium aeterni sabbati sunt paranda; ut corruptionis nostrae infirmitate in coelestem gloriam transformata, nec vitium voluntas, nec ambitio gloriam, nec honorem superbia, nec otium labor, nec cibum corpus, nec somnum noctis diei lassitudo desideret: sed sit nobis aeterna lux pervigil [(2) 1Kb] vita communis usus bonorum, coelestis satiatus sermo Dei, laudium Deo et cum angelorum choris hymnus [Col. 0500C] aeternus. Hoc fidei est praemium, haec corporeae resurrectionis est gloria, in qua nihil desiderandum est, quia nullo egendum est; non per invidiam aemulandum, quia in communione vivendum; non aut infirmitate aliqua dolendum, aut aetate crescendum, quia immortalitate durandum est. Sed urendus potius diabolus, et malum omne perimendum, et aeternitatis nostrae flos obtinendus. Pro hujus igitur sabbati requie Deo patri Filius confitetur. Hoc ex persona ejus in fine cantatur, hoc, sicuti singulorum versuum interpretatione noscemus, acquisita hominum immortalitate celebratur.



[(3) 1Kb] 272 TRACT. PSALMI CXVIII.



PROLOGUS.

[Col. 0500D] 1. Elementa vitae piae tradit hic psalmus.---Qui ad doctrinam rationabilis et perfectae prudentiae praeparantur, ab ipsis statim litterarum elementis docendi sunt: ut perfectam veramque rationem tamquam ab exordio primae institutionis consequantur. Sciens istud sanctus Paulus apostolus, eam solam veram atque [Col. 0501A] utilis doctrinae esse prudentiam, quae ab aetatis initiis atque ab infantiae ipsius inchoaretur exordiis, haec ad Timotheum inter magna atque praeclara fidei studiique praeconia in secunda epistola scribit: Tu vero permane in his quae didicisti, et credidisti, sciens [(1) 15Kb] a quo [(a) 1Kb] didicisti, et quod ab infantia sacras litteras nosti, quae te possint instruere in salutem (II Tim. III, 14 et 15). Hoc propter praesentem psalmum ita dictum sit, in quo cum cognitio veritatis ad eruditionem humanae ignorantiae esset [(2) 1Kb] edenda, per ipsa litterarum atque elementorum initia doctrinae ordo est distributus. Secundum enim Hebraeorum litteras in singulis octonis versibus singulae litterae praeferuntur. Est autem omnis numerus versuum in centum [(b) 1Kb] septuaginta sex versibus. Nam cum ex viginti [Col. 0501B] duabus litteris omnis hebraeus sermo conveniat, et octonos versus litterae singulae explicent; numerus iste versuum octonis partibus multiplicatus expletur. Hanc igitur exstitisse causam existimo, ut per litteras [(3) 1Kb] totius istius psalmi ordo decurreret; ut sicut parvuli et imperiti et ad legendum imbuendi haec primum, per quae sibi verba contexta sunt litterarum elementa cognoscerent; ita et humana ignoratio ad mores, ad disciplinam, ad cognitionem Dei per hunc singularum litterarum octonarium numerum ipsis velut [(c) 1Kb] infantilis doctrinae initiis erudiretur.

2. Gratia Dei doctrinae percipiendae necessaria.---Arduum enim et difficillimum homini est, per se ipsum vel per saeculi doctores rationem praeceptorum coelestium consequi: nec naturae nostrae recipit infirmitas, [Col. 0501C] divinis institutis, nisi per ejus gratiam [(d) 1Kb] qui haec ipsa dederit, erudiri. Namque qui simpliciter ea quae inter manus sibi inciderint legunt, existimant nihil differentiae in verbis, nihil in nominibus, nihil in rebus existere. Sed si istud communis colloquii sermo non patitur, ut sub diversis rerum nuncupationibus non 273 diversa significata esse intelligantur; numquid Dei eloquia tam imperita, tam confusa esse credimus, ut aut inopia verborum quibus uterentur [(e) 1Kb] laboraverint, aut distinctionum genera nescierint?

3. Aliud sunt lex, praecepta, judicia, etc.---Plures enim cum audiunt legem, justificationem, praecepta, testimonia, judicia, quae omnia Moyses sub diversa uniuscujusque generis virtute disposuit, unum atque idem esse existimant: ignorantes aliud legem, aliud [Col. 0502A] justificationem, aliud praeceptum, aliud testimonium, aliud esse judicium: quae multum a se differre et discrepare, testis nobis est octavus decimus psalmus, quo continetur proprietas uniuscujusque et nuncupationis et generis. Lex enim Domini immaculata (Ps. XVIII, 8, etc.), convertens animas. Testimonium Domini fidele, erudiens parvulos. Justitiae Domini rectae, laetificantes corda. Praeceptum Domini lucidum, illuminans oculos. Timor Domini sanctus, permanens in saeculum saeculi. Judicia Domini vera, justificata in ipsum [(f) 9Kb] . Sunt ergo distantiae in singulis quibusque rebus: et prudentis atque intelligentis viri est, in his quae scripta sunt discernere, ubi lex, ubi praeceptum, ubi testimonium, ubi justificationes, ubi judicia constituta sint: ne illa quae sermo propheticus mirabili uniuscujusque [Col. 0502B] rei proprietate distinxit, ea ignorantiae nostrae infirmitas indocta imperitiae opinione confundat. Itaque per litteras singulas haec omnia maximus et ultra caeteros copiosissimus psalmus iste discrevit: ut per haec verborum elementa, credendi et vivendi et erudiendi in Dominum [(g) 1Kb] doctrinae ratio et distinctio doceretur.

4. Fides nuda non sufficit, non probitas naturalis. Octonarius numerus quam absolutus.---Plures autem arbitrantur simplicitatem fidei ad absolutam aeternitatis spem posse sufficere: tamquam innocentia secundum judicium saeculi, doctrinae [(h) 1Kb] coelestis institutis non egeat. Et quia aliter se res habeat, idcirco nunc vivendi in Deo innocenter, et in innocentia religiose manendi cognitio multa cum copia prophetici sermonis [Col. 0502C] exposita est; quia difficile est quemquam per semetipsum, id est, per saeculi instituta hanc innocentiae religiosae cognitionem [(4) 1Kb] et verum [(i) 1Kb] usum vitae piae et innocentis adipisci. Novit etiam infirmam per se esse humanam naturam Apostolus, 274 ad hanc vivendi scientiam capessendam. Nam cum de charismatum et munerum Dei donis doceret, cum primum sermonem sapientiae praetulisset, statim sermonem scientiae subjecit. Hoc enim scientiae post sapientiae sequens a Deo donum est: quia usus sapientiae in usu scientiae perfectus est.

5. Occurrit autem in praesenti psalmo etiam ea nobis difficultas, quod cum duos tantum psalmos acceperimus per litteras hebraeas conscriptos, id est, centesimum decimum atque undecimum [(j) 1Kb] , ita ut a [Col. 0503A] prima usque vigesimam secundam litteram secundum Hebraeos versuum numerus conveniret, versusque singuli a singulorum elementorum initiis inchoarentur: in hoc nunc psalmo octonos versus elementa singula obtinerent. Sed cum omnia vivendi, credendi et placendi Deo praecepta contineantur in psalmo; in eo numero omnia litterarum initia continentur, qui maxime secundum plenam et religiosam ejusdem numeri virtutem, primus [(a) 1Kb] omnium convenientium in se undique partium aequalitate perfectus est. Primum etenim per duas in se partes ex partibus coaequalis [(1) 1Kb] , tum deinde per quatuor aeque partes convenit: ut [(b) 1Kb] virtutes psalmorum, qui in hoc numero vel singulari vel multiplicato collocati sunt, doceant numeri hujus esse sanctam et religiosam plenitudinem. [Col. 0503B] Hic autem numerus, etiam in lege sanctus est. Jussum enim est, ut qui natus esset, in octavo signum circumcisionis acciperet (Gen. XVI, 12). Haec etiam in circumcisione Domini ratio servata est: et in hoc dierum numero, cum ipse circumcisione non egeret, oblatus in templo est, ut in corpore ejus humanae carnis recideretur infirmitas (Luc. II, 21). Hic etiam numerus omnia genera pecudum, ut digna sacrificiis habeantur, emundat; octava enim die jubentur offerri (Exod. XXII, 30). Et in hoc numero diluvii diebus origo rursum humanae generationis eligitur (I Petr. III, 20). Consummatio igitur nunc doctrinae et eruditionis nostrae sub perfecti hujus numeri absolutione per singula elementa concluditur: ante quem neque munda Deo hostia fuit, neque in generis familia [Col. 0503C] quis cessante circumcisione susceptus est, et ex quo rursum iterandae generationis [(c) 1Kb] coepit exordium. Primae igitur litterae hi versus sunt [(d) 1Kb] .



275 PRIMA LITTERA. [Figure: [Hebrew Text] 2Kb] Aleph.

Beati immaculati in via, qui ambulant in lege Domini. Beati qui scrutantur testimonia ejus, in toto corde exquirunt eum. Non enim qui operantur iniquitatem, in viis ejus ambulaverunt. Tu mandasti mandata tua custodiri nimis. Utinam dirigantur viae meae ad custodiendas justificationes tuas. Tunc non confundantur (Hil. confundar), cum perspexero (respicio) in omnia [Col. 0504A] mandata (tua). Confitebor tibi in directione cordis, in eo quod didici justitiam tuam (judicia justitiae tuae). Justificationes tuas custodiam: non me derelinquas usquequaque nimis.

1. Luminis consequendi quae sit praeparatio.---VERS. 1 et 2 Beati immaculati in via, qui ambulant in lege Domini. Beati qui [(2) 1Kb] scrutantur testimonia ejus, in toto corde exquirunt eum. Dictorum ordo non negligendus est: qui si non diligenter a nobis cognoscitur, ne dispositae quidem beatitudinis ordinem consequimur. Non enim primum, Beati scrutantes testimonia Dei; sed primum, Beati immaculati in via. Prius enim est, confirmatis moribus et in innocentiae studium [(e) 1Kb] ex communi probitatis honestate compositis, viam veritatis ingredi; sequens deinde [Col. 0504B] est scrutari Dei testimonia, et expurgato emundatotoque animo ad investiganda adesse. Ordinis autem hujus et alius propheta (Osee X, 12) non immemor est, dicens, »Serite in justitia [(3) 22Kb] vosmetipsos, et metite vos in fructu vitae, et illuminate vos in lumine scientiae.« Non illuminatio primum, sed satio nostra praecepta est: ut cum antea nosmetipsos, id est, vitae nostrae usum in spem fructuum severimus [(f) 1Kb] , deinde cum quae sata sunt messuerimus, tunc nos lumine scientiae illuminemus. Tenendus igitur hic ordo est, sationis messis et illuminationis. Plures enim nostrum illuminari se prius quam serere ac metere festinant; cum satio atque messis quaedam consequendi luminis praeparatio sit.

2. Viam Domini non sufficit inire. Via Christus.---[Col. 0504C] Prima igitur haec beatitudo est, beatos esse qui immaculati in via sint: sed non 276 in via fortuita et in incerta et in erratica, sed in via in qua in lege Domini ambulatur. Plures etenim utilem et necessariam viam sese ingressos existimant; sed immaculati in via non erunt, quia non in lege Domini ambulant. Sed via haec non solum ineunda est, sed etiam pergenda [(g) 1Kb] . Nemo enim dum in via est, id ad quod per viam tendit obtinuit; secundum quod [(h) 1Kb] beatus Paulus ait, Non quod aliquid acceperim, aut jam perfectus sim: sequor autem si apprehendam, in quo et apprehensus sum a Christo (Phil. III, 12). Ergo adhuc ille pergebat: sed pergebat [(i) 1Kb] ea quae retro sunt [Col. 0505A] obliviscens, his autem quae in priora sunt se extendens. Itaque viam hanc agens beatus est, qui cum oblivione praeteritorum in futurorum spem extenditur. Et quae via sit in qua unusquisque ambulans beatus sit. Dominus docet dicens: Ego sum via (Joan. XIV, 6). Quisquis igitur in praeceptis ejus institerit, hic beatus est: dum vitia carnis coercet, dum animi petulantiam edomat, dum avaritiae famem vincit, dum terrenorum honorum gloriam evitat. Qui in his ergo manserit, hic est immaculatus in via, et in lege Domini ambulans.

3. Lex est Dei et lex peccati.---Adjectio autem ea, qua dictum est, in lege Domini (Rom. VII, 23), non est otiosa. Est enim et peccati lex, de qua ait beatus Apostolus, Video aliam legem in membris meis contramilitantem legi mentis meae, et captivum me ducentem [Col. 0505B] [(a) 1Kb] in legem peccati. Ergo quia et lex peccati esset, idcirco lex Domini dicta est. Nisi enim et lex esset exterior, non cum adjectione proprietatis legem Domini propheticus sermo dixisset.

4. Lex in genere.---Sequens deinde versus est primae litterae: Beati qui scrutantur testimonia ejus, et in toto corde exquirunt eum. In primo versu est, Qui ambulant in lege Domini: in secundo, Qui scrutantur testimonia ejus; in quarto, quia tertius supplementum dedit secundo, de mandatis ait dicens, Tu mandasti mandata tua custodiri nimis: in quinto de justificatione, Utinam dirigantur viae meae ad custodiendas justificationes tuas: in sexto rursum de mandatorum effectibus, Non confundar, cum respicio in [(1) 1Kb] omnia [(b) 1Kb] mandata tua: in septimo de judiciis, [Col. 0505C] Confitebor tibi Domine in directione cordis, in eo quod didici judicia tua: in octavo [(2) 1Kb] de justificatione, Justificationes tuas [(c) 1Kb] custodiam, non me derelinquas usquequaque nimis. Si ergo aliud lex, aliud praeceptum, aliud judicium, aliud justificatio, 277 aliud testimonium, necessarium est ab eo, qui haec omnia constituit et condidit, intelligentiae gratiam nos et munus orare. Totum hoc autem in commune lex dicitur. Sed est quiddam in his speciale, quod propriam in se habet legis nuncupationem.

5. Lex umbra futurorum. Mandatum quid.---Quid ergo est lex? Umbra scilicet, ut Apostolus ait, futurorum: quod de caeteris scriptum nusquam est, scilicet ut futurorum umbra sit aut justificatio, aut testimonia, [Col. 0505D] aut mandata: sed tantum id legi proprium est, ut Apostolus in plurimis docet, non secundum litterae intelligentiam Legem esse tractandam, sed secundum spiritalem doctrinam futurorum in ea umbram esse noscendam. Ait enim, Non obturabis os bovis triturantis [Col. 0506A] (I Cor. IX, 9): Et adjecit, Numquid pecudum Deo cura est? Annon propter nos dicta scriptaque sunt (Ib., 10)? Et rursum: Legem legentes non audistis, quod Abraham duos filios habuit, unum ex ancilla, et unum ex libera? sed qui ex ancilla, secundum carnem natus est; qui autem ex libera, secundum repromissionem (Gal. IV, 21, etc.). Et quia lex futurorum umbra esset, adjecit, Quae sunt allegorumena [(d) 1Kb] , haec enim sunt duo Testamenta (Ib., 24). Ergo quaecumque doctrinarum spiritalium umbram [(e) 1Kb] complexa sunt [(3) 1Kb] , haec, lex esse dicenda est; quia lex et spiritalis est, et umbra futurorum (Rom. VII, 14).

6. Mandatum autem Domini est, in quo observatio praeceptorum et custodia continetur; ut illud, Non occides, non moechaberis (Exodi, XX, 13), et caetera horum [Col. 0506B] similia. Et quia haec simplicia et splendida sunt, nosque in verum lumen per observantiam sui dirigentia; idcirco ita dictum est, Praeceptum Domini lucidum, illuminans oculos (Ps. XVIII, 9). De lege autem non convenerat ista dixisse, quae per umbram [(4) 1Kb] futurorum [(f) 1Kb] sancta est, et animas per futurorum cognitionem convertens; mandatum autem per observantiam sui illuminans.

7. Testimonia Dei quae et quam multa. Angelis plenus omnis mundus.---Ergo quia beati sunt scrutantes testimonia Dei, et aliud legem, aliud mandatum, aliud testimonium esse sicut caetera diximus; quae haec Dei sint testimonia, noscendum est. Legis enim totius liber sub testimoniis datus est. Coelum namque et terram Moyses librum Testamenti traditurus in testimonium [Col. 0506C] advocavit. Et sunt plurima in causam testimoniorum constituta, cum Jacob ait (Gen. XXXI, 52), Testimonium erit vobis collis iste, et testimonium erit lapis iste. Et in Jesu scriptum 278 est, Duodecim lapides efferte, ut sint hi testimonium filiis vestris (Jos. IV, 5 et 6). Curato etiam leproso Dominus ait, Offer munus tuum [(5) 1Kb] in testimonium, quod constituit Moyses illis. Apostolus plura ad Timotheum per epistolam loquens denuntiat sub testibus, dicens: In conspectu multorum testium denuntio tibi, et in conspectu Dei vivificantis omnia, et Jesu Christi, et electorum Angelorum, ut haec custodias (I Tim. v, 21). Plura igitur et innumerabilia sunt Dei testimonia, quae si quis scrutari per cognitionem Legis, Prophetarum, Evangeliorum, Apostolorum vellet, in beatitudine permaneret; [Col. 0506D] neque velut vacuo et solitario orbe vivens, sciret se nisi sub teste peccare. Plena sunt enim omnia divinis testimoniis: et omne hoc vacuum quod putatur, repletum est angelis Dei nihilque est quod non haec divinorum ministeriorum frequentia incolat.

[Col. 0507A] 8. Horum praesentia deterrere debet a peccatis. Angeli voluntatis nostrae testes. Diaboli vis et malitia.---Horum itaque cognitionem per doctrinam quis adeptus, scit se sub testibus vivere. Et cum natura humanae infirmitatis proclivis ad vitia est, refugit tamen vel sub teste peccare: quod ipsum docet nos communis consuetudinis ratio. Quis enim furari sub teste non metuit? Quis ad scelus nisi secretum elegit? Quis ad adulterium non aut solitudinem aut noctem optavit? [(1) 1Kb] Et si quando incalescentibus vitiis jam ad crimen animus promptus est [(a) 1Kb] , tamen furor insanientis voluntatis occursu testis coercetur: et in sese abruptam humanae petulantiae naturam nonnumquam intercessio repentina revocavit. Si ergo metus intercessionis jam praesumptum animo facinus demoratur; [Col. 0507B] quid Christianum hominem agere conveniet, scientem se tot undique spiritalium virtutum testimoniis, non dico operum suorum, sed ipsius tantum voluntatis obsessum? Nonne cum in aliquam turbidae affectionis voluntatem infirmitatis nostrae aculeis commovemur, metuimus adsistentes undique nobis choros Angelorum, et plenum ministeriis coelestibus mundum? Si enim Angeli parvulorum Patrem nostrum quotidie vident, qui in coelis est (Matth. XVIII, 10): possumus testimonia eorum metuere, quos et nobiscum manere, et Deo quotidie scimus adsistere. Quin etiam ipsum illum diabolum, per quem ipsa illa vitiorum nostrorum incentiva praebentur, suosque omnes testes metuere debemus, puncto temporis omnem amplitudinem mundi hujus obeuntem [(b) 1Kb] ; cui dulce est peccare [Col. 0507C] nos, ut peccatorum nostrorum 279 testimonio glorietur. Est enim ejus haec propria calliditas, instigare ad peccandum, et arguere peccantes. Dictum est enim, Aut nescis [(2) 1Kb] quia adest diabolus [(c) 1Kb] accusator fratrum vestrorum (Apoc. XII, 10).

9. Testimonia Dei toto corde inquirenda.---Et quia essent adversariae nobis virtutes in testimonio cum caeteris permanentes, de sanctis tantum prophetam meminisse dignum fuit dicentem, Beati scrutantes testimonia ejus: non aliena scilicet, sed illa quae Dei sunt. Non negligentem autem testimoniorum Dei oportet esse scrutationem; ob quod dictum est, In toto corde [(3) 12Kb] exquirunt eum. Non pro parte studium coelesti doctrinae adhibendum est; sed toto corde Dei testimonia inquirenda sunt: ut quia sunt et alia [Col. 0507D] quae Dei non sunt, ea quae Dei discimus esse, non avocato in alia negotia corde scrutemur.

10. Viae multae bonae et una optima quid.---VERS. 3. Succedit deinde hic versus: Non enim qui operantur [Col. 0508A] iniquitatem, in viis ejus ambulaverunt. In primo versu singulariter via commemoratur, viae in hoc tertio plures. Ex quo intelligendum est, per multas vias ad unam perveniri; in qua quisque immaculatus si sit, hic beatus est. De plurimis autem viis atque una Jeremias paria testatus est, dicens, State in viis, et interrogate vias Domini aeternales: et quaerite quae sit via bona (Jerem. VI, 16). In plurimis ergo viis standum est, et plurimae interrogandae sunt: et hae quidem plures et Domini sunt et aeternales, et in his cernendum est quae sit via optima. Viae plures sunt, et plura Dei mandata, plures prophetae per quos omnes in unam viam pergitur: sed in his operarii iniquitatis non ambulaverunt. Nam si in lege mansissent, usque ad optimam illam Novi Testamenti viam pervenirent. [Col. 0508B] Est via per Moysen, est per Jesum, est per David, est per Esaiam, est per Jeremiam, est per Apostolos; et per has omnes ad eum necesse est [(4) 1Kb] pervenire qui dixit, Ego sum via; et Nemo vadit ad Patrem, nisi per me (Joan. XIV, 6). Simile quiddam sub margaritae nomine dictum esse intelligendum est. Multarum enim margaritarum negotiatorem esse oportet, ut unam margaritam multi pretii consequatur (Matt. XIII, 45). De margaritis cum fit sermo, sufficit ad honorem earum quod margaritae sunt nuncupatae; una autem illa margarita quae reperta est magni esse pretii dicitur: ita et cum de viis plurimis prophetatur; quod et Domini et aeternales sint dictum est; cum autem in his viis quaeritur quae sit utilis via, ea quae reperta est optima 280 praedicatur. Ergo quamvis vel illae [Col. 0508C] viae aeternales sint, vel margaritae ipso suo nomine honorabiles sint: in multis viis standum est, ut bona via reperiatur; et vendendae omnes margaritae sunt, ut ea quae multi pretii est reperta coematur.

11. VERS. 4. Dehinc consequitur hic versus: Tu mandasti mandata tua custodiri nimis. Superius commemoravimus, aliud significare mandata, aliud legem. Et de lege, quantum arbitror, Apostolus nobis testis fuit, quia umbra sit futurorum, in qua species veritatis tamquam corpus in umbra describitur (Coloss. II, 17). Mandatum vero est, quod per observantiam implendum est: ut illud, Non moechaberis, non occides (Exodi, XX, 13). Non enim in eo species futurae imaginis continetur, sed praesentem habet operationis effectum: Tu mandasti mandata tua custodiri valde. [Col. 0508D] Nihil igitur dissoluto animo, nihil incurioso agendum est, sed sollicitos atque anxios curam mandatorum Dei exsequi nos oportet: ut id quod agimus, in profectum fidei nostrae, cum reverentia ejus [(d) 1Kb] cui agimus, [Col. 0509A] exsequamur. Caeterum si aliquid remissa voluntate et occupata in res alias cogitatione egerimus; officia quidem corporis in agendo occupabuntur, sed devotionis meritum per negligentiam non consequemur.

12. Justificationes Dei plures; earum nexus; sine gratia non comparantur.---VERS. 5. Utinam dirigantur viae meae, ad custodiendas justificationes tuas. Habemus nunc post mandatorum custodiam, etiam justificationum observantiam. Et mandata jam superius, quae esse existimaremus, ostendimus. Justificationes autem sunt plures atque diversae in observandis singulis officiorum generibus temperandae: ad quorum custodiam, nisi a Deo dirigamur, infirmes [(a) 1Kb] per naturam nostram erimus. Adjuvandi igitur per gratiam [Col. 0509B] ejus, dirigendique sumus, ut praeceptarum justificationum ordinem consequamur. Est nobis justificatio circa [(1) 1Kb] servum [(b) 1Kb] distributa, est circa filium, est circa patrem, est circa fratres, est circa fideles viros, est circa Ecclesiae principes, est circa Angelos, est circa Deum ac Dominum nostrum unigenitum Dei Verbum. In singulis ergo quibusque generibus atque nominibus justificationis ratio servanda est: quia nisi haec omnia ex comparibus devotae voluntatis officiis retineantur, [(c) 1Kb] justificationem Dei non tenebimus. Religiosus in patrem, si oderit filium, modum justificationis amisit. Religiosus in fratrem, si oderit servum, [(d) 1Kb] perdidit justificationis Dei ordinem. Religiosus in Dominum, 281 si oderit sacerdotem, [(2) 1Kb] nequaquam [(e) 1Kb] justificationis observantiam in religione Dei [Col. 0509C] explevit, odia in ipsa ministeria divinae justificationis exercens. Jam vero [(f) 1Kb] in ipsa fidei veritate, id est, de Dei patris et Domini intelligentia, per quam maxime justificatio nobis erit probata, quanta opus est nobis Dei gratia, ut recta sapiamus, ut ex propheticis atque evangelicis auctoritatibus unum idemque teneamus ne in uno aut altero opinio nostra et sermo dissideat, [(3) 1Kb] sed ad universas [(g) 1Kb] Dei justificationes aequa ac pari operum ac doctrinae observantia dirigamur.

13. Mandata omnia, non ex parte servanda.---VERS. 6. Quod cum consequemur, tum dicere id quod consequenti [Col. 0510A] versu continetur licebit: Tunc non confundar, cum respicio in omnia mandata tua. Nisi enim attenti in omnibus mandatis ejus erimus, ac diversabimur, eruntque alia praeterita [(h) 1Kb] , alia pro voluntate observata; justificationis ordinem non [(4) 1Kb] tenebimus. Caeterum si directis viis [(i) 1Kb] nostris erit par in omnibus aequalisque custodia; nullo oblivionis vel negligentiae pudore confusi, confidenter omnium mandatorum observatione gaudebimus.

14. Recti cordis cognitaeque justitiae auctor Deus.---VERS. 7 et 8. Sequitur deinde hic versus: Confitebor tibi in directione cordis, in eo quod didici judicia justitiae tuae. Justificationes tuas custodiam. Abjicienda ergo est omnis animae perversitas, et directo atque in nullam aliam partem [(j) 1Kb] deflexo corde est confitendum: ne [Col. 0510B] decedat animus in saeculi curam, ne ex illis doctrinae Dei semitis in devia evagetur. Sed directae hujus confessionis ea causa est, quae consequenti versu continetur: In eo quod didici judicia justitiae tuae. Primum igitur oravit, ut ad custodiendas justificationes directae viae ipsius fierent. Secundo in nullo confundendum se esse subjecit, cum in omnia Dei mandata respiceret. Tertio quoque in directione cordis Deo se confessurum spopondit ob id, quia judicia justitiae ejus didicisset; per doctrinam scilicet directi cordis cognitaeque justitiae, laudem Deo reddens. Sed justitiae cognitae hic fructus est, ut justificationes Dei retineantur: et idcirco subjecit: Justificationes tuas custodiam. Qui enim didicisse judicia Dei fructus est, nisi cognitionem nostram justificationum [Col. 0510C] observantia consequatur?

15. Orandus semper Deus; ne in tentatione deserat. ---Sed meminisse debemus, licet cognitio 282 praestanda a Deo sit, tamen esse semper orandum, ut his quae in custodiendis justificationibus suis custodire volumus faveat [(5) 1Kb] : scientes quidem frequenter nos ab eo ob tentationes derelinqui, ut per eas fides nostra probabilis fiat. Verumtamen secundum Prophetam ne nos penitus derelinquat deprecandus est: ait enim, Non me derelinquas usquequaque nimis. Quod et in dominicae orationis ordine continetur, cum dicitur. Non derelinquas nos [(k) 1Kb] in tentatione quam ferre [(6) 1Kb] non possimus (Matth. VI, 13). Scit Apostolus [Col. 0511A] derelinqui nos ad tentandum: sed novit et mensuram infirmitatis nostrae Deum nosse, dicens: Fidelis est Deus, qui non permittat nos tentari super quam possumus (I Cor. X, 14). Job Deus tentationi permittens [(a) 1Kb] a jure diaboli potestatem animae ejus excerpsit, et secundum modum infirmitatis humanae tentandi jus dereliquit. Infirmitatis suae igitur Propheta conscius orat, ne valde derelinquatur: ut imbecillitatem ejus, tamquam Petri [(b) 1Kb] demergendi fluctibus, Dominus assumat: ut quamquam ad tentandum sese relicturus sit, non tamen usquequaque et valde [(c) 1Kb] , scilicet ne usque ad animae et fidei periculum derelinquat.



LITTERA II. [Figure: [Hebrew Text] 2Kb] Beth.

[Col. 0511B] In quo corrigit junior (Hil. adolescens) viam suam? In custodiendo sermones tuos. In toto corde meo exquisivi te: ne repellas me a mandatis tuis. In corde meo abscondi eloquia tua: ut non peccem (Hil. peccarem) tibi. Benedictus es, Domine: doce me justificationes tuas. In labiis meis pronuntiabo (Hil. pronuntiavi) omnia judicia oris tui. In via testimoniorum tuorum delectatus sum, sicut in omnibus divitiis. In mandatis tuis me exercebo (Hil. exercebor), et considerabo vias tuas. In justificationibus tuis meditabor.

283 1. Moribus bonis praestat a puero imbui. Consuetudinis vis.---In secunda consequentium octo versuum littera ipse sibi Propheta his quibus responsurus sit proposuit, dicens, VERS. 9: In quo corrigit adolescens [Col. 0511C] viam suam [(d) 1Kb] ? Haec ex proponentis persona dicta sunt. Dehinc nunc tamquam respondentis confessio subditur, In custodiendo sermones tuos. Contuendum autem est, secundum eum quem in exordio habuimus sermonem, vera atque perfecta timoris Dei instituta sub his elementis litterarum contineri, quibus quasi ad usum confessionis Dei per ipsa infantiae rudimenta formamur. Ergo intelligendus est Propheta non otiose locutus esse, In quo corrigit adolescens viam suam? Omnem quidem aetatem [(e) 1Kb] optabile est ex his corporis sui vitiis ad innocentiae studium transferri: quia et sera licet emendatio utilis sit oblivione vitiorum. Sed placiturum Deo virum Propheta [(f) 1Kb] conformans, non exspectat post longam ac diuturnam criminum consuetudinem doctrina Dei et [Col. 0511D] praeceptis timoris institui: sed rudes a peccatis annos, et aetatem adhuc criminum nesciam, vult non modo studiis aliquando innocentiae, sed etiam ipsa adolescentiae [Col. 0512A] consuetudine imbui. Difficile est enim ab usitatis desinere, difficile est a familiaribus abstrahi, magnum in se consuetudo habet vinculum: et idcirco optimus ille fuerit [(1) 1Kb] cultor, quem non modo delictorum remissio sine crimine constituerit, sed ipsa illa praestiterit vitiorum ignoratio innocentem.

2. Juvenis Deo mancipati praerogativa.---Novit Jeremias propheta aetatis hujus beatitudinem, dicens: Bonum, inquit, est [(2) 1Kb] juveni viro, cum auferet jugum grave in juventute sua: sedebit singulariter, et tacebit (Thren. III, 27). Non exspectat frigescentes senectute annos, nec emortuam jam per aetatem vitiorum consuetudinem. Vult longi praelii militem: vult eum Christi servum, quem ne ipsa quidem praeteritorum criminum recordatio polluat. Nam in his, qui [Col. 0512B] jam provectioris aetatis crediderunt, inest quidem per donum gratiae praeteritorum indulgentia; sed non abest per conscientiae naturam gestorum recordatio. »Bonum, inquit, juveni [(g) 1Kb] auferre jugum grave.« Onus istud [(h) 1Kb] rudes ad obediendum anni aegre ferunt: caeterum aetas tenera gravis oneris molestiam per virtutis incrementa non sentit. Sed suscepto in juventute onere quid faciet? Sedebit, inquit, singulariter et tacebit. Rarus iste est, cum 284 quo perfectio timoris Dei per annorum augmenta concrescat: et idcirco singularis sedebit, lascivos adolescentiae coetus derelinquens, et ab ipso senum nuper credentium consessu remotus: [(i) 1Kb] quia ei non competit dicere, Delicta juventutis meae Domine ne memineris (Psal. XXIV 7). Silebit etiam, congruam fidei et juventuti existimans [Col. 0512C] taciturnitatem: non tumultibus negotiorum saecularium admixtus, sed per modestiam tacens, sola [(j) 1Kb] divina sacramentorum cognitione occupatus, et sermones Dei tacita rerum atque operum observatione custodiens.

3. An repellat Deus quemquam a mandatis.---Redit deinde ad personam suam Propheta, ut id, quod superius dixerat, significasse de se nosceretur, dicens, VERS. 10: In toto corde meo exquisivi te: ne repellas me a mandatis tuis. Competere bonitati Dei non videtur, ut a mandatis suis quemquam repellat: sed sermonum adjectio et virtus verborum, quae ex perfecta coelestis doctrinae ratione disposita est, nihil dubium, nihil contrarium in se habet. Qui ergo, secundum prophetam (Ezech. XVIII, 23), mavult peccatorum [Col. 0512D] poenitentiam, quam mortem, numquid existimandus est a mandatis suis quemquam repellere? Procul sit istud existimare. Sed neque hoc nunc [Col. 0513A] Propheta sentit, maxime qui in toto corde Deum perquisierit.

4. Quam hoc non senserit David.---Sed absolutio difficultatum in his ipsis requirenda est, e quibus videtur exsistere. Propheta enim quid senserit, in promptu est noscere. Legimus scriptum in Jeremia (Jer. XLVIII, 10), Maledictus qui facit opera Domini negligenter. Legimus et in Evangeliis scriptum, Omni enim habenti dabitur, et abundabit: et qui non habet, etiam quod habet auferetur ab eo (Matth. XXV, 29). Ergo habens abundabit; [(a) 1Kb] non habens vero ipso illo quod habet indigebit. Propheta non est obnoxius maledictionis conditioni; quia non negligenter opera Dei egit, eum toto corde perquirens. Deinde confidenter petit, ne a mandatis Dei repellatur; quia [Col. 0513B] eum toto corde perquirat. Secundum Evangelia enim habenti dabitur, et ei qui non habet etiam quod habet auferetur. Deus igitur non auferet [(1) 1Kb] nisi non habenti, secundum quod neque repellet nisi negligentem. Adeo autem bonitate plenus est, ut habentem abundantia [(b) 1Kb] muneretur: adeo vero non vult quemquam non habere, ut non habenti ipsum quod habet adimat.

285 5. Quem repellet.---Neminem igitur nisi obnitentem repellit, neminem nisi negligentem rejicit. Hanc enim Propheta praetulit causam, cur se non repelli a mandatis Dei precaretur, quia non ex parte, neque per desidiam Deum, sed toto corde quaesisset: per quod intelligimus eum a mandatis repelli, qui per multam incuriam fuerit indignus admitti: et extra [Col. 0513C] inhibentis invidiam est, quod de culpa proficiscitur non merentis.

6. Secreta Dei quaedam revelare piaculum est.---VERS. 11. Tertius iste secundae litterae versus est: In corde meo abscondi eloquia tua, ut non [(2) 1Kb] peccarem tibi. Meminimus simile huic dicto legi solere ubi dicitur, Mysterium regis bonum est abscondere. Meminimus et Paulum ad Corinthios adhuc in fide parvulos scribentem [(c) 1Kb] , quaedam Dei eloquia occuluisse, cum dicit: Lacte vos potavi, non cibo; nondum enim poteratis, sed neque adhuc potestis (I Cor. III, 2). Legimus et in Evangelio (Matth. XIII, 44) in agro uberi atque fecundo repertum thesaurum, eumdemque empto agro occultari. Novimus neque margaritas ante porcos projiciendas esse (Matth. VII, 6), neque [Col. 0513D] sanctum canibus [(3) 1Kb] dare oportere. Ergo intelligimus quaedam nos cordis nostri secreto continere, quae divulgata inexpiabilis peccati culpam comparabunt. Ita enim dixit: In corde meo abscondi eloquia tua, ut non [Col. 0514A] peccarem tibi: quia cum caetera peccata secundum differentias rerum aut in nos ipsos aut in alios [(4) 1Kb] exsererentur [(d) 1Kb] ; tamen tum fierent in Deum propria, cum quae occultorum cordium essent condenda secreto, haec in profanae cognitionis scientiam proderentur.

7. Justificationum scientia est Dei munus.---Contuendus autem est in quarto hoc qui consequitur, versu ordo doctrinae. Primus versus de custodiendis ab adolescente mandatis Dei [(5) 1Kb] constitit: sequens, quia in toto corde Deum exquisierit, ne a mandatis Dei repellatur: dehinc quod sacramenta absconsa sapientiae et occulta Dei mysteria mentis suae secreto continuerit. Quarto nunc id deprecatur, ut justificationes suas eidem ostendat: et deprecatur confessionis honore praelato, dicens, VERS. 12: Benedictus [Col. 0514B] es, Domine: doce me justificationes tuas. De justificationibus nonnulla aliqua anteriori sermone complexi sumus (Ad litt. 1, n. 12), et superfluum est eadem frequenter iterare. Maximus igitur ac praecipuus labor est, hanc justificationum Dei scientiam consequi, et humanae naturae infirmitas difficulter tot tantarumque rerum cognitionem consequitur: 286 atque ob id ut doceatur orat, quia divinae bonitatis munus est, animi humani imperitiam ad congruam atque unicuique generi competentem officiorum observantiam temperare.

8. Judicia Dei inenarrabilia, non judicia oris Dei.---Succedit deinde etiam de judiciis Dei sermo, quo dicit, VERS. 13: In labiis meis pronuntiavi omnia judicia oris tui. Quanta rerum, [(e) 1Kb] et nuncupationum differentia [Col. 0514C] est. Primum a juventute mandata Dei custodiuntur, dehinc Deus toto corde inquiritur, tum Dei eloquia occuluntur, et justificationes disci desiderantur, nunc judicia praedicantur. Sed Propheta forte existimabitur a se excidisse, et vel suorum, vel alienorum dictorum immemor fuisse. In hoc enim psalmorum libro legimus: Judicia tua sicut abyssus multa (Psal. XXXV, 7). Paulus apostolus ait: Inscrutabilia sunt judicia Dei (Rom. XI, 33), et rursum [(f) 1Kb] propheta: Magna enim sunt judicia tua, et inenarrabilia (Sap. XVII, 1): et quomodo audebit propheta dicere: In labiis meis pronuntiavi omnia judicia oris tui? Sed nihil neque contra se, neque contra alium ejusdem spiritus propheta nunc elocutus est. Non enim ait, In labiis meis pronuntiavi omnia judicia tua; sed ait, Omnia judicia [Col. 0514D] oris tui: sciens nonnullam differentiam esse judiciorum Dei, et judiciorum oris Dei. Numquid cum ait, Judicia tua sicut abyssus multa; dixit, Judicia oris tui sicut abyssus multa? Nunc autem ait, Judicia oris [Col. 0515A] tui annuntiavi. Ea ergo, quae cognita esse per prophetas vel ex Dei verbis judicia esse potuerunt, [(a) 1Kb] et propheta non tacuit: quae idcirco praedicata sunt, ut docerentur.

9. Conscientiae rectae securitas. Opibus spiritalibus gaudet propheta.---Post judiciorum autem oris Dei publicam et constantem praedicationem id sequitur, VERS. 14: In via testimoniorum tuorum delectatus sum, sicut in omnibus divitiis. Non timet propheta vitae suae testes, sed in his delectatur: et ei [(1) 1Kb] conscientia spectantium se et contuentium jucunda est. Trepidat enim ad omnem intercessionem pollutae conscientiae metus: caeterum ubi constans innocentis vitae fiducia est, plurium testium interventio grata est. Sed non de communis cousuetudine gaudii jucundus propheta est: delectatur enim sicut in divitiis omnibus; [(b) 1Kb] non [Col. 0515B] tantum in divitiis, sed in divitiis omnibus. Sunt opes in auro, sunt in argento, sunt in pecuniis, sunt in vestibus, sunt in domibus, sunt in agris; eorumque aut vitibus, aut oleis, aut frugibus: 287 sed Domini propheta doctrinarum fruge perfectus est, et [(c) 1Kb] legis ac prophetalium institutionum facultatibus dives est: et anteriore licet tempore, non tamen evangelicorum et apostolicorum praeceptorum ignarus est. Novit enim et has divitias Paulus ad Corinthios loquens: Gratias ago Deo meo semper pro vobis [(d) 1Kb] super gratiam Dei, quae data est vobis in Christo Jesu: quoniam in omnibus ditati estis in ipso, in omni verbo et in omni scientia (I Cor. I, 4). In his ergo dives est, et in his delectatur propheta. Caeterum non est existimandus saecularium opum comparatione delectatus [Col. 0515C] esse, qui nisi cum contemptu atque inopia saeculi dives in Domino esse non potuit.

10. Has exercitationes conservat.---Delectatus autem in viis testimoniorum Dei, opus delectationis suae agere debebat; et non ambiguum est quin agat. Ait enim, VERSU 15: In mandatis tuis exercebor, et considerabo vias tuas. Exercitatione igitur et assiduitate opus est, ut usus rerum necessariarum retineatur; quia periculosa est humanarum mentium et molesta desidia: ac ne otii consuetudo subrepat, assiduitas exercitationis [Col. 0516A] adhibenda est. Sed retentus etiam hic ordo rationis est. Nam prius exercendum est in mandatis Dei; tum deinde viae ejus considerandae: quia nisi fidelium operum usus praecesserit, doctrinae cognitio non apprehendetur; et agendum a nobis antea fideliter est, ut scientiam consequamur. Vias ergo, secundum superiorem expositionem (num. 10), legem, prophetas, omnia Evangelia, et apostolos esse existimamus: quos in mandatis Dei se exercens Propheta consideravit, ut noverit.

11. Mandata. Justificationes. Meditationis et exercitationis usus. Conclusit autem octavum numerum hoc, VERSU 16: In justificationibus tuis meditabor, non obliviscar sermonum tuorum.---A doctrinae perfectae ordine Propheta non [(2) 1Kb] excedit. In justificationibus [Col. 0516B] Dei, quas doceri se oravit, exercetur, sicut meditatur in mandatis. Mandatorum enim haec est ratio, quia nos [(e) 1Kb] ad observantiam atque opus innocentiae instituunt: ut illud est, Non occides, non moechaberis, et caetera his similia. [(f) 1Kb] In his ergo exercetur (quia in his operationis est 288 usus), per praesentium se exercitationem ad futura confirmans. Justificationes autem sunt, quibus hebraeus puer [(3) 1Kb] sex annis servus, liber deinceps anno septimo fiet; et post sex annorum fructus, ager otiosus relinquendus est, et caetera in justificationum observantiam constituta, quae ingentem in se habent futurae spei meditationem per negotii praesentis [(g) 1Kb] effectum. Atque ideo in his meditatur, ut in mandatis [(h) 1Kb] exercetur: quia exercitatio usum retinet consuetudinis institutae; meditatio [Col. 0516C] autem se in id quod nondum obtinuit extendit; ut per meditationem id quod expetit consequatur: [(4) 1Kb] quae meditatio justificationis id consequitur [(i) 1Kb] ne sermonum et promissionum subrepat oblivio [(j) 1Kb] .



[(5) 1Kb] LITTERA III. [Figure: [Hebrew Text] 2Kb] Gimel.

Retribue servo tuo, [(6) 1Kb] et vivam: et custodiam sermones tuos. Revela oculos meos, et considerabo mirabilia de lege tua. Incola ego sum in terra: non abscondas a me mandata tua. Concupivit anima mea cupere [Col. 0517A] justificationes tuas (Hilarius, ut desiderem judicia tua) in omni tempore. Increpasti superbos: maledicti qui declinant a mandatis tuis. Aufer a me opprobrium et contemptum: quia testimonia tua exquisivi. Etenim sederunt principes, et adversum me loquebantur: servus autem tuus exercebatur in tuis justificationibus. Nam et testimonia tua meditatio mea est, et consolatio (Hilarius, et consilia) mea justificationes tuae sunt.

1. Insontis vox est, RETRIBUE.---Quibus non est constans emundati cordis conscientia, precari ista Prophetae voce non possunt, VERS. 17: Retribue servo tuo [(a) 1Kb] . Si enim digna secundum opera nostra retributio aderit, in peccatorum ac delictorum nostrorum [(b) 1Kb] poenis manebimus. Satis est autem, si cui vel haec saltem fiducia 289 gratulandi ad Dominum [Col. 0517B] fuerit: Non secundum peccata nostra fecit nobis, neque secundum injustitias nostras reddidit nobis: quia secundum altitudinem coeli a terra [(1) 1Kb] longavit [(c) 1Kb] iniquitates nostras a nobis; quia ipse cognovit figurationem nostram (Psal. CII, 10). Magnum est tantam in se Dei misericordiam recognoscere, et scire consuetudinem criminum procul a se abesse, [(d) 1Kb] et dignum Dei misericordia se esse coepisse. Propheta autem hic, in cujus scilicet corpore habitatio Dei digna est, quia sancto Spiritu plenus non communia nec terrena [(2) 1Kb] cogitat et effatur, libertatis ejus est, ut oret, Retribue servo tuo.

2. Non insolenter a David profertur.---Sed forte insolentis istud audaciae est, sine aliqua confessionis modestia meritum retributionis optasse, nec se in [Col. 0517C] corpore situm, id est, in vili atque in humili sorte esse meminisse. Exclusit autem Propheta omnem de se vanitatis ac jactantiae opinionem. Nam cum dixisset Retribue ex fiducia innocentiae; servo tuo ex servitutis officio et ex conditionis suae confessione subjecit. Constanter igitur haec postulat, qui se Dei servum, non peccati esse [(3) 1Kb] meminit: quia omnis qui peccat, servus est peccati (Joan. VIII, 34).

3. Vita vera non est hujus temporis.---Vivam, inquit, [Col. 0518A] et observabo sermones tuos. Vivam atque observabo non praesentis temporis res est; sed significatio sermonis hujus in [(4) 1Kb] futurum [(e) 1Kb] se tempus extendit. Scit enim Propheta quando beata illa et vera viventium vita sit. Nunc enim et in pulvere mortis manemus, et in mortis corpore sumus, a quo se liberari Apostolus orat, dicens: Miser ego homo, quis me liberabit a corpore mortis hujus? (Rom. VII, 24.) Habemus autem etiam nunc admixtam nobis materiam, quae mortis legi et peccati obnoxia est; et in hujus caducae carnis infirmisque domicilio corruptionis labem ex ejus consortio mutuamur: ac nisi [(f) 2Kb] glorificato in naturam spiritus corpore, vitae verae in nobis non potest esse natura. Audiamus eum, 290 qui se meminit in corpore mortis habitare dicentem: Quia [Col. 0518B] vita nostra absconsa est [(g) 1Kb] cum Christo in Deo (Col. III, 3 et 4). Cum autem Christus apparuerit vita nostra, tunc et vos apparebitis [(5) 1Kb] cum ipso in gloria. Hanc ergo retributionem sibi Propheta orat, ut vivat: futurae hujus vitae tempus in loco altero docens, quo ait: Et placebo Domino in regione viventium (Ps. CXIV, 9). Scit hanc mundi istius sedem regionem non esse viventium. Scit nos adhuc secundum praefigurationem legis emundandos esse. Nunc enim admiscemur morticinae: et in lege quisquis mortuum contrectat, immundus est (Num. XIX, 11).

4. Lex de mortuo non contrectando; qui intelligenda. ---Sed absit istud, ut quidquam horum in lege corporaliter intelligatur, tamquam per contrectationem mortui quisquam fiat immundus. Joseph ossa egrediens [Col. 0518C] Aegyptum Moyses ipse lator legis [(6) 1Kb] abstulit (Exod. XIII, 19), Eliseus mortuo ut eum vivificaret incubuit (IV Reg. IV, 34): Dominus ipse mortuos manu apprehensos in vitam retraxit (Matth. IX, 25): et contrectatio mortui si immundum effectura fuisset, nequaquam a tantis viris, neque a Domino violata lex esset, ipso dicente: Non veni legem solvere, sed adimplere (Matth. V, 17). Sed [(h) 1Kb] quia lex umbra est futurorum bonorum; idcirco per hanc praeformatam [Col. 0519A] significantiam docuit nos in hoc terreni et morticini corporis habitaculo mundos esse non posse, nisi per ablutionem coelestis misericordiae emundationem consequamur, [(a) 1Kb] post demutationem resurrectionis, terreni corporis nostri effecta gloriosiore natura.

5. Baptismata sunt diversa.---Et forte si quis existimet sibi in Sacramento baptismi perfectam illam [(b) 1Kb] innocentiae, et coelesti vita dignam redditam puritatem; Joannem Baptistam dixisse recolat, Ego quidem baptizo vos in aqua poenitentiae; qui autem [(1) 1Kb] post me venit [(c) 1Kb] , fortior me est (Mat. III, 11): ipse vos baptizabit Spiritu sancto, et igni: ipsum autem Dominum baptizatum a Johanne (Luc. III, 21) cum adhuc esset in corpore meminerit 291 locutum, Adhuc habeo [(2) 1Kb] [Col. 0519B] alio baptismo baptizari (Luc. XII, 50). Est ergo, quantum licet existimare, perfectae illius emundatio puritatis etiam post baptismi aquas reposita: [(d) 1Kb] quae nos sancti Spiritus sanctificet adventu, [(e) 2Kb] quae judicii igni nos decoquat, quae per mortis injuriam a labe morticinae et societate purgabit, quae martyrii passione devota ac fideli sanguine abluet.

6. Mandatorum non est hic perfecta custodia.---Et idcirco sanctus Propheta victurum se dicit esse cum vivat, per hanc scilicet umbram vitae ad veram illam regionem viventium transferendum. Secundum quod exemplum, ut dixit vivam; ita et (Subaud. dicit) custodiam sermones tuos. Custodiuntur interim secundum apostolum Paulum pro parte et per speculum [Col. 0519C] (I Cor. XIII, 9 et 12). Sunt enim multa saeculi scandala, [Col. 0520A] quae prohibent perfectam in nobis mandatorum esse custodiam. Taceo de naturis corporum, quae nos interim aut per infirmitatem, aut per incentiva vitiorum imperfectos esse compellunt. At vero morte victa, et aculeo ejus obtuso, et cum facie ad faciem audiemus atque cernemus; tunc vere et vivemus, et mandata Dei servabimus.

7. Lege adumbrata: haec optat David cernere.---Ordo intelligentiae, qui primo versu continetur, hic idem in consequentibus est. Ait enim, VERS. 18: Revela oculos meos, et considerabo mirabilia de lege tua. Scit mortalibus oculis atque corporeis nubem obscuritatis obsistere. Scit ea quae corporaliter in lege praecepta sunt, umbram esse et speculum futurorum. Legem quidem legit: sed optat legis mirabilia [Col. 0520B] contueri. Meminit sancta esse sabbata: sed in aeternorum sabbatorum requie esse desiderat. Utitur quidem azymis panibus: sed fermentum ejicere naturae veteris festinat. Immolat paschae ovem: sed assistere ei qui per Joannem revelatur Agno concupiscit (Joan. I, 29). Septimi anni legi satisfacit: sed ipse exactis septem millibus, saeculi esse liber expostulat. [(3) 1Kb] Jubilei quinquagesimi anni legem explet: sed [(f) 1Kb] pentecostes remissionem ac renovationem 292 obtinere festinat. Scit ex praecepto Dei secundum coeleste exemplar et altarium a Moyse institutum, et Aaron sacerdotali habitu ornatuque vestitum: sed Principis (Christi) sacerdotum, in cujus exemplum haec fiebant, interesse ministeriis properat. [Col. 0520C] Induci quoque in terram sanctam, terram fluentem [Col. 0521A] lacte et melle, [(a) 1Kb] tamquam totius hujus orbis peregrinus orat. Universa quidem ista Judaei corporaliter gerunt: sed haec Paulus aliter intelligit, dicens: Scimus enim quia lex spiritalis est (Rom. VII, 14). Haec igitur legis mirabilia, quae velatis oculis adumbrantur, Propheta orat ut cernat: scilicet ut caduco atque infirmo corpore absolutus, haec quae per corporalem observantiam legis magna et mirabilia in coelis praefigurantur, adspiciat.

8. Peregrinandum a carne.---Non demutatur affectus orantis. Post haec enim ait, VERS. 19: Accola ego sum in terra; ne abscondas a me mandata tua. Accola non juris sui terram incolit, [(1) 1Kb] [(b) 1Kb] sed alienam: neque peregrinus fructum ex ea temporariae operationis exspectat. Novit incolatus hujus Apostolus [Col. 0521B] ordinem, dicens peregrinandum a corpore et cum Christo manendum esse (II Cor. V, 8). Propheta itaque quasdam imagines coelestium conversationum fide cernens, licet corpus incolat, tamen rem non suam incolit, oculis mentis in coelum erectis. Scit in coelo thesauros collocandos; quia ubi thesaurus sit, illic et cor futurum sit (Matth. VI, 21). Non erat illo [(c) 1Kb] sensu [(2) 1Kb] suae terrae accola, qui in evangelica comparatione horrea extruit capacia ingentium fructuum, et animam suam per praesentium copiam ad delicias adhortatur; stultus anima ipsa eadem nocte privandus (Luc. XII, 18 et seqq.).

9. Mandatum unum lucidum, alia absconsa.---Ergo accolam se propheta confitens, orat ne mandata Dei a se occulantur. Nemo enim nisi peregrinus corporis [Col. 0521C] sui, cognitione mandatorum Dei dignus est. Quod mandatum Dei quod lucidum sit, et illuminans oculos (Ps. XVIII, 9); absurde nunc videbitur dixisse, ne sibi mandata Dei occulantur, quae hoc 293 naturae in se habent, ut et lucida sint, et illuminent. Sed negligentia aurium affert [(d) 1Kb] sensus difficultatem. Illic enim mandatum lucidum et illuminans est, hic mandata absconsa sunt. Lucidum mandatum est, per quod ad contuendum lumen mandatorum illuminamur. Per mandatum quod in lege primum est, quo [Col. 0522A] Deum ex tota anima et ex tota virtute amare praecicipimur (Deut. VI, 5), [(3) 1Kb] digni [(e) 1Kb] illuminatione cognitionis efficimur. Et sicut de gloria in gloriam transibimus [(f) 1Kb] ; sic et in lumine videbimus lumen, sic et per speculum faciem ipsam aliquando cernemus. Per hoc enim nunc corporalis vitae mandatum, sacramento baptismi et praecepto Dei illuminamur, et lumine utimur, et in gloria manemus. Per hoc rursum ex mandato [(4) 1Kb] mandata [(g) 1Kb] cernemus, per hoc ex lumine lumen videbimus, per hoc ex gloria in gloriam transferemur.

10. Angelorum ministeria sunt diversa.---Scit autem in coelis Propheta plura Dei esse mandata, scit per diversitatem ministeriorum diversas esse praeceptorum observantias, angelorum, archangelorum, thronorum, dominationum, potestatum, et principatuum. [Col. 0522B] Quos utique necesse est, ut nominibus, ita et officiis esse diversos, perpetuam tamen mandatorum custodiam pro naturae suae firmitate retinentes. Atque ob id revelari sibi coelestium mandatorum sacramenta orat: quia sciat se in terrae hujus corpore esse peregrinum.

11. Vers. 20. Quartus hic tertiae litterae est versus: Concupivit anima mea, ut desiderem [(h) 10Kb] judicia tua in omni tempore. Non est Prophetae hujus cum caeteris communis vel saeculi sermo: altius sub significatione familiarium verborum intelligentiae suae extulit sensum, dicens: Concupivit anima mea [(5) 1Kb] ut desiderem judicia tua 294 in omni tempore. Multis enim videbitur rectius dictum fuisse, desiderat anima mea judicia [Col. 0522C] tua in omni tempore. Et forte quidam existiman id ipsum sub his dictis contineri.

12. Judicia Dei quam tremenda homini.---Sed meminit Propheta, arduum esse et naturae humanae periculosissimum, Dei desiderare judicia. Cum enim nemo vivens in conspectu ipsius mundus sit; quomodo desiderabile judicium ejus potest esse? An cum ex omni otioso verbo rationem simus praestituri, [(6) 1Kb] diem judicii concupiscemus, in quo nobis est ille indefessus ignis [(i) 2Kb] subeundus, in quo subeunda [Col. 0523A] sunt gravia illa expiandae a peccatis animae supplicia? Beatae Mariae animam gladius [(a) 2Kb] pretransibit, ut revelentur multorum cordiam cogitationes (Luc. II, 35). [(b) 1Kb] Si in judicii severitatem capax illa Dei Virgo ventura est, desiderare quis audebit a Deo judicari? Job omnium humanarum calamitatum militia et victoria perfunctus, qui cum tentaretur, ait: Dominus dedit, Dominus abstulit, sit nomen ejus benedictum in saecula (Job I, 21), cinerem se esse confessus, audita de nube Dei voce non loquendum sibi ultra esse decrevit (Job. XL, 1). Et quis erit ausus Dei desiderare judicia, cujus vocem de coelis nec tantus propheta sustinuit (Job XLII, 3 et 6), neque apostoli [(c) 1Kb] consistentes in monte cum Domino ferre potuerunt (Matth. XVII, 6)?

[Col. 0523B] 13. Eam innocentiam sibi optat David, qua fiant non tremenda.---Tenuit itaque Propheta humanae et naturae et conscientiae modum, dicens, Concupivit anima mea, ut desiderem judicia tua in omni tempore. Non enim judicium desiderat, sed ut desideret concupiscit: desiderii eum cupiditas, non judicii continebat. Concupiscit enim desiderare, scilicet ut in tanta innocentia maneat, ut tuto jam et sine [(1) 1Kb] metuendi [(d) 1Kb] judicii terrore desideret: [(e) 1Kb] rem ipsam nondum per conscientiam humanae conditionis 295 desiderans; sed ejus desiderium, [(2) 1Kb] [(f) 1Kb] et conscientia perfectae ut proveniat innocentiae concupiscens. Scit vero continentem et indefessam desiderii hujus concupiscentiam esse oportere: atque ideo adjecit: in omni tempore, nullum scilicet docens otium nobis [Col. 0523C] esse [(3) 1Kb] debere, quin semper desiderii hujus cupiditate teneamur.

14. Superbia provocat in nos iram Dei.---Deinde loquitur, Vers. 21: Increpasti superbos: maledicti qui declinant a mandatis tuis. O infelix superbia, quae dedignatur sub praeceptis coelestibus vivere, quae [Col. 0524A] mandata divina animi infidelis tumore fastidit! Plurima sunt humanorum vitiorum crimina, et diversae atque innumerabiles peccatorum operationes: sed nulla magis provocandae in nos irae Dei, quam superbiae causa est. Increpasti enim non avaros, non lascivos, quibus utique increpatio debita est, sed superbos; quia plures per superbiam, qua humana contemnunt, etiam Deo obsequi spernunt.

15. Inania reddit opera bona.---Sed sint licet praeclara caetera fidei opera, et in omni divinorum praeceptorum custodia devotio immoretur: tamen subrepente superbia, memoria eorum quae recte operamur abolebitur. [(g) 1Kb] Quanto evangelicus ille pharisaeus labore se in vitae viam statuit, [(4) 1Kb] ne in alienam rem rapax esset, ne in quemquam injuriosus [Col. 0524B] existeret, ne adulteriis dissolveretur (Luc. XVIII, 11 et seqq.)? Laboravit bis in sabbato jejunans, [(5) 1Kb] suumque [(h) 1Kb] corpus per abstinentiam cibi ingenti patientiae virtute confecit. Quanto deinde labore avaritiae vincendae, decimas substantiae suae in usum egentium intulit? Quid his praeclarius [(6) 1Kb] ? quid eorum [(i) 1Kb] opere difficilius? Sed incidit in superbiae laqueum, dicens: Quia non sum sicut peccator iste et publicanus (Ibidem): [(7) 1Kb] et [(j) 1Kb] infelix hoc vitio ex ingentibus operibus cecidit in crimen, et insolens per hanc virtutum suarum gloriam factus, justificato magis publicano recessit.

16. Paulus qui ab ea liberatus.---Sed quid de Pharisaeo dicimus? Apostolus non ab hominibus neque per hominem, sed per Jesum Christum [Col. 0524C] (Gal. I, 1), adversus quem diabolus omni virtutis suae arte luctatus est, angelum Satanae qui se colaphizaret accepit (II Cor. XII, 7 et 8)): ut per passionum omnium indefessas molestias, nulla superbiendi occasio per otium temporis posset irrepere. Ipse quoque eligendi et constituendi sacerdotis quamdam legem [Col. 0525A] ferens, cum jam eum in his quibus episcopum dignum est virtutibus collocasset, neophytum eligi vetuit, ne superbiret, dicens: 296 Non neophytum, ne inflatus incidat in judicium diaboli (I Tim. III, 6): id est, ne per recens adeptam regenerationis gratiam insolescat, vult illum multo passionum bello ante tentari, vult multis humilitatis et fidei stipendiis provehi. Cor enim humiliatum Deus non spernit, et sacrificium optimum cor contribulatum (Ps. L, 29), quia qui se exaltat, humiliabitur; et qui se humiliat, exaltabitur (Luc. XIV. 11).

17. Superbia humana despicit, divina negligit.---Et idcirco maledici qui declinant a mandatis tuis, quia increpantur superbi: quia per superbiam animi insolentis, et humana despicimus, et divina negligimus. [Col. 0525B] Sed virtus verbi hic collocati non negligenter est audienda. Promptum enim fuerat dicere, Maledicti qui non obtemperant mandatis tuis. (De uno et de plurimis mandatis in superiore versu (sup. num. 9 et 10) competentia diximus.) Maledicti autem sunt, qui per hanc prophetiae doctrinam eruditi, a mandatis Dei declinant, id est, per vitiorum praesentium desideria ab spe aeternorum mandatorum decidunt. Qui enim declinat, id in quo est devitat, et ex alia parte in aliam deducitur, et deflexu quodam de itinere [(a) 1Kb] decedit. Vel leviter ergo declinantem a mandatis Dei maledictionis sententia comprehendit: ut intelligeremus quanti periculi res esset, [(b) 1Kb] ea omnino ignorare nos; a quibus declinare maledictum est.

18. Opprobrium merentur peccata.---VERS. 22. [Col. 0525C] Aufer a me opprobrium et contemptum; quia testimonia tua exquisivi. Peccata opprobrio sunt digna: et idcirco peccatores exurgent in opprobrium aeternum (Dan. XII, 2). Quod autem peccata omnia opprobrio sint digna, in Evangeliis discamus, tum cum Dominus exprobrare civitatibus illis coepit, in quibus plures virtutes ejus effectae essent nec poenituissent, Corozaim [(1) 1Kb] et Bethsaidae (Luc. X, 15). Quod ab illis coeptum, necesse est ut in omnes ejusdem criminis [(c) 1Kb] pares fiat; et tunc humano generi exprobret non poenitenti, neque in viam evangelicam pergenti, id quod psalmo continetur: Quae utilitas in sanguine meo, dum descendo in corruptionem? (Ps. XXIX, 10.) Exprobrat enim superbis atque maledictis, cur nihil in sacramento sanguinis sui atque mortis utilitatis [(2) 1Kb] [Col. 0525D] suae [(d) 1Kb] esse existimaverint; cum ille nostri causa et natus et passus et mortuus sit.

19. Avertit confessio, modo exquirantur etiam Dei [Col. 0526A] testimonia.---Tenuit etiam Propheta rationem infirmitatis humanae. Scit inesse quaedam, quae per Dei misericordiam auferenda a nobis sint. Scit Deum tali peccatorum nostrorum confessione orandum, ut etsi [(e) 1Kb] digna arguitione 297 habeamus, non tamen arguamur: confitendum enim crimen est, ut obtineatur et venia. Scit deinde post arguitionem in contemptum, id est, in nihilum gentes [(f) 1Kb] aestimari; quia scriptum sit: Omnes gentes nihil sunt, et omnia quae a malitia sunt, in nihilum aestimata sunt (Esai. XL, 17). Sed secundum Prophetae exemplum auferri a nobis opprobrium et contemptum hac spe ac fiducia deprecari nos oportet: ut addamus ad id quod dicitur: Aufer a me opprobrium et contemptum, et (etiam) id quod sequitur: Quia testimonia tua exquisivi. Et testimonia [Col. 0526B] Dei exquirit, ut argui non debeat; et auferri a se opprobrium contemptumque precatur, ut verecundiam non derelinquat: esse quidem in natura sua confessus arguitionis et opprobrii causam quam a se deprecatur auferri; sed per devotionem exquisitorum testimoniorum eam sperat auferri.

20. Principibus mundi perosa fides.---Exquirit autem testimonia Dei Propheta, non in otio, neque in insolentia rerum secundarum, sed exquirit multis adversus se residentibus, multis adversus se colloquentibus, dicens, VERS. 23: Etenim sederunt principes, et adversum me detrahebant. Scit omnem prophetiae fidem mundi hujus [(g) 1Kb] perosam esse principibus: scit Apostolos cunctis futuros propter Christianum nomen odiosos. Sedent adversus Prophetam [Col. 0526C] principes, et detrahunt tunc, cum audiunt etiam [(h) 1Kb] dicentem, Audite verbum Domini principes Sodomorum, [(3) 1Kb] attendite legem Dei populi Gomorrhae (Esai. I, 10). Ex consilio enim talium Esaias sectus est, Jeremias quoque carcere clauditur, Daniel leonibus fame ad saevitiam incitatis objicitur, Zacharias inter templum et altare occiditur, apostoli caeduntur, desecantur, crucifiguntur: ut praedicatio Dei auferatur, ut doctrina prophetiae inhibeatur, ut vitae aeternae via obsepiatur. Sed hos principum consessus et haec obtrectationum eloquia sprevit fides constans. Consequitur enim: Servus autem tuus exercebatur in justificationibus tuis. Obstrepentibus illis videlicet, et totis poenarum armis inhibentibus, in exercitationibus justificationum [(i) 1Kb] Dei spiritus perseverat.

[Col. 0526D] 21. Meditatio et operatio legis aeternorum est praeparatio. ---Sed, ut jam superius tractavimus (Litt. 2, n. 11), exercitatio justificationum et meditatio testimoniorum [Col. 0527A] illa est, [(1) 1Kb] qua [(a) 1Kb] cum legis opera per corporales efficientias exerceantur; exercitatione justificationum tamen et testimoniorum meditatione, bonorum aeternorum 298 per praesentium meditationem quaedam praeparatio comparatur. Sed testimoniorum meditatio unde oriatur ostendit. Adjecit enim, VERS. 24: Et consilia mea justificationes tuae; omnem scilicet vitae curam, omnes consiliorum varios diversosque [(2) 1Kb] motus intentos esse justificationibus confitens Dei in Christo Jesu, cui gloria et honor in saecula saeculorum. Amen.



LITTERA IV. [Figure: [Hebrew Text] 3Kb] Daleth [(3) 1Kb] .

Adhaesit pavimento anima mea: vivifica me secundum verbum tuum. Vias meas enuntiavi (Hil. pronuntiavi), [Col. 0527B] et exaudisti me: doce me justificationes tuas. Viam justificationum tuarum instrue me (Hil. fac ut intelligam): et exercebor in mirabilibus tuis. Dormitavit anima mea prae taedio: confirma me in verbis tuis. Viam iniquitatis amove a me: et in lege (Hil. et lege) tua miserere mei. Viam veritatis elegi (Hil. dilexi): justitiam tuam (Hil. judicia tua) non sum oblitus. Adhaesi testimoniis tuis, Domine: noli me confundere. Viam (Hil. in via) mandatorum tuorum cucurri, cum dilatasti cor meum.

1. Carnis terrenae societas prophetae molesta est.---Multiplex intelligentia non potest in se habere dictorum difficulatem, cum amota omni obscuritate, intelligendi magis abundet electio: ut in primo quartae litterae versu contuemur. Ait enim, VERS. 25: Adhaesit pavimento anima mea: vivifica me secundum [Col. 0527C] verbum tuum. Potest istud [(b) 1Kb] et de assiduitate orationis intelligi, tamquam ex peccatorum confessione in terram Propheta prostratus adhaeserit pavimento. Sed ut altius aliquid sub his dictis intelligamus, perspecta diligentius verborum virtute, necessarium ducimus. Non enim ait, Adhaesi pavimento; sed: Adhaesit pavimento anima mea: et admonemur intelligere hic eum esse de animae et corporis societate conquestum. Et multa sunt, quae nos ut hoc potius probabile existimemus admoneant. Dixit enim Apostolus, corpus humiliationis nostrae (Philip. III, 21); dixit et propheta: Humiliata est in 299 pulvere anima [(c) 1Kb] mea (Ps. XLIII, 25); dixit rursum, Et in pulverem mortis deduxisti me (Psal. XXI, 16). Igitur, vel quia in terrae hujus solo commoramur, vel quia ex terra instituti conformatique sumus, anima quae alterius [Col. 0527D] originis est, terrae corporis adhaesisse creditur: maximum ipsa certamen suscipiens, [(4) 1Kb] ut [(d) 1Kb] se, etsi [Col. 0528A] manens in eo, ab ejus societate divellat ut tamquam peregrina incolatu ejus utatur.

2. Vitam optat meliorem.---Non ignarus est autem Propheta, licet anterior aetate, apostolici tamen dicti, quia qui adhaerent Domino, in uno spiritu sunt. Scit etiam a se esse praedicatum, Adhaesit post te anima mea (Psal. LXII, 9). Quin etiam legit in lege, Post Dominum Deum tuum ambulabis, et adhaerebis ipsi (Deut. XIII, 4). Adhaerere igitur huic magis quam illi concupiscit. Sed quia meminit ex consortio ejus nonnullam se labem contraxisse peccati; orat ut per verbum Dei, quamvis admixta terrenae mortalique naturae anima ejus sit, ipse tamen [(e) 1Kb] in vitam vitae coelestis animetur. Scit enim se nunc pavimento adhaerere, non vivere: sed secundum verbum [Col. 0528B] Dei, cui mortui vivunt, orat ut vivificetur in vitam.

3. Quid in viis suis, quid in via Dei ambulare.---Dehinc sequitur, VERS. 26: Vias meas pronuntiavi, et exaudisti me; doce me justificationes tuas. Qui secundum voluptates corporis vitam agunt, in viis suis ambulant. Qui autem omni vitiorum carnalium consuetudine derelicta in praeceptis Dei [(5) 1Kb] vivunt, jam illis non in sua, sed in via Dei iter est. Et haec audiamus in Deuteronomii [(6) 1Kb] praecepto: Sed nunc Israel quid Dominus Deus tuus poscit a te, nisi ut timeas Dominum Deum tuum, et ambules in omnibus viis ejus, et diligas eum, et servias Domino Deo tuo ex toto corde tuo et ex tota anima tua, et custodias praecepta Domini Dei tui et justificationes ejus, quae ego praecipio tibi hodie, ut bene sit tibi (Deut. X, [Col. 0528C] 12 et 13)? Ergo Deo adhaerens, in Dei via est.

4. Peccatorum confessio via est ad doctrinam Dei. ---Et qua ratione Prophetam hic locutum existimabimus dicentem: Vias meas pronuntiavi, et exaudisti me; doce me justificationes tuas? Si enim vias suas praedicat, necesse est peccati vias praedicet: quia in via peccati sit, quisquis in via Dei non sit. Sed huic praesenti dicto consentiens illud videtur, quod dictum est, Pronuntiabo adversum me in justitias 300 meas [(7) 1Kb] Domino (Ps. XXXI, 5); et rursum, Justus in exordio sermonis sui ipse sibi accusator est (Prov. XVIII, 17). Ergo hic pronuntiatio quae dicitur, non laudatio est, sed confessio viarum suarum, id est, peccatorum suorum poenitens professio. Et Propheta ut esset dignus spiritu prophetiae, vias suas, id est, peccata sua ante confessus est, ut post hanc pronuntiationem [Col. 0528D] eorum, doctrinae justificationum Dei capax esset. Quod utrumque absolute docetur. Nam [Col. 0529A] cum dicit, Pronuntiavi, confessionem hanc praeteriti temporis esse demonstrat, cum dicit, Doce me, oratio est ex futuro, quia confitendum ante est de peccatis, et exacta confessione discendum.

5. Legis non opera, sed scopum rogat doceri.---Manens autem Propheta in lege, non ex his doceri se postulat, quae corporali tunc ministerio gerebantur; sed ex his quae per speciem praesentium futuri erant sacramenta complexa. VERS. 27. Viam justificationum tuarum fac ut intelligam; et exercebor in mirabilibus tuis. Sermo praesens discrevisse cognoscitur justificationes a via [(1) 1Kb] earum [(a) 1Kb] . Et quantum re ipsa intelligitur, omne quidem ad quod per viam tenditur, non idem est quod et via ipsa quae pergitur. Quaerenda igitur causa est, cur Propheta [Col. 0529B] praestari sibi, ut viam justificationum intelligat, potius quam ut ipsas justificationes cognoscat oraverit. Meminit enim omnes justificationes legis, umbram in se sanctarum justificationum continere: cum post sexennii servitutem hebraeus puer liber est (Exod. XXI, 2), cum septimi anni fructus indigentibus et pecoribus terrae relinquuntur (Levit. XXV, 4), cum post quinquagesimum annum omnia in jus familiae ejus unde decesserint revertuntur (Ibid. 13). Et quia haec quae in lege sunt constituta, via est eorum quorum in his praeformatur exemplum; ut viam harum justificationum intelligens in mirabilibus Dei exerceatur orat, id est, in legis operibus versetur: quia lex sit ad futurorum bonorum speculum constituta.

[Col. 0529C] 6. Versionibus variis praefertur versio LXX.---De consequenti versu comperi multos varia sensisse, eo quod non eadem proprietate a caeteris translatoribus ex hebraeo demutatus esset, ut ab his Septuaginta interpretantibus conscriptus est. Nonnulli enim pro eo quod ab illis dictum est [(b) 15Kb] , posuerunt . Quidam 301 autem ex illis non , sed transtulit. Et aliud , aliud , aliud significare intelligitur. Sed nobis neque tutum est translationem Septuaginta interpretum transgredi: et [(c) 1Kb] sane ratio et sensus dictorum ita admonet, ut recte ac probabiliter versum translatum intelligamus. Est enim cum illis et nobiscum ita, VERS. 28: Dormitavit anima mea prae taedio. Et superior omnis [Col. 0529D] sermo et consequens humilitatis et infirmitatis confessionem in se habet; cum pavimento anima adhaesit, cum peccatorum viae confitentur, cum intelligentiam viae justificationum orat. Consequens ergo [Col. 0530A] est, ut nunc animam suam prae taedio mortalis habitaculi dormitare conquestus sit, quae nondum justificationum viam intelligat, quae etiam nunc pavimento adhaeserit. Atque ob id in viis Dei confirmandum sese orat, quia prae taedio dormitet.

7. Dormitationis ratio.---Sed hic ea ratio servata est, ut dormitare se, non dormire dicat: quia qui dormit, in ipso somni opere est; qui autem dormitat, dormitat [(d) 1Kb] antequam dormiat. Quae et in alio loco ratio servata est, cum dicit, Ecce non dormit, neque dormitabit, qui custodit Israel (Ps. CXX, 4). Sed et illic, ubi meminit, Si dedero somnum oculis meis, et palpebris meis dormitationem (Psal. CXXXI, 4); dormitationem palpebrarum, somnum vero esse dixit oculorum, quia palpebrarum officium est, ut somnum ex [Col. 0530B] dormitatione concilient. Propheta igitur etsi dormitat, non tamen dormit: atque ob id ne dormitans obdormiat, subjecit, Confirma me in verbis tuis: id est ut per omnium justificationum, quas superius memoravit, intelligentiam confirmatus, non modo non dormiat, sed etiam sine aliqua dormitatione pervigilet.

8. David a peccato, non a peccati via alienus. Beatitudinem rogat lege promissam.---Ait autem post haec, VERS. 29: Viam iniquitatis amove a me, et lege tua miserere mei. Promptum fuerat dicere, iniquitatem amove a me: sed licet infirmitatis suae conscius, cum meminit in corpore suo viam inesse peccandi, tamen per timorem Dei a peractione peccati omnis alienus est. Viam igitur peccati, qua ad peccatum pergere [Col. 0530C] promptum est, amoveri a se deprecatur, id est, omnia corporalium voluptatum desideria auferri, nec tentationem aliquam concupiscentiae aut ignorantiae, qua tamquam per viam ad peccatum itur, ingruere. Nec solum id orat Deum, sed etiam ut per legem suam misereatur ejus. Per legem autem hoc modo misericordiam consequitur: quia ut superius ostendi, ita in lege sit scriptum: Et nunc Israel quid Dominus Deus tuus poscit a te, 302 nisi ut timeas Dominum Deum tuum, et ambules in omnibus viis ejus, et diligas eum, et servias Domino Deo tuo ex toto corde tuo, et ex tota anima tua, et custodias praecepta Domini Dei tui et justificationes ejus, quae ego praecipio tibi hodie, ut bene sit tibi (Deut. X, 12 et 13)? Ergo cum lex doceat in viis Dei ambulandum, ut ambulanti in his bene [Col. 0530D] in posterum sit; et [(e) 1Kb] nunc Propheta oret vias injustitiae a se amoveri, sibique ut Deus misereatur ex lege: id orat quod lege conclusum est, ut in viis Dei ambulans in beatitudine collocetur.

[Col. 0531A] 9. Via veritatis, judicium.---Dehinc sequitur, VERS. 30: Viam veritatis dilexi, et judicia tua non sum oblitus. Viam multi diligunt, sed non omnes diligunt viam veritatis. Et quicumque aut voluptatum aut divitiarum aut honorum viam ineunt, sed et qui haereticorum doctrinis vagi et incerti et impii differuntur, in via quidem sunt, sed non sunt in via veritatis. Sed Propheta ex spiritu ejus loquitur, qui assumpto corpore dicturus postea erat, Ego sum via, veritas et vita (Joan. XIV, 6). Et quia hoc judicium est, secundum quod Evangeliis continetur, Hoc enim judicium est, ut qui credit in me, habeat vitam aeternam (Joan. III, 15 et 19); merito Propheta ait, Viam veritatis dilexi, et judicia tua non sum oblitus. Nobis enim haec ad cognitionem posterius dicta sunt; sed Propheta in his et vivit et loquitur.

[Col. 0531B] 10. Testimoniis Dei adhaerendo a confusione liberamur. ---Cohaeret autem sibi doctrinae et confessionis propheticae sermo: ait enim, VERS. 31: Adhaesi testimoniis tuis, Domine, noli me confundere: quia veterum et anteriorum peccatorum veniam testimoniis Domini adhaerendo sit meritus. Scit enim verbis Dei dictum esse: Ecce deleam ut nubem injustitias tuas, et tamquam nebulam peccata tua (Esai. XLIV, 22). Dominus potens est omnia ea [(1) 1Kb] quae [(a) 1Kb] nobis pudori et confusioni sunt amovere, si et nos dicere cum libertate possimus, Adhaesi testimoniis tuis. His enim adhaerentes, a confusione pudendorum et anteriorum criminum liberamur.

11. Gradus ad cursum viae Dei. Via vitae angusta.---Sed concluduntur omnia suo ordine, suis rebus. Superius [Col. 0531C] enim ait, Viam injustitiae amove a me [(b) 1Kb] : deinde subjecit, Viam veritatis dilexi: tertium id sequitur, Adhaesi testimoniis tuis: nunc deinde ita finit, VERS. 32: In via praeceptorum tuorum cucurri, cum dilatasti cor meum. Per gradus ad id ventum est, Viae iniquitatis amotae, viae veritatis dilectae, testimoniorum indivisibili societate; ut in via mandatorum Dei curreretur. Sed via quae ad vitam ducit, et angusta, et tribulata est; angusta, quia diligenter et caute in ea ingrediendum est; tribulata, quia per multas 303 tribulationes et passiones aditur. Et insolens Propheta existimabitur qui se viam hanc currere glorietur?

12. Non curritur nisi Deus dilatet cor: qui dilatet. ---Meminit autem inter innocentiae studium, et humilitatis confessionem sermonum suorum moderandam esse virtutem. Idcirco posteaquam dixerat. In via [Col. 0531D] mandatorum tuorum cucurri, hoc addidit, cum dilatasti cor meum. Dilatatum est cor, quod per fidem capax doctrinae Dei panditur. Et hoc de credentibus dictum est: Et inhabitabo et inambulabo in eis (II Cor. VI, 16). [Col. 0532A] Cor igitur dilatatur, in quo sacramentum Patris et Filii residet, in quo capaci habitatione Spiritus sanctus delectatur. Meminit et Salomon dicens, Sapientia in exitibus canitur, in plateis cum libertate agit (Prov. I, 20). Verbi utriusque hujus latinitas nostra vel obscuritatem nobis affert, vel alterius intelligentiae opinionem praebet. Nam quod nos in exitibus dicimus, graecitas ex hebraeo [(2) 8Kb] transtulit, Et exodus proprie est, ubi ex multis angustis viis in unam patentem viam coitur. Quod vero nos plateas nuncupamus, eodem nomine graecitas () nuncupavit. Sed plateas latitudines esse graecus sermo designat: et nos putamus has esse urbium vias. Ergo Sapientia, quae Christus est, in via illa, in qua nobis ex multis egressus est, canitur: in latitudinibus autem [Col. 0532B] cum libertate agit, in quibus non solum habitare, sed etiam deambulaturam se esse promisit. Ergo viam Domini Propheta libere currit, posteaquam dilatato corde esse coepit. Non enim ante potuit viam Dei currere, quam ipse ille digna et ampla Deo efficeretur habitatio [(3) 1Kb] [(c) 1Kb] .



304 LITTERA V. [Figure: [Hebrew Text] 2Kb] He.

Legem statue mihi, Domine, viam (Hil. viae) justificationum tuarum: et exquiram eam semper. Da mihi intellectum, et scrutabor legem tuam, et custodiam (Hil. servabo) illam in toto corde meo. Deduc me in semitam (Hil. in semita) mandatorum tuorum: quia ipsam volui. Inclina cor meum in testimonia tua, et non in utilitatem. Averte oculos meos ne videant vanitatem: in via [Col. 0532C] tua vivifica me. Statue servo tuo eloquium tuum in timore tuo. Amputa opprobrium meum quod suspicatus sum; quia judicia tua jucunda. Ecce concupivi praecepta tua: in aequitate tua vivifica me.

1. Latina versio graecam non satis expressit. Lex viae justificationum Dei optatur.---Inusitatam ac novam deprecationem Prophetae in primo quintae litterae versu invenimus. Ita enim coepit, VERS. 33: Legem statue mihi, Domine, [(d) 1Kb] viae jusitificationum tuarum. Sed rationem consequi versus hujus ex latina interpretatione difficile est. Per conditionem enim sermonis nostri communis non ita absolute potuit virtus verbi et hebraici et graeci explicari. Graeci namque ex hebraeo transtulerunt, , , . Orat enim in hoc versu, ut sibi lex statuatur justificationum: et quod graece est , [Col. 0532D] ad ejusdem sensus intelligentiam latinitas explicare non potuit. Propheta ergo orat, ut viae justificationum suarum legem sibi Dominus constituat, id est, ut qua lege viam justificationum Dei adeat, intelligat [Col. 0533A] et sciat. Non enim viae tantum ait, sed justificationum viae postulat legem.

2. Lex viarum communium. Lex viae populi ex Aegypto exeuntis.---Et quae tandem justificationum viae lex erit? Nam in communibus et terrenis viis legem meminimus esse [(1) 1Kb] in [(a) 1Kb] spatiis mensuras: cum passuum mille intervallo quaedam legis viae signa statuuntur, [(b) 2Kb] cum mansionum 305 requies disponitur, cum usque ad urbem [(c) 2Kb] refectioni viantium congrua rursum mansionum intervalla dimensa sunt. Sed etiam tum cum ex Aegypto populus per rubrum mare pedes transiit, legem quamdam viae fuisse meminimus [(2) 1Kb] ei [(d) 1Kb] non humani arbitrii judicio, sed divini, constitutam in columna ignis et nubis. Nam cum oporteret populum iter agere, columna ignis [Col. 0533B] nocturno tempore anteibat, sed die vero columna nubis (Exodi XIII, 21). At cum placitum Deo fuisset diu in iisdem castris populum contineri; columna neque ignis noctu provehebatur, neque nubis de die anteibat. Legem itaque hanc viae statuit. Et si diligenter stationes eas, mansionesque castrorum, et conditiones locorum quae Exodo XV et seqq. continentur, retractemus; magna in ipsis coelestis itineris mirabilia cernemus. Ob quod frequenter Propheta oravit, dicens, Considerabo mirabilia de lege tua (Ps. CXVIII, 18). Sed non jam istis se viae legibus contineri Propheta orat: non enim viae legem, sed viae justificationum poscit.

3. Via multiplex. Cujus viae legem exoptet David. Scit esse viam testimoniorum, cum dicit: In [Col. 0533C] via testimoniorum tuorum delectatus sum. Scit esse [Col. 0534A] viam praeceptorum, cum ait: Viam praeceptorum tuorum cucurri. Novit esse viam legis, cum: Beati sunt qui ambulant in lege Domini. Scit esse hanc viam justificationum, de qua nunc deprecatur. Scit etiam esse viam in Prophetis, scit esse viam in Evangeliis, scit esse viam in Apostolis, de quibus saepe testatus est. Vult ergo per legem viae hujus, usque in perfectam illam vitae viam tendere. Plures enim sunt haereticorum, qui viam legis [(3) 1Kb] probant [(e) 1Kb] , plures qui prophetarum, multi qui Evangeliorum, multi qui apostolorum. Scimus etiam quosdam non omnibus his viis esse contentos. Sed scriba doctus novit divitis patrisfamilias exemplo de thesauris proferre vetera et nova (Matth. XIII, 52). Hanc igitur justificationum viae legem Propheta desiderat. [Col. 0534B] Lex enim justificationum quibusdam religiosi cordis disciplinis continetur, et intra fines nos constitutionis suae quibus [(f) 1Kb] se uteremur arctavit: ne excedentes eos, ad opiniones haereticae 306 intelligentiae evagaremur. Non vult igitur ab ea lege excedere, quam constitui sibi orat.

4. Ad quid.---Sed in quam causam hanc legem orat institui? Scilicet ut exquirat eam. Lex erat justificationum per Moysen scripta: et hanc Propheta operibus exercebat. Non ergo hanc statui sibi orat, quae jam statuta erat, et ab eo religiose agebatur; sed eam quam optat inquirere. Quid ergo optat inquirere? Finem scilicet legis. Et quis erit finis legis? Apostolum audiamus: Finis enim legis Christus est (Rom. X, 4). Sed per has justificationum vias, quibus [Col. 0534C] statuta lex fuerit, finem legis optat exquirere: [Col. 0535A] neque solum exquirere, sed semper exquirere. Ita enim ait: Et exquiram eam semper. Officium exquirendi non suffecerat per voluntatem, nisi etiam indefessa ab eo temporis continuatione gereretur.

5. David praerogativae cujus legit et qua lege optet intellectum.---VERS. 34. Da mihi intellectum, et scrutabor legem tuam, et servabo eam in toto corde meo. In Proverbiis Salomonis scriptum meminimus, [(a) 38Kb] Inintelligendo sapientiam interroganti sapientia deputatur (Prov. XVII, 28, sec. LXX). Quo sensu id ostendi videtur, quod qui non intelligat, et sapienter interroget, sapere credatur. Hoc itaque eo [(1) 1Kb] proficit, quia Propheta in lege manens, et secundum Apostolum Hebraeus ex Hebraeis octava die circumcisus, et secundum genus ex tribu Juda (Phil. III, 5), [Col. 0535B] et secundum gratiam corporeae unctionis et rex electus et christus, et [(b) 1Kb] secundum sacramentum dominicae nativitatis dignus cujus filius Jesus Christus esset, tamquam peregrinus legis orat, Da mihi intellectum et scrutabor legem tuam, et servabo eam in toto corde meo. Nondum ergo servat, nondum scrutatus est, nondum intelligit. Non ergo de ea lege loquitur, in qua natus est, eruditus est, operatus est Propheta. Sciens itaque primam partem esse prudentiae, ut quis quod non intelligit, sapientes interroget; et quod ignorat, intelligat: idcirco intellectum ut accipiat rogat. Sciens vero adepto spiritu intelligendi, studio opus esse scrutandi, ait: Et scrutabor legem tuam. Scrutationis autem 307 fructum [(c) 1Kb] repertae [(2) 1Kb] rei custodiam esse cognoscens, dixit, Et servabo [Col. 0535C] eam. Intelligens vero perfectam custodiae diligentiam in toto esse cordis officio, consummavit omnem sermonis sui ordinem, dicens: Da mihi intellectum, et scrutabor legem tuam, et servabo eam in toto corde meo.

6. Legis ritus varii. Sed quid tandem istud est, quod intelligere optat, quod scrutaturum se et servaturum toto corde promittit? Meminit namque non otiosos dies sex Moysi libro in mundi hujus operatione monstrari (Gen. I). Scit non superfluam esse diei septimi requiem (Gen. II, 2). Recordatur [(d) 1Kb] in mensis novi religione sacramentum festivitatis coelestis [Col. 0536A] tamquam in speculo figurari (Exod. XXI, 2). Novit annum illum, quo post sex annorum servitutem liber Hebraeus est (Lev. XXV, 4), quo post multam operationem terra requiescit (Ibid. 13), fructibus ejus relictis proselyto pauperi et bestiis terrae, quo et debita universa Hebraeis omnibus remittuntur. Quinquagesimi quoque anni leges concupiscit scrutari. Vult (subaud. scrutari) quae sit in primo mense decimi diei usque in quartam decimam, et deinde usque in vigesimam primam religio. Illam quoque septimi mensis cogitat solemnitatem, cujus memoriale in tubis est (Levit. XXIII, 24); decimi quoque diei in eo placationem (Ibid. 27), et post quintam decimam in tabernaculis dierum octo laetitiam (Ibid. 34), quomodo ex his et sancta prima, et octava sit sancta [Col. 0536B] (Ibid. 35 et 36). Scit circumcisionem primam fuisse (Gen. XVII, 10), scit et iteratam per Jesum esse gestam (Josue. V, 2). Azyma sancta desiderat, [(3) 1Kb] litare [(e) 1Kb] pascha concupiscit, de quo in agni ipsius immolatione scriptum est, Hoc est pascha Domini (Exodi XII, 11). Terram repromissionis, terram fluentem lac et mel scit nondum vere a populo, qui secundo est circumcisus, obtentam. Ob haec igitur intellectum orat; haec intelligens, scrutaturum se pollicetur; haec scrutatus, servaturum se professus est; haec servans in toto corde custodiet.

7. Post quae sequitur, VERS. 35: Deduc me [(4) 1Kb] in [(f) 1Kb] semita mandatorum tuorum; quia ipsam volui. Et in hoc nunc versu, sermonis virtus non proprie per conditionem translationis expressa 308 est. Nam [Col. 0536C] id quod nostri ita dixere, Deduc me in semita, graecitas sic locuta est: . Et id quod cum illis dicitur trita et frequentata discursibus semita intelligitur: nobiscum autem semita dici potest, et esse semita, et esse non trita. Ergo quia graecitas utrumque eadem nuncupatione completa est, nos quoque ita sentiamus; et semitam eadem [(g) 1Kb] sciamus esse quae trita est.

8. Via mandatorum trita a saeculo.---Et observandum est, quod hic non legis, sed mandatorum semitam esse dicat. Via enim [(h) 1Kb] legis a Moysi gradientes, [Col. 0537A] postquam ipsa constituta est, habuit. Caeterum mandatorum idcirco semita est, quia in mandatis Dei jam a saeculi institutione [(1) 1Kb] perrectum sit. In hac enim semita et Abel cucurrit, et Seth institit, et Enoc placuit, et Noe reservari meruit, et Melchisedech et benedicere potuit et decimas accepit, et Abraham amicus Dei est, et Isaac haeres est, et Jacob Israel est, et ex Juda expectatio gentium est, et [(a) 1Kb] Joseph in testimonium positus est, Job a Lege liber de hoste legis triumphat, et Hebraeum Moyses vindicat, et Jesus secundo Israel circumcidit, et Samuel dignus in unguendo rege deligitur.

9. Duce ad eam nobis est opus. Dux Christus.---Et nunc in hac orat se hic et unctus et rex et propheta deduci. Scit enim imbecillam sibi esse naturam, neque [Col. 0537B] se posse hanc semitam sine duce aggredi. Dux [(b) 1Kb] enim est omnibus hac semita pergentibus Deus. Dux enim est, cum dicitur, [(c) 1Kb] Retro post Dominum Deum tuum ambula, et ad eum adhaereto: et rursum: Retro post eum ambula, quoniam ipse te deducet (Deut. XIII, 4). Deducit autem, cum ait, Qui non tulerit crucem suam, et secutus me fuerit, non est me dignus (Matth. X, 38). Deducit etiam, cum prior omnem evangelicarum passionum semitam trivit. Si Apostoli docent, prior ille docuit; constituit enim Sapientia amicos Dei et prophetas (Sap. VII, 27). Si juste nunc aliquid geritur a nobis, princeps justitiae nostrae est; est enim ipse justitia (I Cor. I, 30). Si ob fidem [(d) 1Kb] ad terrorem flagellamur, flagellis ille dorsum suum praebuit. Si alapis ad injuriam 309 [Col. 0537C] caedimur, has ille suscepit. Si in contumeliam conspuimur, faciem suam ille non avertit a sputis.

10. Legem scil. diligentibus.---Dux in omnibus ille est: sed dux est diligentibus legem, quam superius se toto in corde custoditurum propheta professus est. Non enim hic secundum sermonem graecitatis, cum dicitur: Quia ipsam volui, ad semitam mandatorum referri [Col. 0538A] potest: quia [(e) 1Kb] in graeco ubi foeminino genere semita scripta est, [(2) 1Kb] id quod vellet, masculino genere pronuntiat, [(f) 10Kb] dicens, , . Lex enim a nobis foeminino genere nuncupatur, quae graece dicta est, [(3) 1Kb] quod ab his genere masculino enuntiatur. Et cum illic foeminino genere semita nuncupetur; id quod voluit, ad id refertur, quod per masculinum genus graecitatis proprietate memoratum est.

11. Omnia ex Dei munere.---Sequitur nunc, VERS. 36: Inclina cor meum in testimonia tua, et non in utilitatem. Omnia propheta ad munus Dei retulit, sive ut lex [(g) 1Kb] viae justificationum sibi statuatur a Domino, sive ut sibi intelligentia praestetur, sive ut deducatur in semita, sive ut cor ejus in testimonia inclinetur, id [Col. 0538B] est, in ea quae sub testibus scripta sunt. Teste enim coelo et terra lex tradita est (Deut. XXX, 19).

12. Objectio et responsio.---Sed forte per hanc prophetae religiosam modestiam, quisquam impie loqui ita audebit: Si, inquit, omnia a Deo sunt, humana ergo ignorantia caret culpa; cum nihil obtinere possit, nisi quod donatum a Deo sumpserit. Et primum hoc [(h) 1Kb] impietatis 310 est voluntas, existimare idcirco se ea quae sunt credentium propria non consequi, quod sibi a Deo indulta non fuerint. Sed omnem occasionem hujus impiae excusationis propheta submovit. Primum enim cum orat, conveniens infirmitati suae egit officium: dehinc Dei muneribus humanae devotionis studia connexuit. Cum enim ait, Legem mihi statue, Domine, [(4) 1Kb] viam [(i) 1Kb] justificationum tuarum; [Col. 0538C] quid secundum orationis nostrae humilitatem [(j) 1Kb] Dei esset ostendit. Cum autem subjecit, Et exquiram eam semper; officium devotionis suae protulit. Et in caeteris quoque utrumque quodam complexu sibi invicem colligavit: cum deduci se in semita postulavit, et cum id ipsum voluit. Prius enim quae a Deo sunt cum honore praeposuit; et [(k) 28Kb] tunc quae hominis sunt cum [Col. 0539A] humilitatis atque officii sui confessione subjecit. Orat igitur ut Deus tribuat. Est ergo a nobis, cum oramus, exordium; ut munus ab eo sit: dehinc quia de exordio nostro munus ejus est, ex nostro rursum est ut exquiratur [(a) 1Kb] et obtineatur et maneat.

13. Avaritia et utilitas qui idipsum.---In eo autem quod ita se habet, Inclina cor meum in justificationes tuas, et non in utilitatem; quidam transtulerunt, Inclina cor meum [(1) 1Kb] in [(b) 1Kb] testimonia tua, et non in avaritiam. Id quod in hebraeis codicibus continetur, ambigua [(c) 11Kb] [(2) 1Kb] in definitione utrique intelligentiae opportunum est. Sed nos, sicut oportet, sequimur Septuaginta interpretum religiosam et antiquam auctoritatem, ex judicio tamen caeterorum translatorum proprietatem intelligentia [(3) 1Kb] cujusque [(d) 1Kb] 311 desiderio [Col. 0539B] coaptantes. Cum enim hi dixerint, in utilitatem, illi dixerint, in avaritiam; per idipsum quomodo utilitas hic nunc sit subjecta noscetur. Nam saeculi homines pecuniam, argentum, aurum, et caetera opum instrumenta utilitatem vocant. Ergo cum in Dei testimonia inclinari cor suum, et non in utilitatem propheta orat, inclinatum in Dei testimonia cor ab his sine dubio refert, quae humano judicio existimantur utilia. Et quidem intelligentiae nostrae sensum versus qui consequitur confirmat.

14. Quos oculos, a qua vanitate averti par est.---Ait enim, VERS. 37: Averte oculos meos, ne videant vanitatem, [Col. 0540A] et in via tua vivifica me; vanitatem eorum docens, quae ab hominibus existimantur utilia. Et quaerendum est quos oculos, et a qua vanitate oret averti. Orat autem et animi et corporis oculos (subaud. averti), eos scilicet qui theatralibus ludis captivi incubant, eos qui Circensium certaminibus serviunt, eos qui vestium pretia mirantur, eos quos auri splendor et gemmarum varietas occupat. Nisi forte non magis equorum cursu astrorum cursus est gratior; et obscoenis illis spectaculorum turpium fabulis, non amoenius divina illa humanae spei eloquia [(4) 1Kb] cantantur [(e) 1Kb] . Nisi forte huic terrenorum metallorum usui, non magis aeternitatis repositae divitiae, honor et gloria praeferetur: et blandior mihi erit auri species, quam hominis et terrae et lucis et coeli. Ab eorum igitur vanitatibus [Col. 0540B] averti oculos et hos corporis sui, et illos animae deprecatur: de quibus obcaecatis 312 beatus Apostolus docet, cum ait, In vanitate sensus eorum intenebrati, alienati [(f) 1Kb] a vita Dei (Eph. IV. 18).

15. Oculorum a vanitate aversorum praemium.---Et aversorum oculorum a vanitate [(5) 1Kb] quod praemium sit, [(g) 1Kb] non longe requirendum est. Sequitur enim, Et in via tua [(h) 1Kb] vivam. Declinandi enim a vanitate sunt oculi, ut nobis in via Dei vita sit: non ea vita quae nunc est, sed ea quae in coelis reposita est, et in Christo absconsa. Ita enim [(6) 1Kb] in omni hoc psalmo locutus est, tamquam victurus sit (subaud. tamquam), [Col. 0541A] non modo vivat. Erigendi igitur oculi sunt, quibus Christi potius gloria, quam mundi hujus inania et vana [(a) 1Kb] cernantur. In via enim Dei, referentes oculos a vanitate, vivemus.

16. Dei verba cum timore excipienda.---Dehinc sequitur, VERS. 38: Statue servo tuo eloquium tuum in timore tuo. Novit a plurimis propheta eloquia Dei sine metu suscipi. Plures enim auditas coelestis eloquii Scripturas tamquam fabulam rerum inanium negligunt, et Dei verba, quae praeterire coelo et terra praetereunte non possunt, magno cum periculo irreligiosae temeritatis irrident. Novit initium sapientiae esse Dei timorem (Psal. CX, 10). Novit in illa septiformis Spiritus gratia timorem in postremo tamquam firmamentum eorum quae superius sunt dicta numerari [Col. 0541B] (Esai. XI, 2). Constitui ergo in se Dei eloquia in timore Dei deprecatur: quia scit ea nobis eloquia futura esse, quae tamquam Dei timebuntur, utilia. Dehinc adjecit, VERS. 39: Circumcide opprobrium meum quod suspicatus sum: quia judicia tua jucunda. Propheta in corpore positus loquitur, et [(1) 1Kb] neminem viventium scit [(b) 4Kb] sine peccato esse posse. 313 Unum meminit esse qui peccatum non fecit, neque dolus inventus est in ore ejus. Ergo cum circumcidi a se opprobrium deprecatur, peccata circumcidi orat; quia peccatum sequatur opprobrium. Sed cum circumcidi a se orat, non tamquam de admisso perpetratoque confessus est; sed quia id per infirmitatem carnis suae in se suspicatur [Col. 0542A] habitare. Non enim ait, Circumcide [(c) 1Kb] opprobrium quod in me est: sed ait, Circumcide opprobrium meum quod suspicatus sum, suspicionem opprobrii ex conscientia propriae infirmitatis ostendens. [(2) 1Kb] In [(d) 1Kb] judiciis enim multi ad opprobrium resurgent. Quae quia his jucunda sint, in quibus peccati non manebit opprobrium; ipsam illam quae in se est suspicionem a se circumcidi orat opprobrii, ut sibi Dei sint jucunda judicia.

17. Deus quos vivificet.---Ac ne de [(e) 1Kb] admissi peccati conscientia precatus esse existimaretur, orationem omnem quam sub singulis octonis versibus defert, hac libertate conclusit, VERS. 40: Ecce concupivi praecepta tua: in aequitate tua vivifica me. Superius oravit, ut in Dei timore Dei in se statuerentur [Col. 0542B] eloquia; dehinc ut a se suspicio circumcideretur opprobrii: nunc concupiscentiam ac desiderium suum erga Dei praecepta demonstrat, et ut in aequitate Dei vivificetur orat; sciens proprium divinae aequitatis esse munus, ut vivificet eum, qui et praecepta Dei desideraverit, cui et circumcisa opprobrii suspicione jucunda judicia sint, et in timore Dei in se constituantur eloquia. [(3) 1Kb] [(f) 1Kb]



LITTERA VI. [Figure: [Hebrew Text] 2Kb] Vau.

Veniat (Hil. Et veniat.) super me misericordia tua, [Col. 0543A] Domine, salutare tuum secundum eloquium tuum. Et respondebo improperantibus (Hil. exprobrantibus) mihi verbum, quia speravi in sermonibus tuis. Et ne auferas de ore meo verbum veritatis usquequaque (Hil. add. nimis); quia in judiciis tuis spero (Hil. speravi). Et custodiam legem tuam semper in saeculum saeculi (Hil. ad. et in saeculum). Et ambulabam (Hil. ingrediebar) in dilatione: quia mandata tua exquisivi. 314 Et loquebar in testimoniis tuis in cospectu regum, et non confundebar. Et meditabar in mandatis tuis, quae dilexi vehementer. Et erexi manus meas ad mandata tua quae dilexi (Hil. ad. valde), et exercebar in justificationibus tuis.

1. Scripturas ut sapientia destitutas sunt qui spernant. Nil in iis nisi perfectum.---Plures secundum [Col. 0543B] Apostolum sunt qui sapientiam saeculi sequentes, sapientiam Dei reprobaverunt (I Cor. I, 19 et 20): ob quod stultam fecit Deus saeculi sapientiam. Quid enim infidelibus stultius est, qui praeter illum communem irreligiosorum errorem etiam hoc adjiciunt piaculi, ut divina Scripturarum eloquia putent perfectae doctrinae carere ratione? Et quia pro impietate ingenii sui divinorum dictorum capaces esse non possunt, ad contumeliam coelestium verborum pro excusatione hebetudinis suae prorumpunt, dicentes, nihil in his rationabile, nihil esse perfectum: volentes ea quae a se dicantur, sola esse erudita, [(a) 1Kb] et doctrinis verae prudentiae expolita; stulti Deo negantes, quae assumere ipsi sibi audent. Nec mirum est, si irreligiose de eis opinantur, quorum, [(b) 1Kb] pecudeae hebetudinis [Col. 0543C] modo, intelligentiam non consequuntur. Verum quamvis in eo sermone, quem superius habuimus, [(c) 1Kb] his qui sapientiam Dei sequuntur, cognitam dictorum coelestium perfectionem existimem, nihilque eorum esse, quod non consummatum atque omni ex parte perfectum sit: tamen id quoque etiam in his sextae litterae versibus absolutius licebit intelligi.

2. Salus nostra Dei munus.---Post superiorem enim sensum ita loquitur, VERS. 41: Et veniat super me misericordia tua, Domine, salutare tuum secundum verbum tuum. Misericordiam itaque primum deprecatus est, dehinc salutare. Salus enim nostra ex misericordia Dei est, et bonitatis suae hoc munus in nobis est: et inde coepit oratio, unde et salus inchoat [Col. 0543D] deprecantis. Dehinc ne ex incerta et ex inopinata spe precari Propheta existimaretur, primum misericordiam, dehinc salutare commemorat, tum tertio [Col. 0544A] subjecit, secundum verbum tuum: ut hanc orandi fiduciam proficisci secundum verbum Dei, id est, secundum [(1) 1Kb] doctrinam legis ostenderet.

3. Post hunc itaque perfectae orationis ordinem id sequitur, VERS. 42: Et respondebo exprobrantibus 315 mihi verbum, quia speravi in verbis tuis. Tenet ordinem ratio perfecta: Si, inquit, in me venerit misericordia tua, et salutare tuum secundum verbum tuum, et a te fuero misericordiam consecutus, et a te conservatus ut spopondisti; consequens erit, ut his qui insipientiam mihi, et errorem spei, et verbum hoc quod in te spero exprobrant, respondeam. Quid itaque adversus hanc prophetae responsionem exprobrare irreligiosa mens poterit? Misericordia primum oratur a Deo, salus etiam exspectatur [Col. 0544B] a Deo: et deinde eam spopondisse per verbum suum Deus ostenditur. Concluditur itaque exprobrantium impietas ab his qui in Dei verbis sperant: cum quando Deus [(2) 1Kb] precatur [(d) 1Kb] , et misericordiam et salutem ab eo credentium fides sperat, et doctrina haec spei nostrae sit, ut oratus et misereatur et salvet.

4. Oratio David Dei misericordia, non suis nititur meritis.---Dehinc sequitur, VERS. 43: Et ne auferas de ore meo verbum veritatis usquequaque nimis; quia in judiciis tuis speravi. Accipiat humana insolentia humilitatis modestiaeque doctrinam. Prius propheta concedi sibi orat, quam se id mereri ut obtineat ostendit. Omnia vult a bonitate Dei in se inchoari: nec tamen causam fiduciae suae subtrahit. Ait enim, Et ne auferas de ore meo verbum veritatis usquequaque [Col. 0544C] nimis. In quo primum majestatem ejus confitetur qui semper orandus est: dehinc se non ex inani sperare subjecit, dicens, Quia in judiciis tuis speravi. Humanae autem temeritatis est hic mos, prius, ad obtinendum aliquid, meritum quam mereatur ingerere; et eum, a quo quid postulet, tamquam ex officii debito convenire.

5. Verbi Dei praedicator liber esse debet a crimine. ---Sed non sufficit nobis, ut modestiae tantum tenuerit Propheta rationem: [(3) 1Kb] collocationes etiam verborum virtutesque noscendae sunt, cur ita dixerit: Et ne auferas de ore meo verbum veritatis usquequaque nimis. Omne oris officium, cordis sensui motibusque famulatur. Et cur Propheta ne ab ore sibi verbum veritatis auferatur orat, versus istius consequentia [Col. 0544D] docent. Non enim metum hunc Prophetae fuisse existimandum est, ut sibi veritatis verbum [(e) 1Kb] ex corde vereretur auferri: ait enim Quia in judiciis tuis speravi. [Col. 0545A] Sperans ergo in judiciis Dei, verbum veritatis de corde sibi non metuit auferri. Scit autem quaedam esse peccata, quae ex ore verbum auferant veritatis. Peccatori enim dixit Deus, Quare tu enarras [(1) 1Kb] justitias meas? (Ps. XLIX, 16.) Non enim ait, Quare immemor [(a) 1Kb] es justitiarum mearum? sed peccatorem monuit 316 eum, qui in peccato mansisset, praedicationis officio abstinere. Vult enim liberum a crimine esse doctrinae coelestis praedicatorem, vult eloquia sua a casti corporis casto ore tractari. Cavendum igitur est, ne quando ex ore nostro verbi veritatis auferatur eloquium. Hinc illud est quod Apostolus monet, Noli negligere quod in te est charisma (I Tim. IV, 14): ne per negligentiam ac desidiam indigni praedicatione verbi Dei simus.

[Col. 0545B] 6. Unus sine peccato.---Sed Propheta non audet in tantum se a peccato liberum effici velle, ut non meminerit unum solum esse qui peccatum non fecerit, et dolus in ore ejus non inventus, sit et idcirco subjecit, usquequaque nimis. Per modestiam scilicet confessionis, et ut non auferatur a se verbum veritatis orat: et per honorem ejus qui unus tantum sine peccato est, ne usquequaque nimis a se auferatur expostulat: quia se hominem meminerit, qui per naturae infirmitatem sine peccato esse non possit.

7. Legem, et quae lege adumbrantur spondet David se servaturum.---VERS. 44. Et custodiam legem tuam semper in saeculum, et in saeculum saeculi. Nullum Propheta vitae suae finem pertimescit. Non enim concluditur fides sua saeculis: sed se in infinitatem temporum [Col. 0545C] officio custodiendae legis extendit. Scit et altare a Moyse in exemplum esse superioris altaris exstructum. Scit et Aaron sacerdotem ad speciem esse ostensi in monte sacerdotis ornatum. Moysi enim Deus ait: Vade, fac omnia secundum exemplum, quod ostendi tibi in monte (Exodi XXV, 40). Festinat ergo in leges illas aeternorum saeculorum. Nam cum lex futuri umbra sit; necesse est corpus illud verae legis aeternum sit. Distinxit autem praesens officium ab indefessa illa perpetui officii jugitate, dicens, Et custodiam legem tuam semper in saeculum, et in saeculum saeculi. Cum ait, semper in saeculum; nullum in hac temporis vita subrependae oblivionis tempus admisit. Cum autem adjecit, et in saeculum saeculi, scit per hanc umbram legis ad [(b) 1Kb] ministerium verae et [Col. 0545D] aeternae legis ascendi. Ait enim, saeculum saeculi, tamquam temporis tempus, [(c) 1Kb] quod succedente [Col. 0546A] quadam vicissitudine hujus saeculi saeculum sit futurum.

8. Leges Dei post hanc vitam.---Novit esse, secundum evangelicum divitem et pauperem Lazarum, exemptae a corpore animae legem, per quam alia ab alia chao impenetrabili separetur (Luc. XVI, 20). Scit secundum apostolum Paulum et resurrectionis quoque esse legem, in qua differt stella ab stella in claritate (I Cor. XV, 41). Scit esse [(2) 1Kb] leges Angelorum, cum alii [(d) 1Kb] assistentes Deum indefessa voce collaudant, 317 alii ante conspectum invisibilis nobis Dei tamquam lege officii [(3) 1Kb] proprioris [(e) 1Kb] assistunt. Novit et pusillorum Angelos faciem Dei quotidie ex quadam lege conspicere (Matth. XVIII, 10). Scit utique esse aeternas leges, et eas omnes se in illo [Col. 0546B] saeculi saeculo custoditurum esse confidit: quia ea quae per umbram sunt constituta, in hoc nunc saeculo semper observet.

9. Cordis ampli quis fructus, quae causa.---VERS. 45. Et ingrediebar in dilatatione: quia mandata tua exquisivi. Non est angustus propheta: et superius jam dixerat: [(4) 1Kb] Viam [(f) 1Kb] praeceptorum tuorum cucurri, cum dilatasti cor meum. Scit inter humanarum tribulationum passiones semper ad Deum patulo esse se corde oportere. Quod ipsum Apostolus docet, dicens: In omnibus tribulati, sed non [(5) 1Kb] angustiati (II Cor. IV, 8). Novit hac ipsa amplitudine cordis de se idem Apostolus gloriari, cum ad Corinthios ait: Non angustiamini in nobis, sed angustiamini in vobis (II Cor. VI, 12). Patet [Col. 0546C] etiam hic quoque [(g) 1Kb] propheta, dicente Deo: Et inhabitabo in his, et inambulabo in ipsis (Ibid. 16): Angusta igitur sunt peccantium corda, et hospitio Deum mens polluta non recipit. Patulum enim domicilium inconceptibili Deo opus est: et idcirco in amplitudine propheta ambulat, quia in eo [(h) 1Kb] Dei in se loquentis habitatio est. Causam vero amplitudinis suae docet, dicens: Quia mandata tua exquisivi. Naturae nostrae consuetudinem recordemur, quotienscumque lectioni vacantes mandata Dei et praecepta scrutamur, in quantam amplitudinem intelligentiae mentium nostrarum dilatantur angustiae, et quam patulus nostrae humilitatis in desideria divina fit sensus. Per peccatorum autem nostrorum conscientiam coarctatur nobis omnis animae amplitudo: ac [Col. 0546D] difficilia omnia et angusta sunt, cum divini verbi habitatione sumus indigni.

[Col. 0547A] 10. Reges, vel principes terrae vel sancti intelliguntur. ---Sed ambulans in latitudine propheta, versari in officio digno adeptae amplitudinis debet: et versatur plane. Sequitur enim, VERS. 46: Et loquebar [(1) 1Kb] de [(a) 1Kb] testimoniis tuis in conspectu regum, et non confundebar. Hoc officium dilatati cordis est, ut ex eo [(2) 1Kb] in [(b) 1Kb] abundantia divinae doctrinae verba procedant. Loquitur enim propheta constanter adversus principes terrae Deum praedicans. Et quidem duplex significatio sensus hujus est, quia secundum dominica praecepta oporteat a nobis Christum coram regibus et potestatibus praedicari (Matth. X, 18): neque nos terrenarum potestatum fas est jure 318 terreri (Ibid. 26), quominus omni confusione rejecta, constanti et publica fide Deum qui negantes se [Col. 0547B] negaturus sit non negemus (Ibid. 33). Potest et sermo ad eos referri, de quibus et Apostolus ait: Jam sine nobis [(3) 1Kb] regnatis, et utinam regnetis (I Cor. IV, 8): id est, tamquam in conspectu sanctorum, qui utique frequenter reges terrae sunt nuncupati, propheta Dei testimonia sit locutus, neque confusus sit per praedicationem suam doctrinae coelestis instituta praebere. Geminam autem lectio intelligentiam ex se praestat: ut quia utrumque ex testimoniis Scripturarum intelligi promptum est, aut utrumque significatum existimetur, aut quod magis videbitur probabile eligatur.

11. Lex debet esse in ore, in mente, in corde.---VERS. 47. Et meditabar in mandatis tuis, quae dilexi vehementer. Non solum igitur loqui nos in testimoniis [Col. 0547C] Dei convenit: sed legis mandata omnia [(4) 1Kb] diuturna [(c) 1Kb] meditatione percensere. Neque tantum meditatio utilis est, nisi lex ipsa quae in meditatione est diligatur: neque diligere communi dilectione sufficiet, nisi etiam vehementer id quod diligitur diligatur. Atque ideo hunc omnem perfectae rationis ordinem sermo propheticus percurrit, dicens: Et meditabar in mandatis tuis, quae dilexi vehementer.

12. Sit et in manibus.---Sed neque meditatio legis, neque ipsa dilectio impensa sufficiet, nisi fructum operum et voluntatis efficientia consequatur. Neque in hoc propheta cessavit: ait enim, VERS. 48: [(5) 1Kb] Et erexi manus meas ad mandata tua quae dilexi valde. Manus ad mandata ea quae diligebat erexit [(6) 1Kb] ; non utique contumeliosas aut procaces, sed [Col. 0547D] mandatis humilitatis servientes, sed operibus misericordiae insistentes, sed fidei praecepta peragentes. Operis vero [(d) 1Kb] officium semper oportet esse intentum, [Col. 0548A] et nulla interdum negligentis otii dissimulatione cessare. In hoc quoque se manere propheta testatur, dicens: Et exercebar in justificationibus tuis. Exercitatio assiduitatem operationis ostendit. Frequentem itaque sibi esse, et semper intentam praeceptorum observantiam docet ad illas, de quibus superius memoravimus, coelestium justificationum efficientias, nunc se in justificationibus praesentis, et ex futuris adumbratae legis exercens.



319 LITTERA VII. [Figure: [Hebrew Text] 2Kb] Zain.

[(7) 1Kb] Memor esto verbi tui (Infra, memorare verbum tuum) servo tuo, in quo mihi spem dedisti. Haec me consolata est in humilitate mea: quia eloquium tuum [Col. 0548B] vivificabit me (Hil. vivificavit). Superbi inique agebant usquequaque: a lege autem tua non declinavi. Memor fui judiciorum tuorum a saeculo, Domine: et consolatus sum (Hil. exhortatus). Defectio animi tenuit me pro (Hil. non pro) peccatoribus derelinquentibus legem tuam. Cantabiles mihi erant justificationes tuae in loco incolatus mei. Memor fui in morte (Hil. nocte) nominis tui, Domine: et custodivi legem tuam. Haec mihi facta est: quia justificationes tuas exquisivi.

1. Ad spem aeternam nos vocat omnis Scriptura.---Omnis Dei sermo, qui scripturis divinis continetur, in spem nos bonorum coelestium vocat. Atque ob id propheta in omnibus se Dei praeceptis mansisse confidens, constanter ait, VERS. 49: Memorare verbum [(e) 11Kb] tuum servo tuo. Numquid promissi sui Deus [Col. 0548C] immemor est? Absit istud, ut aliqua subrepere in aeternam atque indefessam Virtutem humanarum infirmitatum genera credantur. Sed propheta, qui promissis Dei credidit, qui desiderio coelestium detentus est, qui contemptu praesentium futura speravit, non ad memoriam verbi sui Deum admonet; sed ut verbi sui in se servo suo memor sit deprecatur, id est, ut ita dignus habeatur, in quo [(8) 1Kb] Deus [(f) 1Kb] verbi sui memor esse dignetur, quo in verbo spem dederit. Et spem non inanem esse oportet, neque verbis tantummodo praedicari, sed rebus ipsis doceri: ut si quando incidant infirmitates, persecutiones, damna, orbitates, contumeliae; has praesentis saeculi minas ac potestates, spe aeternorum promissorum consolemur.

[Col. 0548D] 2. Afflictum spes consolatur; verbum Dei vivificat. ---Et ad haec quidem omnia nos docemur: sed jam ipsis omnibus propheta perfunctus est, dicens, [Col. 0549A] VERS. 50: Haec me consolata est in humilitate 320 mea: quid eloquium tuum vivificavit me. Haec ad spem refertur, [(a) 1Kb] quam sperare eum Deus fecit. Consolata vero est eum in humilitate: id est, cum contemnitur, cum irridetur, cum injuriis vexatur, cum contumeliis inhonestatur; sciens hanc sibi [(b) 1Kb] tentationum praesentium esse militiam. Sed se inter haec infirmitatis suae bella spes a Domino praestita consolatur: vivificatur autem per eloquia Dei. Scit in his excellentem esse in coelis humilitatis suae gloriam: scit animam eloquiis Dei [(c) 1Kb] refectam, tamquam pabulum aliquod vitae in se aeternae continere. Non movetur in eloquiis Dei vivens, inani superbientium gloria. Novit enim indigentiam suam eorum esse opulentia ditiorem. Scit jejunia sua coelesti atque evangelica [Col. 0549B] benedictione saturari: scit humilitatem suam glorioso esse honoris praemio munerandam. Atque ideo subjecit, VERS. 51: Superbi inique agebant usquequaque: a lege autem tua non declinavi. Inter nimias et consummatas superborum iniquitates (valde enim inique agebant) nullo propheta deflexu a lege Dei declinat.

3. Judiciorum Dei sit assidua memoria. Sed non declinantem a Dei lege, oportet esse [(1) 1Kb] memorem judiciorum Dei. In omni enim vitae nostrae genere memoria [(d) 1Kb] nobis divini judicii inserenda et continenda est; ut cum aliquid agimus, residente in nobis judicii memoria, vel numquam potius abeunte, praeceptis Dei opera nostra famulentur. Beatus erit, quisquis non sine memoria divini judicii omnia gesserit. Quod [Col. 0549C] de se profitetur propheta, dicens, VERS. 52: Memoratus sum judiciorum tuorum a saeculo, et exhortatus sum. [(2) 1Kb] Haec nunc a saeculo tantum, non etiam a saeculo saeculi: quia omnia in nos judicia Dei ex saeculi hujus ac mundi temporibus instituta sunt. In his autem [(e) 1Kb] se cohortatus est, inter hos scilicet mundi turbines, et inter haec passionum corporalium praelia, ad tolerantiam ac victoriam infestantium malorum humilitatem suam judiciorum Dei memoria adhortatus.

4. Sanctitas David. Sanctus dum caeditur, non suam sed caedentis vicem dolet.---Deinde sequitur, VERS. 53: Defectio [(3) 1Kb] animi tenuit me a peccatoribus derelinquentibus legem tuam. Virtutes propriae suae [Col. 0550A] prophetae huic ad spem vitae aeternae non sufficiunt, neque quod spem in verbo Dei habuit, neque quod in spe eadem [(4) 1Kb] se [(f) 1Kb] consolatus est, neque quod Dei vivificatur eloquio, neque quod non declinat 321 a lege, neque [(g) 1Kb] quod semper [(5) 1Kb] memoria judiciorum Dei adhortatur: quin etiam dolore humanae impietatis fatigatur, et ob irreligiosas hominum impietates exanimis est. Sanctus enim quisque cum caeditur, non humilitatis suae qui caesus est, sed insolentiae ejus qui caedit, miseretur: ut a vesano filio pater, ut ab amente aegroto medicus contumeliam passus, dolorem non ex eo quod perpessus erit sentit; sed ob id quod ille quem sanum esse cuperet, injuriam sibi vesanus intulerit. Membro autem uno aliquid patiente, secundum Apostolum, compatiuntur [Col. 0550B] et caetera membra (I Cor., XII, 26). Defectio itaque secundum haec tenet prophetam super peccatores derelinquentes Dei legem: [(6) 1Kb] affectu miserantis scilicet et dolentis, et tamquam membris suis pro parte aegrotis, iniquorum et irreligiosorum periculo fatigatur.

5. Psalmos qualiter legere, audire et cantare deceat. ---Manet autem ipse, quantum ad se, justificationibus Dei semper intentus: et [(7) 1Kb] in omni quacumque sede habitat, nequaquam ex ore ejus religiosae confessionis hymnus abscedit. Ait enim, VERS. 54: Cantabiles mihi erant justificationes tuae in loco incolatus mei. Exemplo suo docet, suscepta semel in aures psalmorum cantica, in corde esse [(8) 1Kb] continenda: et semper ea officia oris iteranda. Non negligenter, [Col. 0550C] ut ipse praedicat, legit atque [(9) 1Kb] audit: neque irreligiositatis nostrae modo, divina eloquia aut occupatis in aliud aut incuriosis oculis legit, aut mox obliviosis auribus excipit: sed cantabiles ei sunt, id est, sine intermissione cantatae. In omni autem cujusque generis loco nequaquam a se abesse psallendi consuetudinem docet, cum ait, In loco incolatus mei. Non enim ait, In incolatu meo; sed ita ait, In loco incolatus mei, in quacumque scilicet sede mansisset: intelligens se mundi hujus esse peregrinum, Dei tamen sibi semper justificationes esse cantabiles.

6. Nocturnarum precum utilitas.---Sed quam cantabiles sint justificationes Dei, ostendit; cum nullum omittat tempus, quo non in illo coelestium sacramentorum [Col. 0551A] opere versetur. Ait enim, VERS. 55: Memor fui nocte nominis tui, Domine, et custodivi legem tuam. Scit praecipue nocturno tempore divini esse a nobis nominis recordandum. Scit tum maxime custodiam Dei legis a nobis esse retinendam, cum subrepunt animo impurae cupiditates. Cum vitiorum stimuli per recens sumptum cibum corpus exagitant, tum Dei nomen recordandum est, tum custodienda 322 lex ejus est, pudicitiam, continentiam, timorem Dei statuens. Novit hoc praecipue tempore Deum [(a) 1Kb] orandum, deprecandum, promerendum, dicens in loco alio, Lavabo per singulas noctes lectum meum, lacrymis meis stratum meum rigabo (Ps. VI, 7). Non est periculoso nocturnarum vigiliarum otio animus relaxandus: sed in orationibus, in deprecationibus, [Col. 0551B] in confessionibus peccatorum occupandus est: ut cum maxime corporis vitiis opportunitas datur, tum praecipue eadem vitia divinae legis recordatione frangantur.

7. Sequitur deinde, VERS. 56: Haec mihi facta est: quia justificationes tuas exquisivi. [(b) 1Kb] Haec ad memoriam refertur, per quam memor fuit noctibus nominis Dei. Quod autem ait, Mihi facta est, id est, non subito recurrens, neque temporarie assumpta: sed semper [(1) 1Kb] in se manens [(c) 1Kb] , et intra se quodam fidei opere instituta: et ob id ei facta, quia justificationes exquisierit; utile igitur est justificationes Dei sine aliqua temporis intermissione scrutari: quia [(d) 1Kb] per exquisitionem earum, ejus memoriam nos perpetem continemus in Christo Jesu cui [Col. 0551C] est gloria in saecula saeculorum. Amen.



LITTERA VIII. [Figure: [Hebrew Text] 2Kb] Heth.

Portio mea Dominus. Dixi custodire (Hil. ut custodiam) legem tuam. Deprecatus sum faciem tuam in toto corde meo; miserere mei secundum eloquium tuum. Quia cogitavi vias meas, et averti (Infra, converti) pedes meos in testimonia tua; paratus sum, et non sum turbatus, ut custodiam mandata tua. Funes peccatorum circumplexi sunt me: et legem tuam non sum oblitus. Media nocte surgebam ad confitendum tibi super judicia justificationis tuae. Particeps sum ego omnium timentium [Col. 0552A] te, et custodientium mandata tua. Misericordia (Infra, tua, Domine,) Domini plena est terra: justificationes tuas doce me.

323 1. Psalmorum liber apud Graecos emendatus ex Hebraeo.---Plures psalmorum codices legentes et nos ita opinabamur, versum qui octavae litterae primus est, id est hunc, Portio mea Dominus, in superioribus septimae litterae octo versibus contineri: quia ita in latinis codicibus atque etiam in nonnullis graecis scriptum continebatur: et sane absolutior ita [(e) 1Kb] sensus videbatur. Sed secundum Hebraeos emendatum apud Graecos Psalmorum librum legentes, invenimus hunc versum non septimae litterae novissimum esse, sed octavae primum. Itaque secundum hanc cognitionem nos quoque tractare de eo aggressi [Col. 0552B] sumus.

2. Quorum Deus sit portio.---Coepit enim ita, VERS. 57: Portio mea Dominus. Dixi [(2) 1Kb] ut [(f) 13Kb] custodiam legem tuam. Rarus quisque est, cui ista fiducia est, ut portionem suam esse Deum audeat dicere. Renuntiandum est saeculo omnibusque rebus ejus: ut nobis Deus portio sit. Caeterum si nos ambitio detineat, si cura pecuniae occupet, si illecebrae libidinum capiant, si negotia rerum familiarium demorentur; portio nobis Deus non erit, saecularium curarum atque vitiorum possessione detentis.

3. Dei ministris nulla in lege portio terrena.---Moysi cum jussum esset portiones incolatus distribuere duodecim gentibus [(g) 1Kb] filiorum Israel, ita ei de tribu levitica praeceptum est: Filiis Levi non erit [Col. 0552C] portio neque sors in medio fratrum suorum (Deut. X, 9), quia Dominus Deus est pars eorum. Et rursum scriptum meminimus, Ego Dominus pars eorum (Num. XVIII, 20). Nullam ergo Deo servientibus [(3) 1Kb] lex data [(h) 1Kb] terrenam esse voluit portionem: quia pars eorum Deus est.

4. Petro nulla possessio.---Meminit et Evangelii praedicator ille Petrus, nullam sibi esse portionem possessionis humanae, cum oranti alimoniam respondit, Aurum et argentum non est mihi; quod autem habeo, hoc tibi do (Act. III, 6). Quid est istud, Petre, quod possides? Renuntiaveras omnibus Domino tuo, [Col. 0553A] dicens: Ecce nos reliquimus omnia, et secuti sumus te, quid erit nobis (Matth. XIX, 27)? Et tibi ille responderat: Amen dico vobis, quod vos qui secuti estis me, in regeneratione sedebitis super duodecim thronos judicantes 324 duodecim tribus Israel (Ibid., 28). Et exemplo vestro caeteris relinquentibus cuncta spoponderat, quod et centuplum acciperent, et dehinc vitam aeternam possessuri essent. Quid est igitur istud, Petre, quod habes? Habes plane, et non audeo dicere plus te [(1) 1Kb] centuplo [(a) 1Kb] obtinere: dico tamen te sine multiplicatione calculi possidere. Dicis enim, Quod habeo, hoc tibi do: in nomine Domini nostri Jesu Christi surge et ambula. O felix possessio, o perfecta Dei portio! Non terrena largiris, sed naturae [(2) 1Kb] opes [(b) 1Kb] rependis, et vitiosi partus damna restauras. Claudum [Col. 0553B] natum ingredi jubes, et multae aetatis virum incessu rudi incitas. Has opes tribuit, cujus Deus portio est. Novit et Paulus [(c) 1Kb] divitiarum suarum gloriam, dicens: Mihi autem absit gloriari, nisi in cruce Domini mei Jesu Christi, per quem mihi mundus crucifixus est, et ego mundo (Gal. VI, 14). Talis Apostolo gloria, talis est portio.

5. Portio melior est saeculo renuntiantium. Centuplum in hac vita quid.---Humanarum igitur haereditatum modo, portionem quae melior est et quae utilior eligamus. Si circa terrena patrimonia sua in cohaeredum divisione quis nititur sortem commodioris portionis appetere, quanto propensiore cura [(3) 1Kb] partem coelestis haereditatis [(d) 1Kb] deligemus? Centuplum Dominus promittit: et centuplum non in aeternum, sed in praesens. [Col. 0553C] Aeternorum autem bonorum immensa et infinita retributio est: caeterum sub definitione centupli, [(e) 1Kb] praesentium mensura concluditur. Ego autem ambigo utrum hoc centuplum Petri excesserit portio. Certe secundum Domini praeceptum, sperandum nunc in hoc saeculo, relictis omnibus saeculi rebus, centuplum munus est. Est enim nobis [(4) 1Kb] Deus portio, qui ait, Et inhabitabo in eis. [(5) 1Kb] Nunc ergo [(f) 1Kb] centupli praemium est, ut in hoc terreno corpusculo nostro Deus habitet. Sed quid dico habitet? Ait et ipse, Et inambulabo in eis [Col. 0554A] (II Cor. VI, 16). Patens Deo est fidelis pectoris et ampla possessio: ut inhabitet et ambulet. Sed qui inhabitat, qui inambulat, quid tertium addidit? Et ego ero illorum Deus (Ibidem). Ecce promissam nobis ab eo portionem, ut simus Deo [(g) 1Kb] habitatio; et dum in nobis ambulat, sit nobis ipse possessio, si saeculum relinquamus, 325 si [(6) 1Kb] possessionis terrenae labi [(h) 1Kb] renuntiemus, si haereditatem caducorum respuamus, si viventes de saeculo exeamus. Quae enim merces est, emortuis corporibus et exeunte anima dissolutis saeculum reliquisse? Carendum est eo per contemptum ejus. Nesciendum est ignoratione voluptatum suarum. Moriendum nobis in eo est, dum non ei vivimus. Scit Paulus jam non se sibi vivere, dicens: Quod [Col. 0554B] enim vivo, jam [(7) 1Kb] non ego vivo [(i) 1Kb] , vivit autem in me Christus (Gal. II, 20).

6. Propheta itaque, secundum Apostolum, non saeculo vivens constanter et libere ait: Portio mea Dominus. [(8) 1Kb] Dixi ut custodiam legem tuam [(j) 1Kb] . Tenuit hunc quem in superioribus modum, cum quando se custoditurum legem Dei spopondit. Non enim de ea, quam corporaliter agebat, loqui intelligitur; cum custoditurum se potius, quam custodire fateatur.

7. Deum videre optat David, non oculis carnis.---Sequitur deinde, VERS. 58: Deprecatus sum faciem tuam in toto corde meo: miserere mei secundum eloquium tuum. Moysen deprecatum esse meminimus, ut Deum videret (Exod. XXXIII, 18). Et forte cognata preci ejus Prophetae hujus oratio existimabitur. [Col. 0554C] Sed a Deo [(k) 1Kb] meminit dictum: Nemo hominum videbit faciem meam, et vivet. Ergo quod negatum Moysi meminerit, id concedi sibi postulat? Sed licet rursum dicto evangelico anterior sit, meminit tamen hanc fidei beatitudinem reservari, qua dicitur: Beati mundo corde, quoniam ipsi Deum videbunt (Matth. V, 8). Itaque cum in lege sciat dictum, quod nemo faciem Dei videat, et vivat; et ex evangelica beatitudine non ambigat [(l) 1Kb] omnes mundo corde Deum esse visuros; perfectae modestiae temperamento [Col. 0555A] cupiditatem desiderii sui elocutus est, dicens: Deprecatus sum faciem tuam in toto corde meo. Scit nunc impossibile sibi esse, quod nec oculus vidit, nec auris audivit, nec in cor hominis adscendit, ut videat. Scit invisibilem esse carnalibus oculis gloriam Dei. Meminit, non dico ad angelorum claritates hoc humanae visionis lumen hebetari, sed ipsam gloriam vultus Moysi humani corporis oculos non tulisse (Exod. XXXIV, 30).

8. Quam flagrans ejus desiderium.---Sed nos ex desideriis humanis Prophetae desideria metiamur. Ad egressus regum quanta exspectationis sollicitudine curritur? et quod videntibus gaudium est, cum se praebuerint contuendos? Quid illum coelestis spiritus capacem virum existimabimus velle? 326 [Col. 0555B] quanto desiderii ardore cupere ut Deum cernat, qui ipsam illam invisibilem majestatem per has angelorum claritates et per hanc Moysi gloriam metiatur; et sciat etiam eos, qui digni sunt conspectu. Dei, gloriam ex conspectu gloriae esse sumpturos, quod eos visio tantum et dignatio contemplatae majestatis illuminet? Quod sanctus Apostolus ita intelligens loquitur: Nos, inquit, omnes revelata facie gloriam Dei exspectantes (Id est, spectantes) (II Cor. III, 18), in eamdem ipsam transferemur [(1) 1Kb] imaginem [(a) 1Kb] a gloria in gloriam, sicut a Domini spiritu. Et nunc quia id impossibile istis corporis oculis sciat esse, toto istud corde desiderat. Et cui est portio Deus, confidenter faciem ejus deprecatur: quia quamvis nemo hominum videat faciem Dei, et vivat; tamen Deum [Col. 0555C] omnes mundo corde visuri sunt. Ergo misericordiam hanc a Deo postulat, ut sibi videndae faciei ejus beatitudo contingat: et postulat non sine ratione modoque praestandi.

9. Dei bonitas simul et severitas intuenda.---Ait enim: Miserere mei secundum eloquium tuum. Fidei modestae vox est, misericordiam Dei non secundum peccatorum suorum conscientiam, sed secundum ejusdem Dei eloquia deprecari. Scit Deum etiam peccatoribus esse ignem consumentem. Moyses enim ait: [(2) 1Kb] Deus noster [(b) 1Kb] ignis consumens est (Deut. IV, 24). Novit eumdem esse fidelibus lucem, de quo et alibi Propheta ipse dicit: Illuminans tu mirabiliter de montibus sanctis (Ps. LXXV, 5). Discernit et hanc Apostolus bonitatis et severitatis Dei consuetudinem, [Col. 0555D] cum ait: Vide ergo bonitatem et severitatem Dei; in eos quidem qui ceciderunt severitatem, in te vero bonitatem (Rom. XI, 22); et rursum: Tu nisi permaneas in bonitate, excideris: illi vero si non permaneant in infidelitate, inserentur (Ibidem, 22 et 23). Bonitatem Dei Propheta exspectat, cum ait: Miserere mei. Scit enim [Col. 0556A] neminem sine peccato esse qui vivat, et omnes in carne sitos misericordia Dei egere. Officii autem sui devotionisque non immemor est, cum ait: secundum eloquium tuum; ejus scilicet eloquii, quo et peccatoribus poenam denuntiat, et in se credentibus vitae aeternae beatitudinem pollicetur.

10. Agenda quisque debet praemeditari.---Dehinc sequitur, VERS. 59: Quia cogitavi vias meas, et converti pedes meos in testimonia tua. Ex his quae Propheta se gerere, vel gessisse commemorat, quid nos quoque facere oporteat docet. Vias enim suas cogitat, et cogitatis 327 his pedem in testimonia Dei refert. Nihil egit, quod non antea cogitatione pervolverit. Non linguam in officium suum movit, non pedem in aliquod quod acturus esset opus protulit, non manum [Col. 0556B] ad agendum aliquid exseruit, nisi antea super his omnibus cogitasset, [(3) 1Kb] et cum [(c) 1Kb] operationem atque effectum cogitatio rebus attulerit. Vidit igitur antea omnes vitae suae vias: et cum placentem sibi ac probabilem reperit, tunc in eam pedem contulit: scilicet perspectis omnibus humanae operationis viis, postquam quid esset sibi utile cogitavit, fidei suae pedem in testimonia divina detorsit. Cogitatio enim nihil potest [(d) 1Kb] subitum, nihil novum, nihil inopinatum pertimescere, cum de consilii sententia omnia quae accidere solent sperantur, praefiniuntur, adeuntur. Et id consequenti versu docetur.

11. Sic praeparatum nil perturbat.---Postea enim quam vias suas Propheta cogitaverat, et pedem ad [Col. 0556C] testimonia Dei converterat, libere loquitur, VERS. 60: Paratus sum, et non sum turbatus, ut custodiam mandata tua. Qui ad aliquid praeparatur, longo usu ad id, in quo ei est meditatio, praeparatur: ne eum de propositi sui sententia negligentem et incautum vis aliqua repentinae turbationis excutiat. Propheta itaque novit esse plurima saeculi scandala. Novit insidiantes esse humanae naturae adversantesque virtutes. Scit periculose dulcem esse [(e) 1Kb] opinionem ambitionemque gloriae saecularis. Novit occursus lascivientium feminarum esse continentium oculis captiosos. Scit turpes corporum cupiditates affectu blandae voluptatis irrepere. Scit caetera vitiorum genera illecebrosis aditibus ingruere. Novit etiam plurimis se irreligiosorum odiis subjacere, et ob praedicationem [Col. 0556D] Dei pietatisque doctrinam, variis persequentium contumeliis esse vexandum. Ne igitur turbari tot et tantis [(f) 1Kb] insidiis ingruentibus posset, contra omnia se haec fidei excidia praeparavit, dicens: Paratus sum, et non sum turbatus, ut custodiam mandata tua.

12. Pauli exemplum.---Habet [(g) 1Kb] parem beatus Apostolus [Col. 0557A] hujus praeparationis suae fiduciam, dicens: Quis nos separabit a caritate Christi? Tribulatio, an angustiae, aut passio, aut fames, aut nuditas, aut periculum, aut gladius? [ [(a) 1Kb] Sicut scriptum est: Quia propter te mortificamur tota die, deputati sumus tanquam oves occisionis. Sed in his omnibus superamus et vincimus, propter eum qui dilexit nos.] (Rom. VIII, 35 et seqq.) 328 Et quia adversum horum tolerantiam, ne per haec a caritate separari posset, sese praeparasset; adjecit: Confido enim, quia neque mors, neque vita, neque angeli, neque potestates, neque praesentia, neque futura, neque virtutes, neque altitudo, neque profundum, neque creatura alia poterit nos separare a caritate Dei, quae est in Christo Jesu Domino nostro (Ibidem, 38 et 39). Nulla Apostolum rerum earum [Col. 0557B] quae accidere possunt genera, tali spe praeparatum firmatumque perturbant.

13. Exhortatio ad constantiam.---Sit ergo in nobis et fiducia haec et vox, ut cum subrepunt cupiditates, cum passiones ingruunt, cum pericula fatigant, cum supplicia cruciant, dicere audeamus: Paratus sum, et non sum turbatus, ut custodium mandata tua. Dominus noster unigenitus Dei filius inter caetera praecepta discipulis suis mandat, dicens: Non turbetur cor vestrum, neque trepidet (Joan. XIV, 1). Adversum turbationem, quaecumque ex accidentibus erit, longae praeparationis opus est firmitate: ut robusta [(1) 1Kb] fides [(b) 1Kb] atque firmata, Dei mandata custodiat.

14. Peccata quare funes.---In quem autem se profectum, [Col. 0557C] quamve in causam Propheta praeparaverit, neque turbatus sit, quo minus custodiret mandata Dei, continuo subjecit, dicens, VERS. 61: Funes peccatorum circumplexi sunt me; et legem tuam non sum oblitus. Esse peccatorum funes per Esaiam docemur dicentem: Vae qui ligant peccata tanquam funem longum (Esai. V, 18), modo funis ex plurimis minimis crescentis in multum, peccata semper [(c) 1Kb] tanquam longum funem tendentibus. Sunt etiam haec delictorum vincula, quibus humanae mentes illigantur, de quibus in Proverbiis scriptum est: [(2) 8Kb] Fasciis peccatorum suorum unusquisque constringitur (Prov. V, 22). Stringit enim nos atque alligat, et his vitiorum funibus implicat diabolus, in omni vitae nostrae cursu laqueos praetendens. Quod autem liget, in [Col. 0557D] Evangeliis cognovimus, cum dicitur: Hanc autem filiam Abrahae ligavit Satanas annis decem et octo (Luc. XIII, 16). Ligat igitur omni vitiorum genere, ebrietatis consuetudine, voluptatum desideriis, [(3) 1Kb] infidelitatis [Col. 0558A] piaculo. Sed inter hos funium laqueos, non est admittenda legis oblivio. Praeparatos enim nos esse convenit, ut ab his laqueis, si quando circumligent, exuamur: ut legis Dei omni tempore recordemur.

15. Media nocte cur surgat Propheta.---Et recordatur plane Propheta, dicens, VERS. 62: Media nocte surgebam ad confitendum tibi super judicia justificationis tuae. Non vacat totis noctibus somno, nec otiosus lecto continetur: 329 ad confitendum Deo non solum nocte, sed etiam media nocte consurgit. Meminit hoc esse tempus, quo primitiae Aegyptiorum meritissima impiae obstinationis clade percussae sunt (Exod. XII, 29): his ergo horis non laxatur in somnum, ne cladi Aegypti admisceatur. Hoc noctis tempore introeunte sponso, sapientes virgines in [Col. 0558B] nuptias cum lampadibus introibunt (Matth. XXV, 6): vigilat ergo, ne cum stultis mereatur excludi. Hoc tempore psallentibus Paulo et Silae apostolis catenae et vincula resolvuntur (Act. XVI, 25): non dormit itaque ne vinctus sit. Nec habet eum [(d) 1Kb] totus nocturni temporis somnus, nec ei oblivio officii sui requie mediae noctis obrepit; surgit enim ad confitendum Deo. Confessio vero non semper ad peccata referenda est: verum etiam in Dei laudibus intelligenda est. Nunc ergo confitetur Deo super judicia justificationum ejus. Laudat igitur Deum, quod nihil nisi in judiciorum justificatione decreverit.

16. Participes Christi plures. Modestia David. Quis timentium Deum sit particeps---Sequitur deinde, VERS. 63: Particeps sum ego omnium timentium [Col. 0558C] te, et custodientium mandata tua. Apostolum dixisse meminimus: Participes Christi facti sumus (Hebr. III, 14). Sed et in quadragesimo quarto psalmo, quosdam participes Dei significatos esse meminimus, cum dicitur: Unxit te, Deus, Deus tuus [(4) 16Kb] oleo laetitiae prae [(e) 1Kb] consortibus tuis. Sunt ergo secundum Apostolum et secundum Prophetam plures Domini nostri Jesu Christi participes. Et particeps ejus erit quisquis in justitia manet; quia ipse justitia est: et particeps ejus erit quisquis in veritate persistit; ipse est enim veritas: et quisquis in novitate vitae ambulabit, erit particeps ejus; quia ipse est resurrectio. Ergo cum sciat Propheta plures Dei esse participes, nunc per verecundam ac modestam de se praedicationem, cum se, quia et ipse Christus et factus et dictus sit, Christi [Col. 0558D] meminerit esse participem; tamen omnium timentium Deum potius se confessus est esse participem. Est autem tunc etiam timentium Deum particeps, cum patientibus compatitur, cum plorantibus complorat, [Col. 0559A] cum tamquam ejusdem corporis membrum in dolore membri alterius dolet. Hac igitur passionum communione timentium Deum particeps sit. Caeterum quisquis per insolentiam suam credentem in Christum et [(a) 1Kb] redemptum a Christo dedignatur, exacerbat, inhonorat, non est ille timentium Deum particeps, [(b) 1Kb] quibus non sit in compatiendis passionibus consors.

17. Timentium Deum duo genera.---Non nudum autem hoc, neque solitarium propheta posuit, cum dicit: Particeps 330 sum ego omnium timentium te. Plures sunt timentes Deum, et tamen inobedientes: plures sunt timentes Deum et tamen infideles; quos naturae suae conditio timori quidem Dei subdit, sed voluntatis suae perversitas ab obsequiis Dei avocat. Atque ob id [Col. 0559B] non suffecisset Prophetae dixisse ita: Particeps sum ego omnium timentium te; nisi addidisset: et custodientium mandata tua. Timor enim fidei in sola obedientia est, et metus religionis in obsequela est. Horum itaque particeps [(c) 1Kb] est, qui timorem suum in mandatorum Dei custodia comprobabunt.

18. Justis et injustis dona sua largitur Deus.---Dehinc sequitur, VERS. 64: Misericordia tua, Domine, plena est terra, justificationes tuas doce me. Terra misericordia Dei plena est, quae contaminata, quae corrupta, quae irreligiosa, quae infida, quae perdita est. Et si quis forte audebit impio ore Prophetam mendacii arguere, tamquam non in omnem terram Dei misericordiam putet esse diffusam; Dominum in Evangeliis recolat dixisse: Estote boni sicut Pater [Col. 0559C] vester [(1) 1Kb] qui est in coelis, qui solem suum oriri facit super bonos et malos, et pluit super justos et injustos (Matth. V, 45 et 48). Patiens enim et misericors Deus, dum mavult poenitentiam peccatorum quam mortem (Ezech. XVII, 23), dona sua justis injustisque largitur, unicuique per patientiam longe aequanimitatis poenitendi tempus impertiens.

19. Doctorem sibi Dominum optat David.---Et quia hanc bonitatem patientiae Dei et perfectionem, quae sub illis justificationibus legis corporaliter adumbratur, meminit semper sibi Propheta sperandam; ait: Justificationes tuas doce me. Justificationes omnes in lege legerat: sed quia coelestes sperabat, quae in terrenis praeformabantur, non eget doctore terreno. Doceri enim se ab eo orat, qui ait: Petite et dabitur [Col. 0559D] vobis; quaerite et invenietis; pulsate et aperietur vobis (Matth. VII, 7). Aperiri sibi et dari clavem a doctore legis dedignatur Propheta, scientiae coelestis expectans [Col. 0560A] magistrum Dominum nostrum Jesum Christum, cui est gloria in saecula saeculorum. [(2) 1Kb] Amen.



LITTERA IX. [Figure: [Hebrew Text] 2Kb] Teth.

Bonitatem fecisti cum servo tuo, Domine, secundum verbum tuum. Bonitatem et disciplinam et scientiam tuam doce me; quia mandatis tuis credidi. Priusquam humiliarer, ego 331 deliqui: propterea eloquium tuum custodivi. Bonus es tu, Domine: et in bonitate tua doce me justificationes tuas. Multiplicata est super me iniquitas superborum: ego autem in toto corde meo scrutabor mandata tua. Coagulatum est sicut lac cor eorum: ego vero legem tuam meditatus sum. Bonum mihi [Col. 0560B] quod humiliasti me: ut discerem justificationes tuas. Bonum mihi lex oris tui, super millia auri et argenti.

1. Psalmi CXVIII scopus. Deo in adversis gratiae referendae. ---Jam [(d) 1Kb] in exordio psalmi commemoravimus, nihil aliud in eo quam doctrinam humanae vitae contineri, per quam ad cognitionem Dei, ipsis tamquam parvuli litterarum elementis erudiremur. Ex persona enim sua nos Propheta confirmat, qualiter in omni genere divini officii versari nos [(e) 1Kb] oporteret, ut per disciplinam adeptae institutionis, fidei ordinem teneremus, ut ipso illo primo nonae litterae versu docetur. Ita enim dicitur, VERS. 65: Bonitatem fecisti cum servo tuo, Domine, secundum verbum tuum. Et forte quidam existimabunt, de secundis rebus Prophetam locutum, Deoque gratiam ob ea quae sibi prospere [Col. 0560C] acciderint retulisse. Sed novit etiam in adversis rebus gratiam Deo esse referendam: scit in omni passione ac tribulatione eum, cujus judicio haec ingruunt gratulationibus honorandum. [(3) 1Kb] Scit [(f) 1Kb] diligentem esse medicum, putribus vulnerum sinibus non parcentem. Meminit piam esse patrum in filios severitatem. Argui se per tentationes, ac probari per patientiam [(g) 1Kb] Deo optat: et in his quae adversa existimantur agit gratiam.

2. Bene nobis in omnibus consulit.---Atque hanc nostram intelligentiam ut id Prophetam orasse credamus, versus qui subjectus est docet, dicens: [(4) 1Kb] [(h) 1Kb] Bonitatem fecisti cum servo tuo, Domine, secundum verbum tuum. VERS. 66. Bonitatem et disciplinam et scientiam tuam doce me: quia mandatis tuis [(i) 1Kb] credidi. [Col. 0560D] Quidquid ergo Deus in servum suum facit, bonum est; secundum enim verbum suum facit. Et quidquid secundum verbum ejus est, non potest malum [Col. 0561A] existimari: quia ei, qui solus bonus est, voluntas sit plena bonitatis.

3. Id credens David petit et scire. Disciplina, utilitas, scientia.---Versus itaque, ut diximus, secundus Prophetae exponit affectum, cum orat dicens: Bonitatem et disciplinam et scientiam doce me. Bonitatem superius confessus erga se factam: 332 quomodo hanc quasi ignorans doceri se precatur? Nisi quod tunc fuit ex fidei confessione gratulatio, cum quidquid illud fieret in se, id esse bonum credidit: nunc vero est per naturam humanam ignorantiae causa, cum ut doceatur orat. Sed eam bonitatem vult discere, cui disciplina sit juncta. [(a) 1Kb] Disciplina enim necessarium est severitatis officium peccata arguentis, et vitia corrigentis. Correctio vero vitiorum magnum affert in bonitate profectum. [Col. 0561B] Bona ergo est severitatis disciplina: sed adhuc eam Propheta ignorat. Non enim tantum bonitatem et disciplinam, sed etiam scientiam vult doceri: affectum in eo fidei suae ostendens, cum bonitatem et disciplinam, quam nondum sciat, tamen bonam sibi a Deo esse fateatur. De scientia autem locis plurimis admonuimus, hanc et Apostolum (I Cor. XII, 8), hanc et prophetam inter praecipua gratiarum spiritalium dona numerasse (Esai. XI, 2). Ergo ut bonitatem et disciplinam, ita et [(1) 1Kb] scientiam doceri orat: et doceri ob id, quia mandatis Dei credat; ostendens non nisi fideles atque credentes scientiae consequi posse doctrinam.

4. Humiliatio, delicti emendatio.---Manet autem etiam in tertio versu ejusdem intelligentiae sensus. Ait enim, VERS. 67: Priusquam humiliarer, ego deliqui, [Col. 0561C] propterea eloquium tuum custodivi. Non prius tribulatio passionum ingruit, quam delicta praecedant: neque per [(2) 1Kb] passionem ante humiliamur, quam per peccatorum iniquitatem digni passionibus simus. Docet itaque Propheta humiliationem suam emendationem esse dilecti: atque ob id bonum scit esse sibi quidquid a Deo est, quia pati meruit quod pati coepit. Et scit disciplinam emendationem esse vitiorum. Prius ergo deliquit, secundo autem humiliatus est, et per humilitatis disciplinam oportet eum ne delinquat doceri, et in eloquiis Dei manere; quia jam sit delinquens humiliatus, et in mandatis Dei, ne ultra possit peccare, mansurus sit.

5. Justificatio, opus rei justae.---VERS. 68. Bonus [Col. 0561D] es, Domine: et in bonitate tua doce me justificationes tuas. Scit justificationes Dei Propheta bonas esse; quia bonus sit qui eas statuit. Scit sibi nihil nisi ex justificatione Dei accidere; quia professus sit prius se deliquisse, dehinc postea esse humiliatum. Et quia superius orasset, ut bonitatem et disciplinam et scientiam doceretur; nunc orat, ut justificationes Dei in bonitate doceatur: quia justificatio opus sit rei justae, quae sibi ignorabilis sit; quia justificationes, [Col. 0562A] quae in lege sunt 333 constitutae, umbram in se justificationum coelestium continerent.

6. Iniquorum in justos opprobria. Qui eis resistendum. ---Deinde adjecit, VERS. 69: Multiplicata est super me iniquitas superborum: ego autem in toto corde meo scrutabor mandata tua. Patienter omnia et aequanimiter Propheta tolerans, in opprobrium superborum atque iniquorum deductus est. Si quis enim objurgationes trium regum in Job recolat, intelliget quanto illudentium exacerbetur opprobrio. Namque cum irreligiosi quique per passiones aliquas emendari Dei servos contuentur, exprobrare haec ita solent: Ubi fides? ubi spes in Deum? ubi auxiliantis virtus? ubi boni Dei misericordia est? Contra quae firmo animo fidelique opus est, et in mandatis Dei intento atque [Col. 0562B] occupato: ne multiplicatis tot in se superborum iniquitatibus cedat, sed semper dicat: Bonitatem fecisti cum servo tuo, Domine; ut ait ille passionum humanarum gloriosus et beatus victor: Dominus dedit, Dominus abstulit, sit nomen Domini benedictum (Job. I, 21).

7. Ut lac in secundis blandi, velut coagulum in adversis acerbi.---Deinde sequitur, VERS. 70: [(3) 1Kb] Coagulatum est sicut lac cor eorum: ego vero legem tuam meditatus sum. Cor superborum [(b) 1Kb] ait sicut lac coagulatum. Lac specie et sapore blandissimum est, quod vitio aliquo corruptum coagulari solet, et ex naturae suae suavitate decedens, inutili sapore amaroque corrumpitur. Ergo antea iniqui, cum in secundis rebus esse Prophetam contuerentur, felicium rerum [Col. 0562C] amici, simplicitatis specie blandientes, tamquam lac fuerunt. At ubi eos, ex hac humilitate sancti viri, superbia et fastidium tenuit; et ex lacte coagulati sunt, et ex blandis ac suavibus adulationibus in vitiosi et coacescentis saporis amaritudinem sunt redacti. His vero sicut lac coagulatis, legem tamen Dei Propheta meditatus est: meditatus autem in id, ut diceret quod sequenti versu continetur.

8. Tribulationes quid prosint.---VERS. 71. Bonum mihi quod humiliasti me. Iniquitas licet superborum multiplicetur, et cor eorum sicut lac coaguletur, scit humiliationem tamen suam sibi Propheta bonam esse: novit secundum Apostolum virtutem in infirmitatibus perfici (II Cor. XII, 9). Bona omnis passio, bonae omnes tribulationes, per quas justificationes [Col. 0562D] Dei cognoscuntur: ut peccantes humilitate emendet, ut delinquentes severitate coerceat, ut ignorantes doctrina doceat. Idcirco enim bonum sibi quod humiliatus est, [(4) 1Kb] ait quia per humiliationem justificationes Dei disceret. Deliquit enim priusquam humiliaretur: et humilitas ei bonum est, quia per eam justificatio Dei discitur.

9. Lex oris Dei, lex Christi.---Conclusit autem hoc modo, VERS. 72: Bonum mihi lex oris tui super [(5) 1Kb] millia [Col. 0563A] auri et argenti. Non 334 est simplex conclusionis istius sermo. Suffecerat enim ad Prophetae gratulationem dixisse: Bonum mihi est lex tua. Sed cum ait, lex oris tui, plus voluit intelligi. Locutus est Deus per Moysen legem, locutus est per prophetas: sed haec lex Dei est, non etiam lex oris Dei. Os autem Dei est ille, qui et virtus Dei est, [(a) 1Kb] qui et sapientia Dei est, qui et brachium Dei est, qui et imago Dei est, Deus scilicet et Dominus noster Jesus Christus, dicens: Beati pauperes spiritu, quoniam ipsorum est regnum coelorum (Matth. V, 3), dicens: Beati lugentes, quia ipsi consolabuntur (Ibid. 4); dicens: Benedicite qui vos persequuntur, et orate pro calumniantibus vos ac persequentibus vos (Ibid. 44). Hanc legem oris Dei bonum sibi esse Propheta confessus est: et bonum [Col. 0563B] num non cum comparationis et definitionis et modi numero, sed super millia auri et argenti. Indefinitus hic sermo est, cum dicitur millia: quia indefinite bona est lex oris Dei. Ex comparatione [(b) 1Kb] vero rerum maxime in terris pretiosarum, utilitatem bonorum eorum quae a Deo sunt statuta [(1) 1Kb] significat [(c) 1Kb] in Christo. Amen.



LITTERA X. [Figure: [Hebrew Text] 2Kb] Jod.

Manus tuae fecerunt me, et [(2) 1Kb] plasmaverunt (Hil. praeparaverunt, vel finxerunt) me. Da mihi intellectum ut discam mandata tua. Qui timent te, videbunt me, et laetabuntur: quia in verba tua spero (Hil. speravi). Cognovi, Domine, quia aequitas judicia tua, et in veritate [Col. 0563C] tua humiliasti me. Fiat misericordia tua, ut exhortetur me secundum eloquium tuum servo tuo. Veniant mihi miserationes tuae, et vivam: quia lex tua meditatio mea est. Confundantur superbi, quia injuste iniquitatem fecerunt in me (infra, super me): ego autem exercebor in mandatis tuis. Convertantur mihi qui timent te, et qui noverunt testimonia tua. Fiat cor meum immaculatum in justificationibus tuis: ut non confundar.

1. Homo terrenis Dei operibus praestantior. Ad quid creatis uti debeat.---Commune judicium est, inter omnia terrena Dei opera nihil homine utilius, nihil esse speciosius: quia etsi sint aliqua pulcra et ornata, magnitudinem quidem ejus qui ea tam decora genuerit 335 testantur, verum speciei et ornatus et institutionis suae fructum ipsa non sentiunt. Loquimur [Col. 0564A] enim de his quae humano subjecta conspectui sunt, scilicet de creatis in terra et mari et aere, et quae singulis quibusque generibus naturisque permixta sunt. Pulcra haec; sed quod tandem in Oceano aut terra aut coelo [(d) 1Kb] aut aere bonum, quae in his creata sunt, eo quod talia creata sint, consequentur? In homine autem quidquid est, sibi proficit. Et hoc unum in terris animal rationale, intelligens, dijudicans, sentiens constitutum est: horumque omnium generum, quae in eo sunt; nihil [(3) 1Kb] ad [(e) 1Kb] aliud aliquid proficit, quam ut ipse et caeteris aliis, et his in quibus est natus utatur: utatur autem ad cognoscendum venerandumque eum qui tantorum in se bonorum auctor et parens sit.

[Col. 0564B] 2. Quando quid grande. Nomen suum quando amittat.---Ex quo magnum illud atque mirabile Salomonis dictum esse intelligitur, quod tale est: Grande homo et pretiosum vir misericors: virum vero fidelem opus est [(4) 1Kb] invenire. Quid enim tam difficile est, quidve tam ardui operis est, quam invenire eum qui meminerit se secundum imaginem et similitudinem Dei esse factum, qui divinorum eloquiorum studio intentus, rationem animae suae corporisque cognoverit, et originem utriusque generis naturamque perceperit; ad quem denique finem haec institutio sua ortusque contendat? Atque ob id magnum quiddam est homo. Hoc enim nomen, ubi rerum superius commemoratarum cognitione neglecta in vitia deciderit, amittit; indignus scilicet jam judicatus homo nuncupari. [(f) 1Kb] Et qui secundum imaginem et similitudinem Dei factus [Col. 0564C] sit, secundum exprobrationes propheticas et evangelicas, aut serpens, aut progenies viperarum, aut equus, aut mulus, aut vulpes ei nomen est: et proprietas ei nominis sui, ubi de innocentia exciderit, [(5) 1Kb] aufertur.

3. Hominis duplex origo.---Verum qui studiosa fide doctrinam Dei et praecepta scrutatus sit, et per innocentiae studium dignum praestare se velit, qui secundum imaginem et similitudinem Dei factus sit, uti et ipse Prophetae voce poterit, dicentis, VERS. 73: Manus tuae fecerunt me, et praeparaverunt me. Et in aliquibus codicibus ita scriptum deprehendimus: Manus tuae fecerunt me, et finxerunt me: da mihi intellectum, ut discam mandata tua. 336 Et sine dubio non otiosum esse existimandum est, quod non satis [Col. 0565A] erat Prophetam dixisse: Manus tuae fecerunt me; nisi adjecisset, finxerunt, vel, praeparaverunt. Sed honorem conditionis suae Propheta intelligens, specialem originis suae in hoc significare voluit dignitatem, primum dicens, Manus tuae fecerunt me.

4. Creata verbo omnia. De homine condendo ante tractatur.---In creatione mundi omnia verbo effecta esse acecpimus, cum dicitur: Fiat lux (Gen. I, 3); cum dicitur: Fiat firmamentum (Ibid. 6); cum dicitur: Et pareat arida (Ibid. 9); cum dicitur: Germinet terra herbam pabuli seminantem semen secundum suum genus (Ibid. 11); cum dicitur: Fiant luminaria in firmamento (Ibid. 14); cum dicitur: Ejiciant aquae reptilia animarum vivarum (Ibid. 20). Ergo omne, ex quo vel in quo mundi totius corpus [Col. 0565B] creatum est, originem sumit ex dicto, et subsistere in id quod est ex verbo Dei coepit. Verum de homine ita Deus locutus est: Faciamus hominem ad imaginem et similitudinem nostram (Ibid. 26). Differt itaque natura et origo hominis ab institutione universae creationis: et proprie de eo ante et tractatur et confirmatur ut fiat, cum caetera sine quadam consilii sententia esse sint jussa. Habet ergo [(1) 1Kb] primum hanc origo hominis dignitatem, quod ei proprium fuit de se ante tractari.

5. Privilegium aliud, quod manibus Dei condatur. Quae hic indagentur.---Verum et in hoc praesenti prophetico dicto ingens humanae originis privilegium continetur. Non enim manus Domini pecora et aquatilia et volatilia fecerunt; nusquam istud Scripturae [Col. 0565C] tradidere. Egregium hoc itaque et praeclarum in homine est, quia a caeteris dignitate operationis excipitur. De confirmatione autem coeli ita quodam in loco legimus: Ego manu mea firmavi coelum (Esai. XLV, 12, sec. LXX). Ergo exaequatur operationi hominis istud elementum, cum [(a) 1Kb] idipsum manu Dei firmatum esse memoratur? Sed quamquam coelum manu; homo tamen manibus. Praestat ergo officio unius manus, duarum operatio: et id quod ad confirmationem coeli satis est, in hominis conditione non sufficit. Intelligendum autem est cur manibus Propheta se factum esse dicat: neque solum factum, sed etiam figuratum vel praeparatum.

6. Uno Dei jussu perfecta omnia, non homo.---Caeterorum omnium elementorum creatio eo ipso tempore [Col. 0566A] et instituta et effecta est, quo subsistere jubebatur: neque inchoationem eorum et perfectionem tempus aliquod 337 discernit; nam consummationem inchoatio in eo quod est coepta percepit. Homo vero, cum internam et externam in se naturam dissonantem aliam ab alia contineat, et ex duobus generibus in unum sit animal rationis particeps [(2) 1Kb] constitutus [(b) 1Kb] , duplici est institutus exordio. Primum enim dictum est: Faciamus hominem ad imaginem et similitudinem nostram (Gen. I, 26); dehinc secundo, Et accepit Deus pulverem de terra, et finxit hominem (Gen. II, 7).

7. Facta illius ad imaginem Dei anima. Corpus deinde de terra formatum.---Primum opus non habet in se assumptae aliunde alterius naturae originem. Incorporale [Col. 0566B] est, quidquid illud [(c) 1Kb] tum de consilii sententia inchoatur: fit enim ad imaginem Dei. Non Dei imago; quia imago Dei est primogenitus omnis creaturae: sed ad imaginem Dei, id est, secundum imaginis et similitudinis speciem. Divinum in eo et incorporale condendum, quod secundum imaginem Dei et similitudinem tum fiebat: exemplum scilicet quoddam in nobis imaginis Dei est, et similitudinis institutum. Est ergo in hac rationali et incorporali animae nostrae substantia primum, quod ad imaginem Dei factum sit. Secundi vero operis efficientia quanto differt ab institutione prima (f. primi)? Deus terrae pulverem accipit. Nam sumitur pulvis, et terrena materies formatur in hominem, vel praeparatur: et ex alio in aliud opere ac studio artificis expolitur. Primum [Col. 0566C] ergo non accepit, sed fecit: secundum non ut primum fecit, sed accepit; et [(d) 1Kb] tunc formavit vel praeparavit.

8. Praeparatum etiam recte dici potest. Cur manibus Dei, non manu.---Utrumque [(e) 1Kb] autem intelligi recte potest, quia utrumque scriptum deprehendimus: ut formaverit in id quod est, corporis scilicet speciem; vel praeparaverit in id quod dicitur: Et inspiravit in eum spiritum vitae, et factus est homo in animam viventem (Gen. II, 7). Inspirationi ergo huic praeparatus sive formatus est: per quam natura animae et corporis [(f) 1Kb] in vitae perfectionem quodam inspirati spiritus foedere contineretur. Scit in se duplicem beatus Paulus esse naturam, cum secundum interiorem hominem delectatur in lege, et cum aliam in memsuis [Col. 0567A] videt legem quae se captivum ducat in lege peccati (Rom. VII, 22 et 23). Quod ergo fit secundum imaginem Dei, ad animi 338 pertinet dignitatem. Quod autem formatur ex terra, speciei [(1) 1Kb] corporis naturaeque primordium est. Et quia vel locutus ad alterum Deus intelligitur cum dicit, Faciamus hominem; vel triplex cognoscitur hominis facti [(2) 1Kb] praeformatique [(a) 1Kb] perfectio: cum et fit ad imaginem Dei, et formatur e terra, et inspiratione spiritus in viventem animam commovetur: idcirco manibus se factum et formatum, non manu tantum Propheta testatur, quia in constitutione sua non [(b) 1Kb] solitarii tantum, et eadem triplex fuisse docetur operatio.

9. Humana de se ignorantia. Intellectus a Deo rogandus.---Et quia istud sciat Propheta valde esse [Col. 0567B] occultum atque reconditum, quatenus scilicet manibus Dei formatus sit: tamen ut plenam atque absolutam intelligentiae hujus rationem [(c) 1Kb] consequatur, ait: Da mihi intellectum, ut discam mandata tua. Tamquam ignorans haec loquitur, et tamquam nondum intelligentiam adeptus, dari sibi intelligentiam deprecatur: et audent non dico Ecclesiae homines, sed gentium sophistae, quaedam de naturae humanae institutione velle tractare; audemus etiam gloriari, rectae ac perfectae nos vitae esse scientiam consecutos. Sed doceri nos oportet prophetae hujus exemplo, ut vel divinarum rerum ignorantiam confiteamur, vel ignoratarum intelligentiam deprecemur. Optimum est autem coelestium mandatorum scientiam a Deo per precem postulare, infirmitatem ingenii nostri paupertatemque [Col. 0567C] cognoscere. Primum enim, secundum Apostolum, munus est gratiarum sapientiae donum, sequens scientiae (I Cor. XII, 8): et idcirco hunc ordinem etiam hic propheta servavit, dicens: Da mihi intellectum, ut discam mandata tua. Primum intelligentiam, post etiam scientiam deprecatus est.

10. Piorum conspectus tristis impiis, laetus justis.---Sequitur deinde, VERS. 74: Qui timent te videbunt me, et laetabuntur, quia in verba tua speravi. Consuetudo impiorum est, ut conspectis religiosis viris tristes sint. Oderit enim necesse est, ebriosus sobrium, continentem impudicus, justum iniquus: et tamquam conscientiae onus, praesentiam sancti cujusque non sustinet. Contra vero ad conspectum viri fidelis, religiosi omnes quibus timor Dei est laetantur, et vel [Col. 0567D] solo corporeae contemplationis 339 visu gratulantur, [Col. 0568A] modo avium herbarumque quarumdam, quae visae tantum et [(d) 1Kb] conspectae morbis aliquibus et infirmitatibus medentur. Utilis ergo est et sancti praesentia timentibus Deum: quia necesse est profectum aliquem ex contemplatione ipsius consequantur. Sed Propheta non hoc in se solum contuendum putat, quod [(3) 1Kb] caducis [(e) 1Kb] ac promiscuis oculis subjectum est. Vult ille probitatem vitae suae conspici, vult justitiam suam et religionem et continentiam cerni, Non enim tantum, quia vident eum, timentes Deum laetabuntur; sed quia vident eum in verba Dei sperantem: et sperantem non mediocriter, neque confuso humanae opinionis errore; sed dicentem cum libertate id quod consequitur.

[Col. 0568B] 11. Judicia Dei praesentia, non aeterna, Prophetae nota.---VERS. 75. Cognovi, Domine, quia aequitas judicia tua et [(f) 10Kb] vere humiliasti me. In locis caeteris meminimus, ita Prophetam dicere solitum: Da mihi intellectum, et doce me, et observabo praecepta tua. Nunc autem tamquam [(g) 1Kb] de adeptis profitetur, dicens: Cognovi, Domine, quia aequitas judicia tua. Sed hic non de judiciis illis aeternis, sed de praesentibus sermo est. Judicia enim illa aeterna secundum eumdem prophetam, sicut abyssus multa (Psal. XXXV, 7); et secundum Apostolum: Judicia Dei investigabilia et inscrutabilia (Rom. XI, 33). Scit autem in his judiciis quae nunc sunt, quidquid in se geratur, ex judicio Dei fieri: omnes tribulationes, omnes pressuras, omnia insectationum odia, omnes persecutionum infestationes, ex judicio in se Dei adesse, ut per haec [Col. 0568C] probabilis, ut per haec emendatus, et tamquam per ignem examinatus atque purgatus sit.

12. Scientiae et fidei discrimen.---Plus est autem nescio quid in cognitione, quam in fide, operis: et idcirco hic non credidit, sed cognovit: quia fides habet obedientiae meritum, non habet autem cognitae veritatis fiduciam. Distinxit Apostolus plurimum inter cognitionem fidemque differre, posteriore eam loco inter gratiarum dona connumerans. Primo enim sapientiam, sequenti cognitionem, tertio fidem praedicavit: quia qui credit, potest ignorare quod credit: qui autem jam cognovit, non potest id quod cognovit adepta cognitione non credere (Vid. lib. VIII de Trin., n. 10).

13. Judicia Dei justa.---Ergo ambiguitatem hic non [Col. 0568D] admittit Propheta, quin sciat justa esse Dei judicia, [Col. 0569A] id est, humiliationis suae et tribulationis et 340 contemptus et injuriae et doloris. Ita enim ait: Cognovi, Domine, quia aequitas judicia tua, et vere humiliasti me. Non sine causa se scilicet esse tribulationibus subditum, non sine causa passionibus permissum, non sine causa [(1) 1Kb] injuriis humiliatum; sed ad humanorum vitiorum expianda peccata, ex justis se ac veris Dei judiciis humiliationi esse subjectum.

14. Ea non petit David declinare; sed Dei ope fortiter ferre.---Sed quia in his passionibus ex aequitate divini judicii versetur: [(a) 1Kb] exhortationem praesentium humiliationum ex misericordia Dei deprecatur; quia humana infirmitas impar sit tolerantiae passionum, dicens, VERS. 76: Fiat misericordia tua, ut exhortetur me [Col. 0569B] secundum eloquium tuum servo tuo. Sed meminit bonum sibi esse humiliari, bonum sibi esse passionibus subdi, et ea omnia, a quibus vexatur, purgationem sibi terrenorum esse vitiorum. Non enim ut humilitas ac tribulatio a se auferatur, orat; sed ut sibi ex misericordia Dei adhortatio in tribulatione praestetur. Optat ergo [(b) 1Kb] diutino praelio in his corporis sui infirmitatibus militare: optat longo certamine adversus mundi hujus nequitias consistere. Sed adhortationem ex misericordia Dei sperat: ut tribulatus licet et afflictus, divinae adhortationis auxilio firmetur. Scit et beatus apostolus Paulus, omni ipse tentationum genere perfunctus, uti [(c) 1Kb] se divinae misericordiae adhortatione, dicens: Benedictus Deus pater Domini nostri Jesu Christi, pater miserationum, et Deus omnis exhortationis, [Col. 0569C] qui exhortatur nos in omni tribulatione (II Cor. I, 3, 4). Et adhortationem hanc scit sibi Propheta promissam [(2) 1Kb] a Deo patre [(d) 1Kb] et Domino miserationum, qui per tentationes eum qui in se credat examinet: atque ideo subjecit, secundum verbum tuum servo tuo: id est, secundum eam promissionem, qua spoponderit se tribulatos in passionibus non relicturum. Dixit enim in Evangeliis: Cum ergo tradent vos, nolite cogitare quomodo aut quid loquamini; dabitur enim vobis [(3) 1Kb] in illa hora quid loquamini. Non enim vos estis qui loquimini, sed Spiritus patris vestri qui loquitur in vobis (Matth. X, 19, 20). Et hoc quidem quantum ad praesens pertinet tempus.

15. Vita aeterna ex Dei misericordia. Jam non vere vivimus. Vitae verae spes quibus foveatur.---Futurae autem [Col. 0569D] spei Propheta non immemor est, dicens, VERS. 77: Veniant mihi miserationes tuae, et vivam: quia lex tua meditatio mea est. Naturae corporalis infirmitas eget miserationibus Dei. Neque enim beatae illius vitae aeternitatem 341 consequi merito suo poterit, nisi miserationibus [Col. 0570A] ejus, qui pater miserationum est, provehatur. Scit Propheta nondum se ea vivere vita quae vita sit: nemo enim nostrum hoc quod nunc vivit, vitam audebit existimare. Nunc enim in corpore mortis sumus, Paulo dicente: Quis me liberabit de corpore mortis hujus (Rom. VII, 24)? Et hoc ipsum eodem hoc propheta testante ita: Et in pulverem mortis [(4) 1Kb] deduxisti me (Psal. XXI, 16). Vera enim vita nostra cum Christo absconsa est in Deo. Sed neque haec, in qua nunc agimus, regio viventium est: ea autem est de qua hic idem propheta ait: Et complacebo Deo in regione vivorum (Psal. CXIV, 9). Atque ideo vivam dixit quia non usu vitae istius vivit, sed in Dei sit miseratione victurus. Sed sperat istud, quia lex Dei meditatio ejus est. Vacemus igitur divinae lectioni, vacemus [Col. 0570B] praeceptis Dei, et opera legis, vitae nostrae officiis exsequamur: quia propter meditationem legis veniente in se Domini miseratione, sperat se Propheta victurum.

16. Inimicorum non rogat David ultionem, sed conversionem.---Non est vero sufficiens huic prophetae, ut sibi tantum sollicitus sit, ac solum sui memor sit. Oportet eum curam humani generis sumere, et publicae sollicitudinis affectum subire, et orare pro his qui in peccatis et irreligiositate versantur. Hujus itaque affectus sui sollicitudinem consequenti versu docet, dicens, VERS. 78: Confundantur superbi, quia injuste iniquitatem fecerunt super me. Non est hic maledicti oratio, neque retributionem injuriae sibi illatae precatur. Et absit ut Propheta Evangelii praedicator rationem evangelicae charitatis excesserit. Domino [Col. 0570C] enim dicente, Diligite inimicos vestros, et orate pro calumniantibus [(5) 1Kb] vos [(e) 1Kb] ac persequentibus vos (Matth. V, 44), ratio non patitur, ut nunc vindictam in superbos atque injuriosos precetur. Sed quia a peccatis qui desinit, in his erubescit; et qui vitia derelinquit, necesse est ea idcirco quia oderit derelinquat: orat Propheta, ut qui in se superbi injuste fuerint, hi per cognitionem vitiorum suorum in his quae gesserint erubescant. Quamdiu enim quis peccat, in his quae peccat non confunditur, consuetudine et voluntate peccandi. Ubi vero peccare destiterit, finem peccandi habet ex pudore peccati. Ipse autem exercetur in mandatis Dei, vivendo juste, religiose praedicando, injurias non retribuendo, et tolerando patienter. Ob id enim multorum in se superborum contradictiones [Col. 0570D] iniquitatesque sustinuit.

17. Absolute autem consequenti versu id, quod de confusione superborum tractamus, significasse intelligitur. Sequitur enim, VERS. 79: Convertantur mihi qui timent te, et qui [(6) 1Kb] noverunt 342 testimonia [Col. 0571A] tua. Vult ergo eos, qui Deum timere coeperunt, ad se Propheta converti, ut per doctrinam suam in vitiis suis et criminibus erubescant: cognitis scilicet testimoniis Dei, de quibus multa jam diximus, et confusi de veteribus delictis ad institutionem Prophetae doctrinamque se referant; quorum ex superbia atque peccatis ad pietatem modestiamque conversio est.

18. Modestia David nostram arguit superbiam.---Conclusit autem verecundiae suae more, dicens, VERS. 80: Fiat cor meum immaculatum in justificationibus tuis, ut non confundar. Exercetur in mandatis, meditatur in lege, justitiam judiciorum Dei cognovit, timentes Dominum conspectu ejus laetantur, manibus Dei factus atque formatus est; et non audet dicere immaculatum cor sibi esse: et audemus interdum praeferre [Col. 0571B] innocentiam nostram, jactare vitiorum abstinentiam, et puros nos a peccatis atque iniquitatibus gloriari? Sed ut fidem, ita et humilitatem ac modestiam discere a Propheta nos convenit, orante ut sibi immaculatum cor fiat. Scit enim ex eo progredi, secundum id quod dictum est: De corde enim exeunt cogitationes malae, caedes, lasciviae, fornicationes, furta, falsitates, blasphemiae, et horum similia (Matth. XV, 9). Hoc igitur immaculatum fieri deprecatur, unde tot tantorumque vitiorum, quasi ex quodam fomite, initia suggeruntur. Immaculatum autem hoc modo sciens fieri, si in justificationibus Dei maneat: justificationum autem hunc fructum esse intelligit, ne in his manens confundatur. Confusio enim ex peccatorum conscientia est, et ex opprobrio delictorum. [Col. 0571C] Ubi ergo confusio non erit, nec peccatum erit. Peccatum vero ubi non erit, in justificationibus Dei manebitur. Justificationes autem Dei, immaculatum cor esse praestabunt.



[(1) 1Kb] LITTERA XI. [Figure: [Hebrew Text] 2Kb] Caph.

Defecit in salutare tuum anima mea, et in verbum tuum spero. Defecerunt oculi mei in eloquium tuum, dicentes: Quando consolaberis (Hil. exhortaberis) me? Quia factus sum sicut uter in pruina, justificationes tuas non sum oblitus. Quot sunt dies servi tui? quando facies de persequentibus me judicium? Narraverunt mihi iniqui exercitationes; sed non ut lex tua. Omnia mandata tua veritas: iniqui (Hil. inique) persecuti [Col. 0571D] sunt me, adjuva 343 me. Paulo minus consummaverunt me in terra: ego vero non dereliqui mandata tua. Secundum misericordiam tuam vivifica me, et custodiam testimonia oris tui.

[Col. 0572A] 1. Defectionem animi parit ingens desiderium. Salutaris Jesus.---Naturae humanae est, ut cum id quod desiderat non potest obtinere, per desiderii jugem cupiditatem animi defectione teneatur. Et hoc nosse ex ipsis affectionis nostrae motibus promptum est, in quantam animi defectionem, eorum quos desideramus exspectatione, redigamur. Propheta itaque, [(2) 1Kb] cui exspectatio omnis ad Deum est, cui omne in mandatis ejus desiderium est, loquitur et dicit, VERS. 81: Defecit in salutare tuum anima mea, et in verbum tuum spero. Non habet alia, quae desiderium suum occupent: et sancti cupiditas non vacat saeculi rebus. Deficit igitur in desiderio [(3) 1Kb] salutaris: et deficit ob id, quia [(a) 1Kb] in verbum Dei speret: finis enim legis Christus Jesus est, et hic est de [Col. 0572B] quo scripserunt Moyses et prophetae. Est autem salutaris ipso illo nomine quod Jesus nuncupatur. Jesus enim secundum hebraicam linguam salutaris est: et idipsum Angelus ad Joseph loquens docet, cum dicit: Et vocabis nomen ejus Jesum (Matth. I, 21): ipse enim salvum faciet populum suum a peccatis [(b) 1Kb] . Causa itaque defectionis est desiderium salutaris. Desiderii autem hinc origo est, quod [(4) 1Kb] in verbum Dei sperat. Salutaris enim noster Jesus est, qui et desideratus et natus est. Sed defectionem animae desiderantis intelligendum est quid sequatur.

2. Defectio oculorum.---Ait, VERS. 82: Defecerunt oculi mei in eloquium tuum, dicentes: Quando exhortaberis me? Sequitur ergo defectionem animae defectio oculorum. Sed ut de natura defectionis animae [Col. 0572C] tractavimus, videamus qualis oculorum soleat esse defectio. Pone igitur in exspectatione aut peregrinantis viri conjugem, aut jam diu absentis filii patrem, quem in omni tempore existimet reversurum: nonne [(5) 1Kb] ei itineri [(c) 1Kb] , quo venturum opinabitur, semper intendet? nonne intentio ac visus oculorum 344 contuitionis ipsius exspectatione deficiet? Desideria haec in se prophetarum Dominus testatur, cum dicit: Amen dico vobis, multi prophetae et justi quaesierunt videre quae vos videtis, et audire quae auditis (Matth. XIII, 17). Propheta itaque et animo et oculis [(6) 1Kb] deficit.

3. Oculi mentis hic designantur. Exhortatio ad sanctos in inferno quiescentes.---Sed hi nunc oculi Prophetae, licet Dominum videre desideraverint, non sunt tamen corporis oculi; loquuntur enim et exspectant: [Col. 0572D] et mentis potius est contuitio ista et loquela, non corporis. Dicunt enim: Quando exhortaberis me? Scit exhortationem hanc [(d) 2Kb] sanctos quiescentes in inferno desiderare. Scit testante apostolo Petro, [Col. 0573A] descendente in inferna Domino, etiam his qui in carcere erant, et increduli quondam fuerunt in diebus Noe, exhortationem praedicatam fuisse (I Petr. III, 19 et 20). In haec igitur Dei eloquia oculis loquentibus deficit: non tam visu corporeo Dominum ex eloquiis Dei nuntiatum, quam contemplatione animae et mentis exspectans.

4. Uter in pruina, corpus continentia castigatum. Cupiditas ardens justificationum Dei non meminit.---Dehinc sequitur, VERS. 83: Quia factus sum sicut uter in pruina, justificationes tuas non sum oblitus. Novi generis haec causa est, ut ideo justificationes Dei non oblitus sit, quia factus sit sicut uter in pruina. Et si rem solis auribus metiamur, inanis et ridiculus Prophetae sermo existimabitur. Sed meminit [Col. 0573B] utrem pro humanis corporibus nuncupari, Domino in Evangeliis dicente (Marc. II, 22): Nemo, inquit, mittit vinum novum in utres veteres. Et non ambigitur eum [(a) 1Kb] in utribus corpora, in peccatis suis [(1) 1Kb] vetera memorasse. Per continentiae autem studium frigent fidelium corpora: et calore naturae interioris exstincto, utres erunt frigidi; quae cum intrinsecus per naturam vitiorum efferventium incalescant, extrinsecus tamen continentiae patientia tamquam pruinae frigore obrigescant. Ergo in hoc corporum frigore justificationum Dei immemores esse non possumus. Quisquis autem per vitiorum ardorem utre pleno caluerit, neque per metum Dei religionemque frigescat, necesse est justificationum Dei obliviscatur. Quae oblivisci sanctus non poterit, cum utris in pruina [Col. 0573C] modo [(2) 1Kb] obrigescens [(b) 1Kb] extrinsecus, 345 internarum cupiditatum omnium instigatione sit frigidus.

5. Judicium non hic poscitur extremum (Psal. I, 5), sed virtus qua diabolus cum ministris conteratur.---Dehinc sequitur, VERS. 84: Quot sunt dies servi tui? quando facies [(3) 1Kb] mihi de persequentibus me judicium? Judicium post consummationem saeculi Propheta esse non ignorat, cum ait: Propterea non resurgunt impii in judicio, neque peccatores in concilio justorum: quod ergo nunc orat de persequentibus se fieri judicium? Non illud utique quod in resurrectionis saeculo meminit futurum, cum se paucorum nunc [Col. 0574A] dierum secundum corporalem vitam sciat esse. Ita enim ait: Quot sunt dies servi tui? Cum dicit quot scit esse non plures. Et superius dixerat, esse se tamquam utrem in pruina. Ergo quia se paucorum dierum scit, fieri judicium ab his qui se persequuntur desiderat, a diabolo scilicet, ministrisque ejus. Sunt enim spiritales nequitiae in coelestibus. Sed scit et diabolum in resurrectionis saeculo judicandum. Paucorum itaque dierum ipse cum sit, fieri hoc judicium desiderat: scilicet ut consummate sanctus et perfecte Deo placens conterat [(4) 1Kb] intra se diabolum, conterat adversantes sibi inimicasque virtutes, et fidei suae animae subdat nequitias spiritales. Nondum igitur de naturae suae firmitate confidit, licet jam ut uter frigeat: sed ut per misericordiam Dei judicium in inimicos [Col. 0574B] suos sit, deprecatur. Hanc potestatem judicii Dominus apostolis suis dedit, dicens: Ecce dedi vobis potestatem calcare super serpentes et scorpiones, et super omnem virtutem inimici (Luc. X, 19). Vocem hanc quidem nondum Propheta Domini in corpore manentis audivit: sed dari sibi id potestatis orat, ut constituatur sibi in persequentes se tale judicium. Tentatur enim undique, cum ei per naturam corporis vitiorum inest [(c) 1Kb] connata materies: eamque diabolus conatur ardore geminae cupiditatis accendere, cum impiis irreligiosorum vocibus laeditur, cum profanas gentium contra Deum disputationes et eloquia vesana perpetitur.

6. Iniqui doctrinae veritatem mentiuntur, non habent.---Ideo in consequenti ait, VERS. 85: Narraverunt [Col. 0574C] mihi iniqui exercitationes; sed non ita ut lex tua. Quanti enim sunt, qui quaedam humanae vitae instituta docere se asserant, cum ad virtutes saeculi [(5) 1Kb] studiis animam nostram Deo rectius servientem accendunt [(d) 1Kb] ? Quanti etiam sunt, qui cognitionem se habere [(6) 1Kb] divinarum Scripturarum mentientes, haeretica et perversa dogmata praedicant? Sed sciens Propheta perfectam humanae doctrinae eruditionem 346 in Dei lege esse, ait: Narraverunt mihi iniqui exercitationes; sed non ita ut lex tua. Iniqui enim sunt haec praedicantes. Et ideo [(7) 1Kb] vox Dei vetuit peccatorem eloquia sancta narrare; quia iniquitas, [Col. 0575A] doctrinae coelestis non recipit veritatem. Peccatori enim dixit Deus: Quare tu enarras justitias meas, et assumis testamentum meum per os tuum (Ps. XLIX, 17)? Tu autem [(1) 1Kb] odisti disciplinam, rejecisti sermones meos retro. Et has igitur exercitationes Propheta non fert, sciens nihil narrationi legis aequandum.

7. Justi iniqua est persecutio.---Denique adjecit, VERS. 86: Omnia mandata tua veritas: inique persecuti sunt me, adjuva me. Justum qui persequitur, necesse est ut inique persequatur: quia iniquitas injustae operationis effectus est. Scit et hanc Apostolus persecutionum iniquitatem, cum dicit: Omnes volentes religiose vivere in Christo, persecutionem patientur (II Tim. III, 12). Multae enim tribulationes justorum [Col. 0575B] sunt (Ps. XXXIII, 20). Nunc Satanas insectatur, nunc ministeria ejus impugnant, nunc falsorum fratrum simulatio ad nocendum arte fraudulentae insectationis irrepit. Sed Propheta, qui veritatem esse mandata Dei meminerit, injustae iniquitatis persecutionem fideli animo sustinet. Et quia persecutionem sciat fidei esse documentum, non orat eam a se removeri: sed adjuvari se in ea postulat, et opem atque auxilium misericordiae Dei precatur, evangelici hujus praecepti non ignarus: Qui non accipit crucem suam, et sequitur me, non est me dignus (Matth. X, 38).

8. Veritas. Persecutionis necessitas et utilitas.---Veritas ergo est in praeceptis Dei. Veritas nihil falsum, nihil incertum, nihil imperfectum habet. Persecutio autem justo intentata, [(a) 1Kb] iniqua est. Iniquitas [Col. 0575C] enim praedicatorem necesse est oderit veritatis: sed auxilium a Deo est veritatis praedicatori. Graves enim meminit has esse persecutorum molestias: et quia justo utiles sint, non putat amovendas. Periculosa namque otiosae fidei pax est, et faciles securis excubiis insidiae sunt. Bellis autem exercitatum virum non cito doli capient: et glorioso certamine opus est, ut corona victoriae deferatur. Ob quod non orat sibi adimi causam certandi, sed tribui auxilium vincendi.

9. Tentationibus pene cessit David.---Meminit autem non in levi se tentationum esse pugna. Sequitur enim, VERS. 87: Paulo minus consummaverunt me in terra: ego autem non dereliqui mandata tua. Prope usque [(b) 1Kb] ad finem fidei, injustae persecutiones Prophetam [Col. 0575D] redegerunt, illae scilicet, de quibus superius 347 diximus, spiritales nequitiae in coelestibus, quae nos ad corporalia vitia ingestis cupiditatum illecebris instigant. Pene igitur est Propheta consummatus in terra, id est, in corporum vitia et peccata dejectus. Ut enim consummatio bonorum, ita et malorum est. Sed ingruentibus licet his perniciosissimis inimicis ac persequentibus se, mandata Dei non derelinquit: [Col. 0576A] et infirmata licet naturae suae imbecillitate, in praeceptis Dei permanet; hoc gloriosius in mandatis Dei permanens, quod pene naturae suae infirmitas sit subacta.

10. Vitam futuram optat, Evangelium interim servaturus.---Concludit deinde modestiae et spei suae more, dicens, VERS. 88: Secundum misericordiam tuam vivifica me, et custodiam testimonia oris tui. Vivificari se tamquam nondum vivens precatur: et custoditurum se testimonia oris Dei, tamquam nunc non custodiat, pollicetur. Sed cum vivat in corpore, vitam ille non hujus saeculi concupiscit: et cum testimonia Dei in lege custodiat, tamen testimonia oris Dei custoditurum se pollicetur: quae evangelicis innovata praeceptis, non adulterio tantum, sed etiam [Col. 0576B] desiderio adulterii [(c) 1Kb] abstinentes (Matth. V, 28), sola fidei sanctificatione consummant: per Dominum nostrum Jesum Christum, qui et os et dextera et virtus et sapientia Dei est, benedictus in saecula saeculorum. Amen.



LITTERA XII. [Figure: [Hebrew Text] 2Kb] Lamed.

In aeternum (Hil. saeculum), Domine, permanet verbum tuum in coelo. In generatione et generationem (Hil. generatione) veritas tua: fundasti terram, et permanet (Hil. permanebit). Ordinatione tua perseverat dies: quoniam omnia serviunt tibi. Nisi quod lex tua meditatio mihi est, tunc periissem in exprobratione mea (Hil. mea est, tunc forsitan perissem in humiliatione). In [Col. 0576C] aeternum non obliviscar justificationes tuas; quia in ipsis vivificasti me, Domine (abest infra Domine). Tuus sum ego, salva me: quoniam justificationes tuas exquisivi. Me exspectaverunt peccatores ut perderent me: testimonia tua (Hil. Domine) intellexi. Omni consummationi vidi finem: latum mandatum tuum nimis (Hil. vehementer).

348 1. Scientia coelestis, Dei donum.---Sermonem Prophetae non in humilibus aut pervulgatis demorari decet, sed semper excelsa et Deo digna tractare: atque ita, ut dum nos ad innocentis vitae observantiam imbuit, ingenii quoque nostri humilitatem ad intelligentiam divinorum et invisibilium sacramentorum extollat. Nec sane humana infirmitas in coelestem scientiam se ipsa proveheret, nisi Deo donum [Col. 0576D] scientiae per doctrinam Spiritus largiente ad cognitionem divinae et imperspicabilis naturae erudiretur. Volens igitur Propheta praestare nos ac perficere Deo dignos, et sciens repositum humanae spei esse, ut [(d) 1Kb] in coelestem gloriam, si disciplinam coelestis obedientiae consectaretur, adscenderet, ita coepit, VERS. 89: In saeculum, Domine, permanet verbum tuum in coelo.

[Col. 0577A] 2. Coeli obsequium Dei verbo.---In coelo ait: quia scit in terris propter falsitatem hominum non manere. Et quomodo in coelo maneat, ipsa veluti corporalis contemplationis fide cernitur. Non est illic transgressio, non demutatio, non infirmitas, non otium. Contueamur solis annuum cursum, et menstruum lunae recursum, astrorum quoque aut stationes aut conversiones aut demutationes: numquid non finibus suis et constitutis terminis ac decretis vicissitudinibus continentur? Nihil illic demutatur, [(a) 1Kb] nihil differtur, nihil negligitur: sed (subaud. unumquodque) in constitutionis suae manet lege, et in indefessis obedientiae ministeriis perseverat.

3. Verbum Dei post saeculum hoc in aliis etiam manebit creaturis.---Sed servavit hanc desinendorum [(b) 1Kb] et [Col. 0577B] praeteriturorum officiorum Propheta rationem, dicens, VERS. 89: In saeculum, Domine, permanet verbum tuum in coelo. Latini quidem interpretes ambigua id significatione et minus propria transtulerunt. Nam [(c) 1Kb] quod graecitas habet, , , id nobiscum est in aeternum, Domine, translatum. Accipi autem aeternum ita potest, ut intelligatur nullo id quod aeternum est fine desinere. [(d) 1Kb] Saeculum vero, quod graece est, intra spatium definiti temporis continetur. Non enim ait, in saeculum saeculi; neque, in saecula saeculorum: sed, in saeculum verbum tuum permanet. Scit post hoc saeculum coelum et terram praeterire, Domino dicente: Amen dico vobis, coelum et terra [(1) 1Kb] praeterient [(e) 1Kb] , verba autem mea non transient (Matth. XXIV, 35). Meminit etiam hoc saeculum [Col. 0577C] praeteriturum esse, ut sit coelum novum, et terra nova (Esai. LXV, 17). Idcirco ait, In saeculum, Domine, permanet verbum tuum in coelo: quia post [(f) 1Kb] hoc saeculum transeunte 349 coelo, verbum hoc obedientiae constitutae in creaturis, quae revelationem filiorum Dei exspectant, necesse sit permanere.

4. Quos jam habitet, quos deserat, quos fugiat.---Sed non idcirco non et in terris aliquando Dei verbum est, licet id tantum in coelo propheta praedicet manere. Nemo enim nostrum est, qui non interdum donum spiritalis gratiae sentiat, qui non aliquando [Col. 0578A] in se habeat Dei verbum, cum sobrius, cum tranquillus est, cum continens est, cum benevolus (Mss. benevolens) est, cum misericors est (in his enim cum sumus, manet in nobis Dei verbum), cum praeceptis ejus bonarum rerum obeditione famulamur. Sed subrepentibus turbidarum affectionum motibus, cum subit pecuniae cura, cum aestus turpis ac lascivae cupiditatis accenditur, cum [(g) 1Kb] irae impetus commovetur, cum ebrietas desideratur; jam non est in nobis manens Dei verbum. Est autem in his, qui secundum Apostolum exuti veterem hominem cum peccatis suis, novum induerunt (Coloss. III, 9); qui commortui Christo et consepulti, jam in novitatem vitae resurrexerunt, et collocati sunt in coelestibus (Rom. VI, 4); qui terrestris imagine derelicta, coelestis imaginem [Col. 0578B] portant (I Cor. XV, 49). In his enim tamquam in coelo verbum Dei permanet, in quibus hoc verbum non offenditur ira, ebrietate, odio, infidelitate, lascivia. Nam etsi aliquando manet in nobis: [(h) 1Kb] tamen has [(2) 1Kb] habitationis suae contumelias non fert, ut semper inesse permaneat. Si vero haec commemorata vitia semper in nobis erunt, ne introire quidem polluta corporum domicilia dignabitur.

5. Verbum Dei praesto est cuique. Solis instar patenti se immittit, negat clauso.---Adest autem unicuique [(i) 1Kb] proximum, ut dictum est: stat enim ad ostium verbum Dei, et pulsat ostium animae nostrae, et dicit: Ecce stans ante ostium pulso; si quis aperiet mihi ostium, ingrediar ad eum (Apoc. III, 20). Vult ergo semper introire: sed a nobis ne introeat excluditur. [Col. 0578C] Claudimus enim per haec corporis vitia animae nostrae aditum. [(j) 1Kb] Quae si coeperit emundatis omnibus patere, illico introibit, modo solis, qui clausis fenestrae valvis introire prohibetur, patentibus vero totus immittitur: [(k) 1Kb] Ipse quidem semper ut illuminet promptus est; sed lumen sibi domus ipsa obseratis aditibus excludit. Est enim verbum 350 Dei sol justitiae, adsistens unicuique ut introeat: nec moratur lucem suam [(l) 1Kb] repertis aditibus infundere. Manet igitur hoc verbum Dei in coelis per indefessam [(m) 1Kb] coelestium obedientiam: quo exemplo [Col. 0579A] in sanctis quoque, qui coelestes secundum coelestis imaginem sunt (I Cor. XV, 49), Dei verbum manere credendum est.

6. Ut in coelo, ita in sanctis manet. Generationes duae, in quibis solis veritas Dei.---Sequitur dehinc, VERS. 90: [(1) 1Kb] In generatione [(a) 1Kb] et generatione veritas tua. Duplicem hanc sensus nostri intelligentiam, qua verbum Dei manere ut in coelo ita et in sanctis hominibus existimamus, versus hc qui consequitur confirmat. Non enim ait, [(2) 1Kb] in generatione generationis, aut generationibus [(b) 1Kb] generationum: sed in generatione et generatione veritas tua. Utramque generationem simplici significatione commemorat. Duas igitur generationes in duobus populis cognovimus: quorum unus est legis et prophetarum, alias est Evangeliorum et Apostolorum. Veritas [Col. 0579B] ergo Dei in solis his duabus generationibus manet. Sed cum prior generatio veritatem Dei intra se haberet, nulla alia tum habuit. Erant enim plures generationes gentium atque populorum. Et nunc cum haec eadem generatio indigna exstitit, in qua veritas Dei esset; hanc eamdem Dei veritatem, praeter eam quae Evangeliis credidit, non habet alia ulla generatio.

7. Terra fundata et mansura, moles terrena, rectius corpus humanum.---Sequitur vero: Fundasti terram, et permanebit. Convenerat ordini, ut post coelum dehinc terra nuncuparetur: sed hoc quod medium est, id est, in generatione et generatione veritas tua, ob eam causam intervenisse existimo, ut duplex illa de coelo, in quo verbum Dei manet, intelligentia [Col. 0579C] confirmaretur. Nunc ergo tamquam integer ordo servatus est: cum post coelum, in quo permanet Dei verbum, fundata terra mansura est. Et quidem hoc etiam de hac terra forte dictum intelligetur, quae fundata permanet, quam secundum Salomonem Deus per sapientiam fundavit: quae cum fluidae sit aquarum naturae superjecta, et inconstanti innatet substrata elemento, ita tamen sapienta et virtute et spiritu Dei fundata fuerit, ut permaneat. Sed mihi propheticus sermo etiam 351 de terra humani corporis videtur locutus: quae ita fundata sit, ut in ea tamquam in coelo verbum Dei maneta. Coelum enim et terra praeteribit (Matth. XXIV, 35): et quomodo [Col. 0580A] haec terra fundata mansura est? nisi fundata in hoc saeculo tantum mansura sit, id est, secundum saeculi hujus constitutionem et ipsa mansura. Sed si permansura est, ( [(c) 1Kb] quo verbo significatur in perpetuum mansura), earum necesse est [(d) 1Kb] generationum terra fundata et mansura esse credenda est, quibus ob veritatem in his Dei manentem, coelestis horum, nunc terrenorum corporum gloria praeparatur. Et absolutis id ita consequenti versu poterit intelligi.

8. Dies, sanctorum lumen. Nunc non omnia Deo serviunt.---Ait enim, VERS. 91: Ordinatione tua perseverat dies, quoniam omnia serviunt tibi. Dies iste qui nunc est, non perseverat, interventu noctis [(e) 1Kb] exemptus. Aut si de hujus diei temporibus locutus esset, mentionem etiam noctis fieri convenerat, quae [Col. 0580B] pari, ut dies, Dei ordinatione persistit. Sed quia dies lux est, et sanctus quisque mundi istius lumen est; hujus ergo luminis dies non ambigue ordinatione Dei perseverare creditur: et perseveraturus, quia omnia Deo serviant. Nunc enim non omnia Deo serviunt. Numquid peccatores Deo serviunt? Numquid et hi serviunt, qui adhuc scabello Domini pedum subdendi sunt? Dixit autem David: Dixit Dominus Domino meo: Sede a dextris meis, donec ponam inimicos tuos, scabellum pedum tuorum (Ps. CIX, 1). Et secundum Apostolum: Oportet eum regnare, donec ponat inimicos suos sub pedibus [(3) 1Kb] suis (I Cor. XV, 25). Ergo tunc dies, id est, sanctorum lumen permanebit, cum Deo coeperint universa servire.
[Col. 0580C]

9. In superioribus verum est etiam quod littera sonat.---Et haec quidem a nobis secundum propheticam atque apostilicam doctrinam commemorata sunt: ut quamquam in praesentibus dictis futurorum bonorum significari tempus intelligatur, in quo et coelum novum, et terra nova, et felix demutandorum corporum gloria, et aeterna, [(f) 1Kb] abolitis terrenorum vitiorum noctibus, nostri luminis dies spei et exspectatione nostrae praeparatur; tamen et magnificentiam Dei omnes hujus quoque mundi creationes indemutabili officiorum suorum constitutione testentur, cum ita firmata, [(g) 1Kb] fundata, statutaque omnia sint, ut perpetuis quibus manebunt constitutorum [Col. 0581A] ab exordio temporum cursibus perseverent.

352 10. Legis meditatio in tentationibus et aerumnis non deserenda.---Sed propheta perseverare se ut diem postulat, seque jam servum esse Domini sui meminit, dicens, VERS. 92: Nisi quod lex tua meditatio mea est, tunc forsitan perissem [(1) 1Kb] in humiliatione [(a) 1Kb] mea. Frequenter admonuimus humiliationem id significare, cum tentationibus anima subjecta est, et infirmitati suae derelicta humilis efficitur. Lex ergo ei meditatio est: et nisi meditatio ei fuisset, forsitan in humiliatione perisset. Non est ergo meditatio legis Dei, cum tribulamur et angustiamur, relinquenda: sed cum variis corporum infirmitatibus affligimur, cum inter persecutionum bella vexamur, constans in nobis debet legis esse meditatio. [Col. 0581B] Urant enim licet in excidium fidei ignes, lacerent quoque ad periculum salutis nostrae flagella, fodiant etiam ad eliciendam impietatis confessionem redempta a Deo corpora ungulae: dicti tamen prophetici meminisse debemus, ut consortes ipsius simus. Dicamus et nos patientes atque vincentes: Nisi quod lex tua meditatio mea est, tunc forsitan perissem in humilitate mea. Et beatitudinem meditationis hujus in exordio Psalmorum propheta meminit, dicens: Beatus vir qui non abiit in consilio impiorum, et in via peccatorum non stetit, et in cathedra pestilentiae non sedit. Sed in lege Domini fuit voluntas ejus, et in lege ejus meditabitur die ac nocte (Psal. I, 1 et 2). Et vere beatus erit, quisquis in lege Dei meditabibur: [(2) 1Kb] quia (Al. qua) meditatione in ipsa quoque [Col. 0581C] tribulationum humiliatione servabitur.

11. Lex vitae initium.---Dehinc sequitur, VERS. 93: In saeculum non obliviscar justificationum tuarum; quia in ipsis vivificasti me. Scit propheta, secundum Apostolum, finem legis esse Christum (Rom. X, 4), [(b) 1Kb] in qua justificationum observatio constituta est, scit et in Evangelia credituris legem esse paedagogam, scit et justum ex fide vivere (Gal. III, 24 et 11), scit et legem spiritalem esse (Rom. VII, 14), scit quod qui ea quae in lege sunt fecerit, vivet (Rom. X, 5), et idcirco ait: In saeculum non obliviscar justificationum tuarum; quia in ipsis vivificasti me: ut quamquam fides evangelica finitis legis sit operibus praedicanda, justificationum legis tamen, quae sibi vitae initium sit, immemor non sit; quia legis justificatio [Col. 0581D] evangelicae justificationis fideique paedagoga [(c) 1Kb] sit.

12. Dei est qui ei soli servit. Vitiorum est qui eis obsequitur.---Constanter vero, cum sibi nulla justificationum Dei subrepere possit oblivio, id quod consequitur [Col. 0582A] est professus, dicens, VERS. 94: Tuus 353 sum ego, salva me: quia justificationes tuas exquisivi. Non omnibus vox professionis istius competit: et rarus quisque est, qui se Dei audeat dicere. Audebit sane ille qui dixit: Mihi vivere Christus est, et mori lucrum (Phil. I, 21); et: Vivo jam non ego, vivit autem in me Christus (Gal. II, 20). Et qui hujus fidei erunt similes, non impudenter quod Dei sint confitebuntur. Vox ista est animae Deo semper intentae: opus istud est misericordiae indefessae, continentiae immobilis, jejunii usitati, largitionis impoenitentis. Quomodo enim se Dei esse profitebitur in libidinem calens, in iram mobilis, in avaritiam sollicitus, in ebrietatem sitiens, in gloriam saeculi inanis? Horum potius erit iste, non Dei. In quo enim haec passionum [Col. 0582B] vitia abundabunt, quomodo non eorum erit, quibus serviet? Plures gentium dii (I Cor. VIII, 6): sed unus Paulo Deus ex quo omnia, et unus Dominus noster Jesus per quem omnia. Constanter ergo propheta, cui soli servit, quod suus sit confitetur: et quia suus sit, ut salvetur orat. Suus autem per id est, quia justificationes ejus exquirat. Aliis quaerentibus gloriam mundi, aliis quaerentibus agros, domos, pecuniam, ille justitias Dei exquirit, et quod Dei sit gloriatur.

13. Diaboli contra justos contentio. Justi arma.---Est autem in istiusmodi pios ac religiosos viros ingens odium irreligiosorum. Et scit propheta, vel saeculi hominibus, vel diabolo et ministris ejus eum qui se Dei profitetur, esse [(3) 1Kb] perosum [(d) 1Kb] . Hoc etiam [Col. 0582C] consequenti versu docet, quo ait, VERS. 95: Me exspectaverunt peccatores ut perderent me: testimonia tua, Domine, intellexi. Diabolo vel ministris ejus [(e) 1Kb] pugna est, omnem gloriam viri fidelis auferre: et eum non ex portione Dei sinere esse, sed in damnationis suae consortium assumere. Longo itaque ac diutino praelio contra fidem Prophetae dimicatur. Sed memor ille mandatorum Dei, et testimonia ejus intelligens, restitit atque permansit. Neque aliter spem eorum, qui perditionem suam exspectabant, elusit, quam quod vitae sibi in testimoniis Dei intellexit esse doctrinam. Arduum autem atque difficile est intelligere Dei testimonia: et ultra praesentis cognitionis scientiam eorum intelligentia procedit. De testimoniis vero jam in psalmi exordio tractavimus. Per [Col. 0582D] haec enim praesentia legis testimonia, testimoniorum aeternorum cognitio praestatur. Denique id ipsum consequens sermo demonstrat.

14. quid. Quid finis. Consummatio multiplex [Col. 0583A] Prophetam non latens regnum Christi ante judicium.---Sequitur enim, VERS. 96: [(a) 1Kb] Omnis consummationis 354 vide finem. Frequenter admonuimus, non posse satisfactionem intelligentiae ex latinitatis translatione praestari. Alia enim vis dicti hujus est ex graeco enuntiati: ita enim est, . Id quod cum Graecis nuncupatur, ultra finem est rerum statutarum, neque aliquo ut desinat continetur; sed omnem limitem sub indefinita significatione transcendit. Quod autem nobiscum scribitur in finem, fine eo, [(1) 1Kb] quo significatur [(b) 1Kb] , existimabitur id unde agitur contineri. Sed Propheta, qui non corporalia neque terrena testimonia legis intelligit, secundum graecam significantiam ultra omnem consummationem contuetur. Scit consummationem esse [Col. 0583B] temporum [(c) 1Kb] legis, cum post plenitudinem temporum Deus in corpore contuendns sit: sed ultra hanc consummationem videt! videt et enim evangelicae spei tempus. Sed et hujus quidem consummatio non ignota ei est; ultra id enim intelligentiae suae oculos extendit. Namque et resurrectionis consummationem videt; scit enim et demutationis esse ordinem constitutum, Apostolo dicente: Unusquisque autem in suo ordine (I Cor. XV, 23); et rursum: Omnes quidem resurgent, sed non omnes commutabuntur (Ibid. 51). Novit et dies regni Domini nostri Jesu Christi, ex quo in regnum Dei patris provehemur, et in illa [(2) 1Kb] inexquisita et investigabilia Dei judicia transferemur. Scit et tempus esse judicii. Et haec scire ei ex amplitudine mandatorum Dei licuit: quia se in immensae [Col. 0583C] cognitionis doctrinam divinus sermo diffuderit.

15. Mandatum Dei cur latum. Praecepta Dei non sunt difficilia.---Ait enim: Latum mandatum tuum vehementer. Latum plane est, sive quod in infinitum cognitionem humanae ignorantiae [(d) 1Kb] extendit; sive quod multa sunt in quibus Dei praeceptis obtemperetur: [(e) 1Kb] atque obtemperetur secundum divisiones et munera gratiarum. Non enim ab omnibus omnia exspectantur, neque universi universa ad summam placendi implere possunt. Alius jejunio placet, alius simplicitate fidei promeretur, alius vitia eleemosynis redimit, [(3) 1Kb] alius se charitate consummat: sicut alii curationum concessa virtus est, alii prophetiae scientia contributa est, alii fidei firmitas data est, alii sapientia et cognitio donata est. Latum igitur mandatum [Col. 0583D] Dei est, et in omnia spei nostrae genera diffunditur: ut non difficile sit si voluntas adsit, praecepto Dei obtemperare; cum latum et diffusum sit ad placendum [Col. 0584A] officiosae religionis varietate. Neque solum 355 latum, sed vehementer latum: latitudinis infinitate hac ipsa superlativa adjectione monstrata.



LITTERA XIII. [Figure: [Hebrew Text] 2Kb] Mem.

Quomodo dilexi legem tuam, Domine? tota die meditatio est mihi. Super inimicos meos prudentem me fecisti mandato tuo: quia in aeternum mihi est. Super omnes docentes me intellexi: quoniam testimonia tua meditatio est mea. Super seniores intellexi: quia mandata tua exquisivi. Ab omni via mala prohibuisti (Hil., prohibui) pedes meos: ut custodiam verbum tuum. A judiciis tuis non declinavi: quia tu legem posuisti mihi. Quam dulcia faucibus meis eloquia tua! super [Col. 0584B] mel [(f) 1Kb] et favum ori meo. A mandatis tuis intellexi: propterea odivi omnem viam iniquitatis.

1. Psalmi hujus utilitas.---Utile hoc nobis ac necessarium Prophetae opus est, quo ad perfectam Dei cognitionem atque obeditionem edocemur. Duabus nos rebus maxime infirmitati nostrae congruis [(g) 1Kb] instituit; ut et Deum qui ignoratus sit noverimus, et mandatis ejus secundum voluntatem decreti sui obtemperemus. Perfectum enim Legis et Prophetarum et Evangeliorum virum in omni psalmi istius corpore Propheta [(h) 1Kb] conformat vel ex sua, vel ex alterius quem instituat persona, cui in fiducia sit, haec de se quae subjecta sunt praedicare. Est autem dignum contueri, qua verborum diligentia, qua intelligentiae absolutione nos in singulis quibusque dictorum [Col. 0584C] generibus Propheta confirmet.

2. Differat facere et amare. Amor legis quantus in David.---Dicit enim in tertiae decimae litterae versu, VERS. 97: Quomodo dilexi legem tuam, Domine! tota die meditatio est mihi. Promptum utique fuerat dixisse: Quomodo feci legem tuam! Sed quia majus meritum est, amantem aliquid potius agere, quam timentem; idcirco ait: Ut dilexi legem tuam. Differt enim longe obsequium amoris a timoris officio: nec habet gratiam voluntatis, necessitatis operatio. Non omnia enim ad perfecti obsequii consummationem sibi illa sufficiunt, quae quamvis 356 opus suum impleant, tamen quia [(i) 1Kb] coacta sunt, merito plenae gratiae indigent. Vult igitur Propheta opus suum dilectionis potius, quam terroris esse: et ex charitate [Col. 0584D] obsequium suum, non ex metu suscipi. Multi jejunant, dum a nobis objurgari timent. Multi aliquid in usum indigentium praebent, dum exprobrari irreligiosam [Col. 0585A] avaritiae suae et inutilem cupiditatem pertimescunt. Multi ecclesiam adeunt, dum argui absentiam suam et negligentiam erubescunt. Sed non omnes id quod faciunt, et amant. In amorem ergo non potest incidere necessitas obsequelae: quia nemo id quod diligit non vult. In facto vero potest non subesse dilectio, dum id efficitur, quod non fecisse aut terror aut pudor sit. Sed Propheta in nullo infirmus est. Quod amat facit, et quod facit indeficienter exercet. Legem enim, quam diligit, omni die et sine intermissione meditatur. Non subrepunt alia occupationum studia, non interveniunt diversi saecularium curarum aestus, nec in eum incidit, interjectu novae alicujus cogitationis, oblivio: semper idem est, et in eodem est. Tantus ipse in dilectae sibi legis meditatione est, [Col. 0585B] quantus dies universus in tempore sit.

3. Idolorum cultoribus prudentiorem eum esse non magnum est.---VERS. 98. Et quia, ut superius commemoravimus, legis et prophetarum atque evangeliorum hominem in se Propheta demonstrat; ait in consequenti, versu: Super inimicos meos prudentem me fecisti mandato tuo; quoniam in saeculum mihi est. Mandata Dei prudentius Propheta, quam inimici ejus, intelligit. Sed quid commune nobis et inimicis nostris in praeceptis est Dei, qui ea non solum ne mediocriter quidem comperta habent, verum ne initium saltem cognoscendi consectantur? Et quid magnum, si inimicis suis in mandatis Dei Propheta prudentior sit? Quando enim inanimantia saxa aut metalla aut ligna venerantes consequi aliquid de viventis atque [Col. 0585C] aeterni Dei cognitione potuissent, [(1) 1Kb] ut [(a) 1Kb] his comparatus fieret Propheta prudentior? Sed omnis hic impiorum error ipsum illud nomen (supple, aeterni Dei) cum Lege et prophetis et apostolis respuit , [(2) 1Kb] detrectat, horrescit.

4. Haeretici ac Judaei, inimici quos prudentia superat. ---Sed habet alios Propheta hic sanctus inimicos, quibus prudentius in mandatis Dei est eruditus. Mandatum Dei in prophetis et in lege haeretici habent: sed nullo eorum per imperitiam irreligiosae voluntatis utuntur. Mandatum legis Judaei tamquam proprium et haereditarium sibi vindicant, sed spiritalis circumcisionis auctorem non habentibus, quid circumcisio in signo tantum constituta jam proderit? quid sabbati religio Dominum 357 sabbati nescientibus [Col. 0585D] opis afferet? quid paschae agnus, liminum sanguis, et azymorum festivitas, agnum Dei et azyma sinceritatis et sanguinem salutis ignorantibus auxilii praestabit? Mandata exercent; sed efficientiam mandatorum et tempus ignorant. Legem legunt; sed eam, legente et nesciente Judaeo, Christianus intelligit. [Col. 0586A] Inimicus plane hic Prophetae est, parricidales manus unigenito Dei filio inferens, et salvatorem generis humani et vitae aeternae largitorem morte quantum in ipso est condemnans. Prae his ergo omnibus in Dei mandato prudentior est.

5. Ii doctores, qui inimici. David scientia a Deo.---Atque ut absolute hos inimicos significasse intelligeretur, id quod consequitur adjecit, VERS. 99: Super omnes docentes me intellexi, quoniam testimonia tua meditatio mea est. Didicisti, o David, a Moyse legem, et Aaron tibi sacrificiorum omnium doctor est, Jesus iteratae circumcisionis magister est, Samuel [(3) 1Kb] [(b) 1Kb] ungendi tibi sacramentum in temetipso et prophetae et regis ostendit: quid est istud quod loqui ausus es, quod super omnes docentes te intellexeris? [Col. 0586B] Sed superior versus, super quos omnes docentes se intelligat, ostendit, id est, super inimicos. Et rursum hic, qui nunc est versus inferior, qui inimici sint declarat, id est, omnes docentes. Claves enim coelorum se habere profitentur, et doctores esse se legis gloriantur. Et cum omnia legis testimonia adventum Domini nostri Jesu Christi testentur, super doctores suos Propheta intelligit: quia (al. qui) unigenitum Dei filium in carne venturum, testimonia ejus meditans, semper expectet. O felix discipuli intelligentia! o doctorum mirabilis imperitia! Docentes nesciunt; et intelligunt qui docentur. Caret autem Propheta vitio jactantiae: intelligentiae enim praestantiam unde adeptus esset ostendit. Nam superius ait, quod super inimicos suos prudentior a Deo in mandatis ejus esset [Col. 0586C] effectus. Intelligentia enim omnis ex eo est, qui prudentiorem esse eum constituit. Super docentes se ergo intelligit.

6. Datur exquirenti. Senior, populus anterior.---Et quia interdum ex naturae diversitate soleat accidere, ut discipulus prudentior sit magistro; tamen hoc ipsum diligentiae suae et studii esse demonstrat. Ait enim, VERS. 100: Super seniores intellexi: quia mandata tua exquisivi. Et super docentes intelligit, et super seniores [(4) 1Kb] intelligit, doctrinae atque intelligentiae suae officium cum ipsa temporis antiquitate demonstrans, id est, populi ante se [(5) 1Kb] anterioris 358 significans aetatem. In quo utrumque convenit, ut et antiquior sit, et se putet esse [(c) 1Kb] doctorem. Sed super eum ille intelligit, qui et docetur et junior est. [Col. 0586D] Intelligit vero, quia mandata Dei exquisierit, quae doctor dum se docere credit, ignorat.

7. Scientiae fructus.---Consequens autem est, ut qui super seniores et doctores intelligit, fructum intelligentiae suae reddat, scilicet ut ea, quae cognita et perfecta habere coepit, exerceat. Et videamus an hoc [Col. 0587A] ipsum in consequentibus sit. Ait enim, VERS. 101: Ab omni via mala prohibui pedes meos, ut custodiam verbum tuum. Perfecta haec et evangelici viri vox est, ab omni se malitiae via abstinere, et tot ubique occurrentibus erroris semitis, nulla earum per quam nequitia adeatur incedere.

8. Vitia arcenda, ut verbi Dei possit esse custodia. ---Sed [(a) 1Kb] altius nescio quid in eo Propheta significat, cum dicit, Prohibui pedes meos. [(1) 1Kb] Natura corporis nostri ferimur in omnem criminum cursum: et humanarum cupiditatum impetus in hanc nos viam cogit. Sed qui super seniores et docentes intelligit, per intelligentiae doctrinam se prohibuit, et exeuntem procurrentemque revocavit. Resistendum ergo est et obnitendum, ut nosmetipsos ab omni via mala primum [Col. 0587B] arceamus, tum deinde si quis nos [(2) 1Kb] instinctus [(b) 1Kb] eo coeperit ferre, retrahamus: et prius [(c) 1Kb] nostramet ipsi potestate sumus inhibendi, ut deinceps custodiamus Dei verbum. Antea autem propria inhibitione opus est, ut possit Dei verbi esse custodia. Neque enim quisquam verbum ante custodiet, [(d) 1Kb] et tum probibere se poterit. Prohibitio enim ea demum est, ut id quod fiebat, fieri arceatur: custodia vero tum firma est, cum se quis a malis inhibens, bona observat sine intermissione custodiae.

9. Verbi Dei vera custodia.---Qualis autem custodia verbi Dei esse debeat, sequens versus docet. Sequitur enim, VERS. 102: A judiciis tuis no declinavi: quia tu legem posuisti mihi. Haec est igitur vera custodia, nullam in partem a Dei se judiciis deflectere, neque [Col. 0587C] levi saltem declinare decessu; sed intentum semper, et semper immobilem in eo in quo institit permanere.

10. Lex evangelica lege Moysi continetur, homini dal spem gloriae Dei.---Non declinat autem, quia legem sibi Dominus statuerit. Legem quidem Moyses statuerat; sed hic idem propheta in psalmo altero oraverat, dicens: Domine, constitue legislatorem super eos: sciant gentes quoniam homines sunt (Psal. IX, 21). Ea enim lex, quam Moyses scripserat, paedagoga nobis in Christo fuit: et idcirco super docentes se et seniores 359 intellexit, quia legem evangelicam, quae Moysi lege continetur, intelligit. Haec ergo per Dominum [Col. 0588A] nostrum lata est, haec omnem hominem [(3) 1Kb] in scientiam Dei erudivit. Et idcirco ad id quod dixerat: Constitue legislatorem super eos; adjecit: Sciant gentes quoniam homines sunt: id est, ex terra genitae et in cognitionem Dei ex limo conformatae. Quod enim antea per ignorationem [(e) 1Kb] legis Moysi nesciebant, nunc per praedicationem Domini nostri Jesu Christi sciunt: et ut originem suam, id est, corporis naturam in novo latore legis agnoscunt, ita et gloriam novi hujus latoris [(f) 1Kb] legis exspectant, in exordio sui jam ad imaginem et similitudinem Dei [(4) 1Kb] constitutae.

11. Eloquia Dei dulcia, sed si animum penetrent.---Et praedicationis hujus evangelicae dulcedinem in consequentibus Propheta testatur. Ait enim, VERS. 103: Quam dulcia faucibus meis eloquia tua, super mel [(g) 1Kb] ori [Col. 0588B] meo! Mel in ore, non etiam in faucibus dulce est. Extra regionem enim oris corporalium saporum nullus est sensus. Sed Dei eloquia in faucibus dulcia sunt, in animam scilicet defluentia et interna penetrantia: non in ore modo cibi placentia, sed illic dulcia ubi cognitionis et prudentiae et intelligentiae sensus est. Et ideo eloquia in faucibus et in ore [(5) 1Kb] melle [(h) 1Kb] dulciora sunt. Sed ut mel per aegritudinem aestumque febrium ea quae acciderint oris amara mitificat; ita animae nostrae amaritudines et tristes cupiditatum insalutarium febres infusa Dei eloquia mitificant, si modo non ore contineantur, sed faucibus devorentur.

12. Praecepta erudiunt ea per ficientes. Scientia a Deo non datur non appetentibus.---Sequitur deinde, VERS. 104: A mandatis tuis intellexi; propterea odivi omnem viam [Col. 0588C] iniquitatis. Intelligentes [(6) 1Kb] nos [(i) 1Kb] faciunt praecepta; sed praecepta re atque opere expleta: id est, ut ea quae his continentur in quantum possumus expleamus. [(j) 1Kb] Ergo efficienda praecepta sunt, ut simus intelligentes. Et licet a Deo intelligentia perfecta sit, tamen a nobis incipiendum est, ut possimus perfectam intelligentiam promereri. His enim, qui non hoc per se inchoant, clausa a Deo omnia sunt. Et idipsum propheticus sermo per Esaiam docet dicentem: Ne dicas de mandatis meis, quod cognoveris ea: neque cognovisti, neque credidisti ea, neque ab initio [(k) 1Kb] aperui tibi aures. 360 Cognovi enim quod spernens sperneres, [Col. 0589A] et quod iniquus adhuc ex ventre vocandus esses (Esa. XLVIII, 7 et 8). Ergo non indulgetur scientia non appetentibus eam. Et quia Deus cordium scrutator est, his qui spreturi eam essent, obtusae aures sunt, et hebes sensus est. Sed Propheta a praeceptis Dei intelligit: praecepta scilicet agens, intelligentiam consecutus: intelligens vero omnem odit iniquitatis viam.

13. Affectionum humanarum rectus usus.---Humanae enim naturae omnes diversarum affectionum adjacent motus, ut sunt [(1) 1Kb] odia et amores. Sed amor impendendus est in dilectionem bonorum, odium autem assumendum est ex offensa malorum. [(a) 1Kb] Nostrum ergo est modo utilis organi corpora nostra in coaptatos et concinentes modos temperare, ut non vitia diligamus, ut non virtutes bonas oderimus, ut [Col. 0589B] unicuique nos generi decenter atque utiliter coaptemus. Propheta mandata Dei diligit: et qui mandata Dei diligit, iniquitatis vias odit. Ut enim perfectae fidei [(2) 1Kb] obsequelae [(b) 1Kb] est, obedientiam diligere, et id quod quis agit ex affectu charitatis explere, et necessitatem agendi amantis voluntate praecurrere; ita et magnae innocentiae est, iniquitates non modo non agere, sed odisse, quia interdum [(c) 1Kb] nos ab his metus et terror avertat. Odium autem nobis earum, judicium verae et perfectae de his opinionis insinuat. Diligamus ergo justitiam, modestiam, frugalitatem, misericordiam; et oderimus rixas et ebrietates, caedes, superbias, stupra, cum quibus necesse est et diabolum oderimus. Diligentes vero pacem, veritatem, justitiam, diligemus eum qui est pax, justitia et [Col. 0589C] veritas, Dominum nostrum Jesum Christum, qui est benedictus in saecula saeculorum. Amen.



LITTERA XIV. [Figure: [Hebrew Text] 2Kb] Nun.

Lucerna pedibus meis verbum tuum, [(3) 1Kb] Domine, et lumen semitis meis. Juravi et statui custodire judicia 361 justitiae tuae. Humiliatus sum usquequaque, Domine: vivifica me secundum verbum tuum. Voluntaria oris mei fac beneplacita, Domine, et judicia tua doce me. Anima mea in manibus tuis semper: et legem tuam non sum oblitus. Posuerunt peccatores laqueum mihi, et de mandatis meis (Hil. tuis) non erravi. Haereditate [Col. 0589D] acquisivi (Hil. haereditavi) testimonia tua in aeternum: quia exultatio cordis mei sunt. Declinavi cor meum ad [Col. 0590A] faciendas justificationes tuas in aeternum propter retributionem.

1. Hominis tenebrae. Aeternitas. Ad hanc dux ei Deus.---Vita sensusque hominum in errore ac potius nocte inscientiae manent, dum carnali infecta contagio in profundo ignorantiae per gravitatem naturae, cui admixta est, detinetur. Quando enim per semetipsam, causam et rationem originis suae noverit? Quando [(d) 1Kb] sciet qui vitae suae fructus sit, quae conditio spei, quae promerendae [(e) 1Kb] posteritatis via? Neque enim quisquam tam demens aut inops sensu est, ut in id cum nullus esset natum se esse existimet, ut rursum postquam natus est nullus esset; cum sine dubio meminerit ex bonitate Dei profectum esse quod natus est, nec id in bonitatem ejus malitiae cadat, ut in nobis hoc suum [(4) 1Kb] quo nascimur munus [Col. 0590B] interimat. Sed propheta cognitione rerum coelestium dignus, et in lucem scientiae munere Dei et eloquio collocatus, ducem ad bene et innocenter vivendum eum sequitur qui lux vera est, et qui omnem hominem lucificat (Joan. I, 9).

2. Verbi Dei luce ad omnes actus utendum.---Hanc ergo vitae suae ignorantiam, quodam praelato lumine ad intelligentiam dirigit, dicens, VERS. 105: Lucerna pedibus meis verbum tuum, Domine. Scit se, nisi verbo Dei illuminatum, has corporum tenebras et hanc saeculi noctem [(5) 1Kb] non posse evadere [(f) 1Kb] . Scit ubique adesse lapides offensionum, laqueos funium, et scrobes fovearum. Ut enim quis nocte egressus lucernam antefert, et quo pedem inferat contuetur, atque ad singulos [Col. 0590C] gressus lumine praeeunte sollicitus est: ita unusquisque nostrum manens in se verbum Dei in omnes operum processus tamquam lucernam praetendit. Omnis etenim doctrina coelestis dux nobis ad iter vitae est, quae lucernae modo in hac nocte saeculi praeferenda est, cum aliquid 362 aut agimus, aut cogitamus, aut loquimur: ut ea in omnem progressum cujuscumque operationis utamur.

3. Lucernae lux ne sit in nobis inutilis. Jugiter ardeat. Jubet Dominus in Evangeliis, hanc praeceptorum suorum lucernam non otiosam et [(g) 1Kb] inutilem occuli, dicens: Nemo enim lucernam accendit, et ponit eam sub modio (Matth. V, 15). Quae enim lucernae, si modio tegatur, utilitas est? Usum suum tantum intra id quo operitur impendit. Jubet igitur eam in candelabro, [Col. 0590D] id est, in officii sui sede constitui. Itaque hanc doctrinam, atque hoc verbum Dei intra nos receptum, [Col. 0591A] non otiosum, neque inutile tamquam in modio occulamus: sed lumen istud nobis ipsis primum, et rursus ex nobis omnibus gentibus praebeamus. Sequenti quoque [(1) 1Kb] istud [(a) 1Kb] mandato Dominus admonuit, dicens: Sint lumbi vestri praecincti, et lucernae vestrae ardentes (Luc. XII, 35). Jubet ergo nihil nos agere in obscuro: quia omnis in peccatis agens odit lumen, et diligit tenebras (Joan. III, 20). Vult has lucernas nostras esse semper accensas, ne quando in nocte hujus saeculi relinquamur. Judaeis in tabernaculo testimonii lucerna accenditur, et haec omni festivitatis suae tempore ardet (Exodi XXVII, 20 et 21). Illi quod agunt nesciunt. Sed nos in his tabernaculorum nostrorum, id est, corporum testimoniis ardentes lucernas semper habeamus, et festivitatem spei [Col. 0591B] nostrae earum luce peragamus.

4. Apostoli Ecclesiae oculi; Joannes lucerna. Virgines prudentes.---Apostolos quoque, quos sal terrae, quos et lumen mundi Dominus nuncupat (Matth. V, 14), per hanc significationem hos et lucernas esse Ecclesiae ostendit, dicens: Lucerna corporis tui est oculus tuus (Matth. VI, 22), corporis scilicet Ecclesiae, quae unum corpus in Christo est, nosque invicem membra ejus sumus. Primum enim unicuique nostrum Dei verbum oculus sive [(2) 1Kb] lucerna est [(b) 1Kb] : deinde vir apostolicus toti corpori suo, id est, Ecclesiae lucerna est. Neque enim omne corpus, aut pes, aut oculus, aut manus est. Ergo si oculi totius corporis pars lucidissima, et ob id membris caeteris praestans, erunt tenebrae (Ibid. 23), id est, si [Col. 0591C] apostolorum lucernae non ardebunt, lumine ipso in tenebris sito, quanta totius corporis nox manebit? Joannes praedicator poenitentiae lucerna et Judaeis, et gentibus fuit, Domino dicente: Ille erat lucerna ardens et lucens (Joan. V, 15), et vos voluistis ad horam exsultare in lumine ejus. Habemus ergo doctrinae lumen: exsultemus in eo, non ad horam, sed semper; neque ad tempus, sed in aeternum. Beatae virgines illae, et [(c) 1Kb] utiles olei mercatrices, solae in 363 lampadum suarum lumine cum sponso thalamum ingressae sunt, caeteris negligentibus et dormientibus ab ingressu thalami exclusis (Matth. XXV).

5. Verbum Dei qui lucerna et lumen.---Ad omnem igitur animae nostrae pedem utamur Dei verbo ut lucerna; sed lucerna semper ardente, semper in officium [Col. 0591D] suum per nostram [(d) 1Kb] providentiam praeparata. Verbum autem, quod pedibus lucerna est, ipsum illud et semitis lumen est. Sensim enim et domestice incedentibus lucerna opus est: peregrinum autem et publicum iter ingredientibus lumen potius necessarium est, ne latro insidietur, ne ambiguae viae error occurrat. Per incrementa enim a minore ad majus [(3) 1Kb] [Col. 0592A] adscenditur [(e) 1Kb] : ut ei cui verbum Dei primum lucerna sit pedibus, id ipsum verbum ei fiat lumen [(4) 1Kb] semitis. Sed lucerna pedibus et lumen semitis utilem profectum praestare debent. Et videamus an dignum aliquid propheta subjecerit.

6. Jurata et statuta quid.---Ait enim, VERS. 106: Juravi et statui custodire judicia justitiae tuae. Jam non in nocte saeculi errat, nec pedem metuit offendere. Sacramentum enim omne firmatae scientiae res est, et jurandi religio ex veritatis cognitione suscipitur. Jurat ergo propheta; nec tantum jurat, sed et statuit; quia sacramenti vinculum firmitas sit statutorum. Statuit ergo jurans custodire judicia justitiae Dei. Et difficile est statuta convelli, et optimum est statuere jurata.

[Col. 0592B] 7. Judicia Dei justa.---Sed meminit nihil esse in Dei judiciis injustum. Si enim humana judicia ea vere judicia existimantur, quae ex arbitrio justi judicii [(f) 1Kb] sanciuntur; [(5) 1Kb] quomodo ambigendum sit, nihil esse in Dei judiciis injustum? Amittimus liberos; injustum hoc judicium existimamus. Numquid injuste Deus in Job filios dedit diabolo potestatem? Damna nostra tamquam inique accidentia dolemus. Numquid egere solum illum perfectum virum Deus sine justitiae ratione permisit? Cruciamur doloribus, et contra Deum impatientiae nostrae querelis increpamus. Anne incerto consilio exesus vermibus, sanie defluens, perfossus ulcere fuit? Certe haec omnia ad documentum fidei et ad praemium gloriosae patientiae profecerunt. Infirmitas nostra efficit, ut malum esse id quod patimur [Col. 0592C] existimemus. Caeterum Dei semper voluntas est, ut patientia passionum probemur: nos vero 364 divini judicii justitiam, dum sine documento fidei latere volumus, improbamus.

8. Christus humilitatis praeceptum praebuit et exemplum. ---Sed qui superius et juraverat et statuerat ut custodiret judicia justitiae Dei, dignum aliquid sacramento et constitutione sua in observandis debet praestare judiciis. Non enim leve est, quod custoditurum se statuit juratus. Et quid illud sit, sequens versus loquitur. Ait enim, VERS. 107: Humiliatus sum usquequaque, Domine: vivifica me secundum verbum tuum. Unigenitus Dei filius naturae nostrae ex Virgine sibi corpus assumens, cum in se ipso veram et perfectam humanae prudentiae formam praebuisset, quid [Col. 0592D] a se disci tamquam exemplo doctrinae voluerit, noscendum est. Ait enim: Venite ad me omnes qui laboratis et onerati estis, et ego vos reficiam. Tollite jugum meum super vos, et discite a me quoniam mitis sum et humilis corde: et invenietis requiem animabus vestris (Matth. XI, 28 et 29). Ipse utique perfectus et sine peccato solus, et unus in cujus ore dolus non fuit, [Col. 0593A] hoc praecipuum a se doctrinae sumi voluit exemplum, mansuetudinis scilicet et humilitatis, per quae animabus requies inveniretur.

9. Superbiendi causas sustulit.---Scit insolentem esse et incapacem rerum secundarum naturae nostrae infirmitatem. Alii per opes insolescunt; nescientes de largitione opum dictum esse, Eleemosyna enim [(a) 1Kb] abscondit peccatum; et rursum: Dispersit, dedit pauperibus, justitia ejus manet [(1) 1Kb] in aeternum (Psal. CXI, 9); et Deum ipsum his qui esurientem cibassent, sitientem potassent, peregrinum domo recepissent, nudum veste texissent, infirmum visitassent, clausum carcere consolati essent, dixisse: Venite, benedicti patris mei, possidete praeparatum vobis regnum a constitutione mundi (Matth. XXV, 34). Alii gloria saeculi [Col. 0593B] tument; nescientes hunc principalem benedictionem coelestium fuisse sermonem: Beati pauperes spiritu, quoniam ipsorum est regnum coelorum (Matth. V, 3). Alios nobilitas carnalis [(b) 1Kb] in fastigium erigit; non cogitantes illis qui in Christo renati sunt dictum esse: Vos autem genus electum, regale sacerdotium, [(2) 1Kb] gens sancta (I Pet. II, 9). Aliae sunt saeculi leges, alia Dei munera. Diabolus cum Dominum tentare ausus est, suum esse saeculum gloriatur (Matth. IV, 1). Dominus vero mori nos saeculo jubet, ut vivamus ipsi. [(c) 1Kb] Cum Domino opum contemptus, opulentia est, cum Domino terreni honoris despectus, coelorum regnum est; cum Domino 365 humilitas cordis, generosae et regiae nativitatis ornatus est. Hoc igitur a se disci voluit, quod virtutum omnium maximum est.

[Col. 0593C] 10. Humilitatis Christi praemium.---Apostolus etiam ad humilitatem nos docens, talibus adhortatur: Hoc enim sapite in vobis, quod et in Christo Jesu, qui cum in forma Dei esset, non rapinam existimavit esse se aequalem Deo, sed se exinanivit formam servi accipiens, et habitu repertus ut homo. Humiliavit se factus obediens usque ad mortem, mortem autem crucis (Philipp. II, 6 et seqq.). Habemus exemplum ab unigenito Deo humilitatis: sed videamus et praemium. Propter hoc enim eum Deus exaltavit, et donavit illi nomen quod est super omne nomen, ut in nomine Jesu [Col. 0594A] omne [(3) 1Kb] genu flectatur coelestium et terrestrium et infernorum, et omnis lingua confiteatur quia Dominus Jesus [(4) 1Kb] in gloria Dei patris (Ibid. 9 et seq.). Hoc humilitatis fuit praemium, ut corpus assumptum in gloria Dei patris maneret, ut in nomine ejus genu coelestia et terrestria et inferna curvarent. Manens enim in forma Dei, non vi aliqua sibi ac rapina, id quod erat, praesumendum existimavit, scilicet ut Deo esset aequalis. Erat enim in Dei forma, nihilque ei ex ejus gloria deerat, in cujus forma manebat; sed formam servi [(5) 1Kb] per [(d) 1Kb] humilitatem accepit, et habitu ut homo repertus est, humilians se per obedientiam usque ad mortem: nec solum usque ad mortem, sed usque ad mortem crucis. Coelum ex praecepto Dei ipse [(e) 1Kb] firmavit, mundum ex paterno [Col. 0594B] jussu in hanc speciem tanti decoris ornavit, terram et [(6) 1Kb] quae in ea sunt creavit. Sed numquid ob illa meruit hominem assumptum in aeterni patris gloria collocare? Humilitatis hoc praemium est, humilitatis haec merces est: [(f) 1Kb] ut quia manens antea in forma Dei, esset in forma servi deinceps effectus; [(g) 1Kb] et manens in forma Dei, et effectus in forma servi, confessione coelestium et terrestrium et infernorum esse in Dei patris gloria nosceretur.

11. Paulus elationem suis cavet. Eam ab ipso Deus avocat.---Verens quoque idem apostolus, ne quos ipsa illa divinorum munerum gratia efficeret insolentes, ait: Unicuique data est demonstratio Spiritus ad utilitatem (I Cor. XII, 7). In eo enim quod ait, ad utilitatem, docuit eo [(7) 1Kb] humiliter [(h) 1Kb] utendum: ne forte [Col. 0594C] quemquam spiritalium donorum confidentia efficeret insolentem, et Dei gratia per insolentiae vitium fieret 366 otiosa. Ex persona autem sua ipse demonstrat, etiam hoc se a Deo gratiae consecutum, ne per confidentiam plurium in se gratiarum in aliquem tumorem superbiae tolleretur, dicens: Et propter eminentiam revelationum datus est mihi stimulus carnis angelus Satanae, qui me colaphizaret, ne extollar (II Cor. XII, 7). Etiam hoc ille vas electionis et doctor gentium metuit, ne ultra humanae infirmitatis naturam per spiritalium in se munerum [(i) 1Kb] confidentiam superbiret [Col. 0595A] Ezechiam regem Scriptura laudat, quod fecerit rectum et bonum in conspectu Dei (IV Reg. XVIII, 3): sed non usque in finem potuit haec manere laudatio. Scriptum enim est in secundo [(a) 1Kb] Praeteritorum libro: Et cecidit Ezechias ab altitudine cordis sui (II Paral. XXXII, 26). Ubi cor in altum erexerat, ubi in superbiam se per confidentiam laudationis extulerat, praeteritorum gestorum gratiam per superbiae crimen amisit.

12. David humillimus, cui multae superbiendi causae. ---Propheta igitur sacramento constituens ut justa Dei judicia custodiret, hoc primum opus sumpsit, ut humilis fieret: neque solum humilis, sed humilis valde: per adjectionem hanc consummatae in se humilitatis modestiam edocens. Et erant causae in eo plures superbiendi. Praebebat insolentiae causas nobilitas ex Juda, et in eo primum potestas benedictionis [Col. 0595B] regiae inchoata. Mansit enim aliquandiu ex David tribu regiae potestatis familia, ex qua secundum carnem Rex aeternus emersit. Erat etiam prudentissimus. Ait enim: Invisibilia et occulta sapientiae tuae manifestati mihi (Psal. L, 8). Meruit etiam et propheta esse, cum dicitur: Aperiam in parabolis os meum, eructabo absconsa a constitutione mundi (Psal. LXXVII, 2). Humanae quoque opulentiae copiis abundavit. Ait enim ipse: Ecce congregavi de paupertate mea auri [(b) 1Kb] talenta centum millia, et argenti mille millia, et aeris et ferri quorum numerus non est (I Paral. XXII, 14). Hinc familiae nobilitas, hinc regis potestas, hinc sapientiae fiducia, hinc prophetiae meritum, hinc copiae facultatum, non erexerunt tamen in superbiam, neque in [Col. 0595C] aliquem fastigii tumorem extulerunt. Tuto ergo postulat, dicens: Vivifica me secundum verbum tuum; id est, ut tamquam nondum vivens aeternae vitae vitam secundum verbum Dei mereatur, quia eum humilitatis modestia intra disciplinam et doctrinam praedicationis evangelicae contineret.

367 13. Plura sponte praestat David quam lex jubeat. ---Deinceps sequitur, VERS, 108: Voluntaria oris mei fac beneplacita, Domine, et judicia tua doce me [(c) 1Kb] . Digne exsequitur propheta [(1) 1Kb] sacramentum constitutionis suae. Primum enim humilis valde effectus est: [(d) 1Kb] sequenti nunc orat ut voluntaria oris sui beneplaceant. Non contentus est [(2) 1Kb] etiam praescriptis legis contineri, neque tantum necessitatem obedientiae [Col. 0596A] subjacere. Lex praecipiebat malum pro malo esse reddendum. David iste cum Saul totis se imperii sui viribus persequentem, frequenter captum et conclusum habuisset, non modo non peremit, sed etiam cum honore dimisit, dicens: Non inferam super eum manum meam, quia Christus Domini est (I Reg. XXIV, 11). Hunc etiam cum in bello peremptum comperisset, flevit et vindicavit (II Reg. I, 15 et 17). Filius quoque ejus [(e) 1Kb] Abessalon regnum occupat, exercitum contrahit, patrem bello parricidali persequitur. Sed militibus David dicit: Parcite puero Abessalon (II Reg. XVIII, 5). Illi quidem ad resistendum necessitas imposita est, ut regi; sed pietas et bonitas adfuit ad parcendum, ut prophetae. Mortuum quoque affectu paterno et dolore deflevit. Haec enim voluntaria, non [Col. 0596B] legitima sunt: et his obtemperare, libertatis potius quam necessitatis officium est.

14. Voluntariae devotionis opera a Paulo commendata. ---Habet hanc Apostolus voluntariae doctrinae, non et legitimae consuetudinem, dicens: De virginibus autem praeceptum Domini non habeo, consilium autem do (I Cor. VII, 25). Aut cum gloriam viduitatis et continentiam laudat, [(3) 1Kb] non inhibet [(f) 1Kb] potestatem nubendi, sed meritum coelibatus praedicat (Ibid. 38). Ulta legem instituit, et ultra praeceptum adhortatur, voluntaria legitimis anteponens. Et rursum ait: Numquid non habemus potestatem manducandi et bibendi? Numquid non habemus potestatem mulieres circumducendi, sicut caeteri apostoli et fratres Domini et Cephas? Aut ego solus et Barnabas non habemus [Col. 0596C] potestatem [(4) 15Kb] hoc operandi? Sed non utimur [(g) 1Kb] hac potestate. Potestas [(5) 1Kb] in licito est, cum lex (evangelica) infidelitati nostrae parcens praescriptis nos gravibus non onerat. At vero voluntatis professio ex incremento fidei est, cum in his quae moderata lex nobis est, nosmetipsos voluntariae devotionis studio continemus.

15. Judicia legis agens David non intelligit.---Haec igitur voluntaria ut Deo sint placita 368 Propheta orat; quia illa, quae ex praescripto legis [(6) 1Kb] gerantur, ipsa servitii sui necessitate peraguntur. Causam autem semper praetendit deprecationis suae. Postea enim quam voluntaria oris sui ut beneplacita essent oravit, adjecit: Et judicia tua doce me. Judicia [Col. 0597A] legis [(a) 1Kb] agit, et quantum in se est gestis atque operibus exercet; sed nondum ea intelligit. Scit enim esse legem spiritalem. Et illud quod sub specie praesentium operationum continetur nosse festinat: ea enim quis necesse est doceri postulet, quae ignorat.

16. Totum se Deo tradit.---Totum autem se Propheta secundum sacramenti sui constitutionem Deo dedit. Humiliatus est valde, voluntaria oris ejus placentia sunt: nunc ejus anima in Dei manibus semper est, et legis Dei non obliviscitur, dicens, VERS. 109: Anima mea in manibus tuis semper: et legem tuam non sum oblitus. Totum quod vivit, Deo vivit. Omnis ejus sensus et spiritus in Deo est: nullum tempus admittitur, quo subrepere legis possit oblivio. In omnibus suis operibus et cogitationibus Deus [Col. 0597B] cogitatur. Lex in memoria est, in Dei manibus anima viventis semper est.

17. Quam id cuique necessarium. Laquei ubique. ---Scit etiam quam sibi istud utile sit, scit quam sit necessarium quotidie se manibus Dei, gestis atque operibus suis, et per indefessam memoriam legis inserere. Ait enim, VERS. 110: Posuerunt peccatores laqueum mihi: et de mandatis tuis non erravi. Scit in hac saeculi sylva plures laqueos extendi, plures vitae suae captiones parari. Sermo, cogitatio, opus nostrum semper adjacentes habent laqueos: cum interdum occurrit causa irae, doloris affectio, querelae necessitas, malae cupiditatis occasio. Hos diabolus angelique ejus ab initio transgressores, et ab exordio peccatores, laqueos semper extendunt. [Col. 0597C] Sed cujus in manibus Dei anima est, et qui numquam legis Dei immemor est, his undique licet laqueis circumjectis, a praeceptis tamen non aberrabit. Semper enim Deum cogitans ab his evolat, ut in psalmo [(1) 1Kb] alio loquitur: Sicut passer, liberatus ex laqueo venatorum (Ps. CXXIII, 7). Et Dominus ipse per Prophetam ait, [(b) 1Kb] Liberate vos ex laqueo venatorum, et a verbo conturbationis (Ps. XC, 3).

18. Saeculum quam perniciosum iis qui ei renuntiarint. ---Non enim injuste tenduntur retia avibus (Prov. I, 17, sec. LXX). In coelestem scientiam homo eruditus 369 es: quid tibi cum terrenis operibus et gestis est? Avis effectus es: cur non in naturae tuae elemento moraris? Volucres enim coeli nuncupantur: non injuste ergo illis in possessione terrenae habitationis [Col. 0597D] insidiae sunt. Saeculo renuntiasti: quid tibi cum saeculi rebus? quid quereris captus in saeculo? [Col. 0598A] quid quereris injuriam laquei in regione non tua? Dic potius et utere ipse tu voce Psalmistae dicentis [(2) 1Kb] ista: Quis dabit mihi pennas sicut columbae? Et volabo, et requiescam (Ps. LIV, 7). Natura avium est, [(c) 1Kb] ut non cum volent requiescant: tu autem jam factus columba, volando requiescis, id est, in coelestem te sedem et cognitionem a laqueis terrenis volatu fidelis animae efferendo.

19. Testis Dei esse et ejus causa pati avet David. Testimonia haereditate parta.---Dehinc sequitur, VERS. 111: Haereditavi testimonia tua in saeculum; quia exultatio cordis mei sunt. Haeres, secundum humanam consuetudinem, omnia ejus obtinet cujus et haeres est. Sed humanas haereditates dedignatur Propheta, qui testimonia Dei haereditavit. Gratum ipsi, [Col. 0598B] si [(3) 1Kb] Dei fiat ipse testis, quia exultatio cordis sui sit, si se Dei inter persecutionum bella testetur. Sic et meminimus his testimoniis apostolos gratulatos, cum exeuntes de consessu persecutorum, laetati sunt propter Dei nomen dignos se injuriis judicatos (Act. V, 41). Testimonia ergo ejus exultatio eorum cordis fuit. Sed Propheta, ut et apostoli, licet inter multas persecutiones haec testimonia Dei, id est, testandi de eo cum exultatione cordis tamquam haereditatem retineat; tamen etiam illa Dei testimonia haereditate acquisita habet, quae sub testibus dicta sunt. Moyses legem sub testibus dedit coelo atque terra (Deut. IV, 26), Esaias sub testibus arguit coelo atque terra (Esa. I, 2), Apostolus jam celsioribus testimoniis ut praedicator evangelicus usus est, dicens: Testor vobis [Col. 0598C] coram Deo et Christo Jesu et angelis ejus (I Tim. V, 21). Haec ergo testimonia sub his scripta, et sub his testata, et in his testata, tamquam novi patrimonii haeres occupat: non ex parte, sed in totum. Jus enim haereditatis ex solido est. Etsi inter plures secundum humanam successionem haereditas dividatur, tamen haereditas ipsa nomine haeredis ex solido est.

20. Perseverantia a Deo quoddam initium a nobis. Originis vitium:---Ac ne quod a multis dici saepe solet rationis aliquam habeat auctoritatem, cum asserunt proprium Dei munus esse, ut quis in Dei rebus atque operibus versetur; excusantes 370 infidelitatem suam, quod cessante erga se Dei voluntate maneant infideles: est quidem in fide manendi a Deo munus, sed incipiendi a nobis origo est. [(4) 1Kb] Et [Col. 0598D] voluntas nostra hoc proprium [(d) 1Kb] ex se habere debet, ut velit: Deus incipienti incrementum dabit: quia [Col. 0599A] consummationem per se infirmitas nostra non obtinet, meritum tamen adipiscendae consummationis est ex initio voluntatis. Idcirco psalmum ita Propheta conclusit, VERS. 112: Declinavi cor meum ad faciendas justificationes tuas in aeternum propter retributionem. Cor suum ipse declinat, et ex naturae humanae peccatis in obedientiam Dei inflectit. Natura quidem et origo carnis suae eum detinebat: sed voluntas et religio cor ejus ex eo in quo manebat originis vitio ad justificationum opera declinat. Et declinat in omni vitae suae tempore: non in definitione aliqua spatii, sed in omni vitae suae saeculo. Declinat autem propter retributionem, certus scilicet [(1) 1Kb] ea [(a) 1Kb] fidei meritis reservari, et in his retributionem ejus esse, quae oculus non vidit, nec auris audivit, nec in cor hominis [Col. 0599B] ascenderunt, quae praeparavit Deus his qui diligunt eum in Christo Jesu (I Cor. II, 9), cui gloria est et nunc et semper, et in saecula saeculorum. Amen.



LITTERA XV. [Figure: [Hebrew Text] 3Kb] Samech.

Iniquos odio habui, et legem tuam dilexi. Adjutor et susceptor meus (Hil. add. es tu): et in verbum tuum speravi (spero). Declinate a me maligni: et scrutabor mandata Dei mei. Suscipe me secundum eloquium tuum, et vivam: et non confundas me ab exspectatione mea. Adjuva me, et salvus ero, et meditabor in justificationibus tuis semper. Sprevisti omnes discedentes a justitiis (infra, justificationibus) tuis: quia injusta cognitio (cogitatio) eorum. Praevaricantes reputavi omnes [Col. 0599C] peccatores terrae: ideo dilexi testimonia tua (infra, justitias tuas sine semper) semper. Confige timore tuo carnes meas: a judiciis enim tuis timui.

371 1. Inimicos diligere est praeceptum.---Praecepti [(b) 1Kb] evangelici doctrina est, ut inimicos diligagamus (Matth. V, 44): et non solum amantibus nos amorem, sed etiam his qui nos oderint debeamus. Ergo haec prophetae professio adversari videtur dominicis mandatis: ut cum amor nobis inimicorum imperetur, ille quod iniquos oderit, tamquam bonum opus praeferat, dicens, VERS. 113: Iniquos odio habui.

2. Odium patris, matris, etc., jubetur quando illi a martyrio aut a Dei famulatu avocant.---Sed hujus ipsius dicti ratio ex ipsis evangeliis noscenda est. Nam Dominus, qui inimicos diligi jussit, et maledicentes [Col. 0599D] patrem aut matrem reos esse mortis constituit (Levit. XX, 9), rursum alio in loco praecepit, dicens: Si quis venit ad me, et non oderit patrem suum, et matrem, et uxorem, et filios, et fratres, et sorores, [Col. 0600A] adhuc etiam et animam suam, non potestus me esse discipulus (Luc. XIV, 26). Ergo haec videntur sibi esse contraria, ut cujus ex praecepto non solum odium in parentes, sed maledictio tantum morte sit digna, ipse rursum, dicat, neminem discipulum suum esse posse qui nisi (quasi, nisi qui) patrem et matrem, et uxorem, et filios, et fratres, et sorores, et animam suam oderit. Durus hic sermo, et praeceptum grave est, impietatis necessitatem ad consummationem religionis imponere.

3. Verum nihil a Deo durum, nihil impium, nihil contrarium anterioribus praeceptis jubetur. Irasci autem haec carissima nobis nomina, pater scilicet ac mater, et uxor, et filii non possunt, quod eos praecipimur odisee; cum animam ipsam nostram [Col. 0600B] odisse jubeamur. Scit enim esse Dominus plures tam inconsulti amoris, ut cum persistere in martyrii gloria filios suos videant, ut tempori cedant, rogent; ut sententiam mutent, precentur; et impiae pietatis erga eos [(2) 1Kb] utantur affectu: cum anus mater, et pater senex miserabiles canos filio in ipso martyrii certamine cum invidia praedurae voluntatis ejus ostendat: hinc et uxor adsit filiorum ambitiosa comitatu, oret ut potius sibi illisque vivat: hinc fratres et sorores blandis nominum suorum familiaritatibus deprecentur: ipsa quoque anima illecebris jam pridem capta vivendi, tacitis quibusdam consiliis ad conniventiam 372 deflectendae voluntatis irrepat. Hoc igitur in tempore odisse nos patrem, matrem, uxorem, filios, fratres, sorores, et ipsam quoque animam Dominus [Col. 0600C] praecepit. Nam hunc eumdem sermonem ita clausit, post odium universorum dicens: Et si quis non portat crucem suam, et venit post me: non poterit meus discipulus esse (Luc. XIV, 27). Ergo tum odio habendi sunt, cum portare nos martyrii crucem nolunt, cum sequi [(3) 1Kb] Deum exemplo passionis dehortantur. Honestum hoc odium et utile est, eos qui ab amore Christi abducere conantur odisse.

4. Iniquos odiendo David Evangelio non repugnat.---Itaque nunc Propheta nihil contrarium evangelicis praeceptis, quibus amare inimicos jubemur, locutus videtur, dicens, Iniquos [(4) 1Kb] odio habui. Non enim inimicos suos [(5) 1Kb] dicit [(c) 1Kb] , sed iniquos: id est, transgressores legis. [(d) 1Kb] Propriore istud verbo graecitas nuncupat dicens, id est, extra legem [Col. 0600D] agentes. Sed qui praeteritores legis odit, non potest non id amare quod odit esse neglectum: et ideo ait: Et legem tuam dilexi. Convenit autem, ut quia legem amat, eos oderit qui legis inimici sunt.

[Col. 0601A] 5. Adjutorio Dei magno nobis opus. Spes obtinet. Meritum omne ex spe ac fide Christi.---Dehinc sequitur, VERS. 114: Adjutor et susceptor meus es tu: et in verbum tuum spero. Magno nobis Dei auxilio opus est in tanto atque assiduo saeculi istius praelio. Non enim nobis, secundum Apostolum, pugna est adversus carnem et sanguinem, sed adversus potestates et mundi potentes harum tenebrarum, adversus spiritales nequitias in coelestibus (Eph. VI, 12). Hos ergo hostes habemus, adversus hos adjutor Deus precandus est, ut nos in susceptionem suam recipiat. Sed non tam timoris haec precatio debet esse quam meriti. Timor enim ex trepidatione conditionis humanae est, Propheta autem in verbo Dei sperat. Spes non res praesentes obtinet, sed futuras. Sperat ergo quae verbo [Col. 0601B] Dei, id est, dictis propheticis continentur. Sperat autem [(a) 1Kb] vel retributiones fidei in vitam spiritalem: vel ipsum illum Domini nostri, qui Dei Verbum est, adventum exspectat. Spes enim ista meretur auxilium et adjutorium Dei. Non aliter aut nos meremur, aut aliqui ante meruerunt, quam Verbum Dei Deum naturae nostrae carnem [(b) 2Kb] vel 373 habitaturum [(c) 1Kb] sperasse, vel quod habitaverit credidisse.

6. Malitia omnibus inest. Malitia multiplex in corde. ---Sed Propheta [(1) 1Kb] multa in se esse meminit, quae spei suae conentur obsistere: et ideo subjecit, VERS. 115: Declinate a me maligni; et scrutabor mandata Dei mei. Doctrinae coelestis ratio admonet ut dictum hoc referendum ad personam hominum, quibus insit malignitas, existimetur. Propheta enim, qui gentes [Col. 0601C] docet, qui verbum Dei praedicat, jubet ut a se universi maligni declinent: quia [(d) 1Kb] congregatio sanctorum ad malitiae operarios sit indigna. [(e) 1Kb] Et nescio quem possit excipere. Omnibus enim per naturae demutabilis voluntatem malitia adjacet, [(f) 1Kb] ipsisque apostolis [Col. 0602A] verbo licet jam fidei emundatis atque sanctis, non abesse tamen malitiam per conditionem communis nobis originis docuit Dominus, dicens: Si ergo vos, cum sitis mali, nostis bona data dare filiis vestris (Luc. XI, 13). Nostrum autem est [(g) 1Kb] et malos amare, et bonos ad bonitatem docere, secundum eum, qui universos ad se potius invitat, dicens: Venite ad me, omnes, qui laboratis et onerati estis, et ego vos reficiam (Matth. XI, 28). Sed scit Propheta plures malignitates in occulto humani cordis esse. Secundum enim Domini dictum, De intus exeunt cogitationes malae, caedes, moechiae, fornicationes, furta, falsitates, blasphemiae (Matth. XV, 19). Haec enim sunt, quae communem hominem faciunt. Hujusmodi igitur [(2) 1Kb] ut a se declinent adversantes fidei suae postulat. Obsistunt [Col. 0602B] enim innocentiae studiis, obsistunt doctrinae spiritali: atque his per consiliorum suorum assiduam familiaritatem se ingerentibus, non vacant animo Dei mandata scrutari: quia maligni viri praesentia multum eum qui mandata Dei scrutari velit, impediat.

7. Calumniae contra spem Christianam. Oratio adversus eas.---Et quia Dei opus est misericordia, ut in familiam ejus recepti a dominatu malignorum horum liberemur; propheta orat dicens, VERS, 116: Suscipe me secundum eloquium tuum, et 374 vivam, et non confundas me ab exspectatione mea. Propheta exspectat et sperat: nihil praesens, nihil temporarium sectatur. Plures autem sunt, qui hanc exspectationem fidei nostrae arguunt et irrident, dicentes [Col. 0602C] talia: Quid jejunia, quid continentia, quid castitas, quid jactura patrimoniorum utilitatis [(3) 1Kb] auferet [(h) 1Kb] ? Ubi spes vestra est, o Christiani? Mors aequaliter dominatur universorum: in omnium corporum naturas commune jus illi est. Quin etiam universis nos bonis [Col. 0603A] saeculi fruimur, et vitae verae licentia utimur: et in quo tandem nobis [(a) 1Kb] spei vestrae exspectatione praestatis? Non confundi ergo se in hac exspectatione sua Propheta orat: sed ut maneat confidens, et fructus verae illius vitae quam exspectat accipiat. Scit enim se nondum vivere, licet vivat. Vita enim nostra, secundum Apostolum, absconsa in Christo est (Coloss. III, 3). Et idcirco ait: Suscipe me secundum eloquium tuum, et vivam: quia verae illius et indeficientis vitae exspectatione ac spe detinetur. Sperat enim aeternitatem, sperat regnum coelorum, sperat regnum Dei, sperat spiritales benedictiones in coelestibus in Christo. In hac spe, in qua non confundetur, rogat ut suscipiatur et vivat.

8. Oratio non ut desint, sed ut vincantur adversarii. [Col. 0603B] ---Dehinc sequitur, VERS. 117: Adjuva me, et salvus ero, et meditabor [(1) 1Kb] in justificationibus tuis semper. Superius dixerat, Adjutor et susceptor meus, nunc autem nominum commemoratorum rem precatur, ut qui susceptor est, suscipiat; et qui adjutor, adjuvet. Non abesse a se adjutorium adjuvantis precatur. Non orat ne malignantes non habeat, quia per passionum patientiam fides [(b) 1Kb] probatur: sed ut adversus eos adjuvetur orat, quia auxilium a Domino semper orandum est. Sed quemadmodum in superiore susceptus vivet: ita et in hoc adjutus salvabitur. [(c) 2Kb] Adhuc enim sibi obeunda mors est, adhuc inferi sustinendi. Tunc salvabitur, cum ex corporea terrenaque 375 natura in spiritalem gloriam transformatus, nullum adversantis inimici periculum metuat, vivat inter [Col. 0603C] electos angelos, sit [(d) 1Kb] paradisi incola, et absorpta corruptione ex mortali immortalis exsistat.

9. Meditatio aeterna justificationum.---Sed [(e) 1Kb] quod meditaturum se in justitiis Dei dicit, et meditaturum semper: numquid non meditatur, qui et in meditatione speravit? Potest quidem et in praesens vitae opus accipi, ut quousque in corpore sit, semper justificationes meditetur: sed nihilominus et in futurum sermo procedit. Scit in coelo omnes angelos in meditatione justificationum Dei esse. Nihil enim [Col. 0604A] illic otiosum, nihil iners est: omnes [(f) 1Kb] virtutes coelestes in opere ministerii sui permanent. Et cum nobis tunc vita angelorum vivendum sit; potest secundum eos qui semper operantur, nobis quoque aeterna justificationum esse meditatio.

10. Peccatoris et apostatae discrimen.---Dehinc sequitur, VERS. 118: Sprevisti omnes discedentes a justificationibus tuis; quia iniqua cogitatio eorum. Auxilium et susceptionem ob hoc Propheta orat, ne cum discedentibus a justificationibus Dei, et ipse spernatur. Sed hic servata ea ratio est, ut non dictum sit, sprevisti omnes peccatores; sed, Sprevisti omnes discedentes. [(g) 1Kb] Si enim peccatores sperneret, omnes utique sperneret: quia sine peccato nemo sit. Sed spernit discedentes a se, quos apostatas vocant. Neque [Col. 0604B] enim interest an in justificationibus Dei quis aliquando fuerit. Spernendus enim a Deo est, quisquis discesserit: quia manentis meritum conservat [(h) 1Kb] consummatio permanendi. Differt vero [(2) 1Kb] a [(i) 1Kb] peccato discessio: quia peccato venia per poenitentiam reservatur, discessio vero cum ipsa poenitentiae discessione se damnat; quae hinc oritur, cum voluntas corum qui discessuri sunt est iniqua.

11. Praevaricatores qui vulgo. Quomodo omnes. Lex naturalis.---Dehinc sequitur, VERS. 119: Praevaricantes deputavi omnes peccatores terrae, ideo dilexi justitias tuas. [(j) 1Kb] Semper Prophetae sermo longe se et ultra communem sensum tendit. Nos enim praevaricatores eos existimamus, qui susceptam fidem et cognitionem Dei adeptam relinquunt; aliud pollicitos, [Col. 0604C] et aliud nunc agentes. Sed hic praevaricatores esse existimantur omnes peccatores terrae: nullus excipitur, generaliter ad omnes praevaricationis nomen refertur. Lex enim veluti naturalis est, injuriam 376 nemini inferre, nil alienum praeripere, fraude ac perjurio abstinere, alieno conjugio non insidiari. Novit et hanc Apostolus legem, dicens: Cum enim nationes, quae legem non habent, naturaliter secundum legem faciunt, tales homines legem non habentes sibi ipsi sunt lex, qui ostendunt opus legis scriptum in cordibus suis [Col. 0605A] (Rom. II, 14). Ergo praevaricatores existimantur, qui quod [(1) 1Kb] a [(a) 1Kb] naturali lege accipiunt, derelinquunt. Furem quis deprehensum, aut adulterum, aut homicidam arguet lege naturae. Sed si in his ipse versetur, praevaricator est legis.

12. Peccatores coeli.---Novit etiam, cum ait peccatores terrae, alios esse et coeli peccatores. Audiamus enim evangelicae praedicationis prodigum filium perditum atque mortuum, de peccato suo patri confitentem: Peccavi, inquit, pater [(2) 1Kb] in coelum et coram te (Luc. XV, 22). Quisquis coelestis doctrinae, et spiritalis gratiae particeps factus in peccato demorabitur; non terrae peccator est ille, sed coeli. Omnes enim credentes in se Dominus noster Jesus Christus coexcitavit, et collocavit in coelestibus: ex quibus qui [Col. 0605B] decedit, tamquam coeli peccator arguitur. Cum igitur Propheta peccatores terrae praevaricatores esse existimet, quia naturae legem peccando transgressi sint; ob hoc ipse testimonia Dei diligit, quia cum praevaricatio sit decedere ex lege naturae; tamen jam sine venia sit ex coelesti lege discessio.

13. Cruci carnis vitia configenda.---Concludit autem ita, VERS. 120: Confige [(3) 1Kb] timore tuo carnes meas; a judiciis enim tuis timui. Novae et inusitatae preces Prophetae sunt, ut a timore Dei carnes suae configantur. Sed meminit compatiendum et commoriendum esse cum Christo his, qui conregnare cum eo velint. Et minore [(b) 1Kb] istud dicti virtute [(4) 1Kb] latinitatis translatio elocuta est. Quod enim nobiscum est confige, illic id significat, ut clavis se configat [Col. 0605C] (Rom. VI, 4). Moriendum ergo nobis est, et omnia carnis nostrae vitia configenda cruci Domini sunt. Morimur enim secundum Apostolum cum Christo, et consepelimur in baptismo. Et hoc Propheta quamquam in sua voluntate habeat: tamen ut per misericordiam Dei consequatur expostulat. Configi enim ex timore Dei carnes suas orat, quia judicia Dei metuat. Timet enim aeterni judicii sententiam, timet se non cum Christo configi et commori et consepeliri, 377 novum se hominem, nisi vetere cum vitiis et concupiscentiis exuto, intelligens non futurum.



LITTERA XVI. [Figure: [Hebrew Text] 2Kb] Ain.

[Col. 0605D] Feci judicium et justitiam: non tradas me persequentibus (Hil. nocentibus) me. Excipe servum tuum in bono: non calumnientur me superbi. Oculi mei defecerunt [Col. 0606A] in salutare tuum, et in eloquium justitiae tuae. Fac cum servo tuo secundum misericordiam tuam, et justificationes tuas doce me. Servus tuus sum ego: da mihi intellectum et sciam mandata tua (ut sciam testimonia). Tempus faciendi, Domine (Domino): dissipaverunt legem tuam. Ideo dilexi mandata tua super aurum et topazium (topazion). Propterea ad omnia mandata tua dirigebar: omnem viam iniquam odio habui.

1. Octonario hoc quanta cum primis doceamur.---Et in psalmi exordio et deinceps frequenter meminimus per haec singularum litterarum quaedam quasi elementa discendi, doctrina nos pietatis, continentiae, intelligentiae, fidei et timoris institui: et ut rudem infantiam ad loquendi scientiam, quam et agendi [Col. 0606B] doctrina consequitur, ipsis humanae vocis initiis erudiri: quod ex praesentibus sextae et decimae litterae octo versibus intelligi licet (Duo mss. debet). Propheta enim ex persona sua universos docet, quid velle, quid agere, quid profiteri unumquemque pro conscientia infirmitatis ac naturae suae utile sit: quid etiam metui, quid caveri, quid [(c) 1Kb] emundari oporteat. Beatus idem propheta, [(d) 1Kb] qui per misericordiam Dei ipse sibi, et universis doctor et prospector et emundator et judex est. Et certe dignitati ejus decentissimum est, ut qui spiritu Dei loquitur, ea quae humanae et salutis aeternitatis sunt eloquatur.

2. Opus orationi anteferendum.---Ait enim ita, VERS. 121: Feci judicium et justitiam: non tradas me nocentibus me. [(e) 1Kb] Fecit placentia Deo opera: [Col. 0606C] et quia fecit, ne nocentibus se tradatur orat. Opus merendi antefertur: et dehinc meriti praemium postulatur. Fit enim primum quod placet: et tum dignatio ejus, 378 cui per opus placetur, oratur. At nos nec operamur, nec placemus, quin etiam impiis et irreligiosis rebus offendimus: et quia tales non placemus, irascimur. Sed dignum est contueri, qualia sint quae Propheta faciens, ne nocentibus se tradatur, orat.

3. Virtutes David illi soli utiles.---Et omnia quaecumque quis timens Deum fecerit, utilia ei atque pulchra sunt. Pudicitiam quis colens, gloriosum ac nitens [(f) 1Kb] sordenti corporis sui carni lumen invexit. Contemptum vero pecuniae assumens, liberum se a terrenis dominationibus [(5) 1Kb] praeservavit. [(g) 1Kb] Frugalitatem [Col. 0606D] autem et parcimoniam diligens, nobilitatem animae coelestis captivam ebrietati non dereliquit. Sed haec quamvis magna atque praeclara sint, tamen, quia Prophetae [Col. 0607A] propria, eique tantummodo utilia sunt, non referuntur ad meritum.

4. Judicium autem ac justitia prosunt et aliis.---Sed quid fecit, ut non tradi se nocentibus deprecetur? Judicium scilicet et justitiam; nihil inconsultum, nihil injustum agens: sed primum faciens judicium; omnia namque ratione, modo, et veritate pertractans: ut id quod in alterum agat, perpensum antea atque perspectum jam de consilii sententia exsequatur. Non permittit autem consilio tantum suo judicii sententiam: sed facit cum judicio justitiam. Judicantis autem cum consilio hoc opus maximum est, ut quod judicat justum sit. Justitia etenim est [(a) 1Kb] amicitiae concordia, unanimitatis vinculum, fundamentum pacis, divinae atque humanae rationis operatio. Haec itaque Propheta [Col. 0607B] fecit: in quibus cum opus suum sit, tamen et eorum quibus judicium et justitiam fecit, utilitas est.

5. Peccator diaboli domus. Huic a Deo traditur. Resecari ab Ecclesia est diabolo tradi.---Postulat vero ne nocentibus se tradatur. Omnis enim in quo peccati voluntas est, Deo vacuus est: et ubi Deus non erit, illic diaboli locus est: qui insidians atque obsidens, [(b) 1Kb] ubi adeundi opportunitatem habuerit, tamquam vacuam domum occupet, quae ei, Deo eam deserente, sit tradita (V. Tract. Ps. CXX, n. 8). Et Propheta quidem, quia ex persona omnium loquebatur, ne a Deo tradatur orat. Caeterum Apostolus habet jam id in se fiduciae, ut peccatores diabolo tradat ipse: cum Corinthiis de eo qui fornicationes omnes supergressus, uxorem patris sui acceperat, scribit: [Col. 0607C] Ego autem absens corpore, praesens autem spiritu, jam judicavi tamquam praesens eum qui hoc fecit, congregatis vobis et meo spiritu cum virtute Domini [(1) 1Kb] mei [(c) 1Kb] Jesu, tradere istius modi satanae in interitum carnis, ut spiritus salvus fiat in die Domini (Cor. V, 3 et seqq.). Sed licet 379 Apostolus tradat; scit tamen se et in virtute Christi et in suo spiritu traditurum. Sed et in alia epistola ait de [(d) 1Kb] Phygello et Hermogene: Quos tradidi, inquit, satanae, ut discant non blasphemare (I Tim. I, 20). Qui enim ab Ecclesiae corpore respuuntur, quae Christi est corpus, tamquam peregrini et alieni a Dei corpore, dominatui diaboli traduntur.

[Col. 0608A] 6. Tentationes variae daemonum. Non obtinent nisi quos Deus deserit.---Sed Propheta ne nocentibus se tradatur orat. Adsunt enim inimicitiae infestaeque virtutes quae fidei propositum conturbent, quae timorem Dei oblitterent, quae in terrenas cupiditates et desideria sollicitent, quae infirmam corporis naturam quibusdam blandimentorum aculeis in vitia commoveant. Novit et Apostolus hanc multitudinem dominantium virtutum dicens: In quibus et vos aliquando ambulastis secundum principem potestatis aeris, spiritus qui nunc operatur in filiis diffidentiae (Eph. II, 2). Fecit ergo Propheta judicium et justitiam: et ne tradatur nocentibus se rogat: et hoc modo nocentibus, cum in peccatum impellunt, cum in gloriam inflant, cum in iram accendunt, cum in odium exacerbant, cum ad lasciviam illiciunt, cum [Col. 0608B] ad avaritiam provocant. Sed cum per haec nocere properent, obtinere tamen [(2) 1Kb] eos qui innocentes sunt, nisi sibi [(e) 1Kb] per secessionem Dei traditi fuerint non valebunt.

7. Superbi, diabolus et ministri. Qui calumnientur.---Dehinc sequitur, VERS. 122: Excipe servum tuum in bonum: non calumnientur me superbi. [(f) 1Kb] Proficit [(3) 1Kb] in spes suas Propheta, et celsiorem jam deprecationis suae gradum scandit. Qui enim oraverat ne traderetur nocentibus se, jam [(4) 1Kb] ut in proprietatem servi excipiatur rogat, beatum illum in se Dei dominatum cum bona susceptione sua deprecans. Et non ob levem causam ut in bonum suscipiatur orat, scilicet ne eum superbi calumnientur. Et qui sunt superbi? Nempe illi, quorum principem loquentem Isaias introducit [Col. 0608C] ita: dixit enim: [(g) 1Kb] Virtute faciam et sapientia intellectus auferam fines gentium et [(5) 1Kb] virtutem eorum, et commovebo civitates [(h) 13Kb] inhabitabiles, et omnem orbem terrae apprehendam manu mea ut pullos, et tamquam confracta ova auferam (Esa. X, 13 et 14). Haec superbientis 380 vox est, diaboli scilicet, qui et Deo ac Domino nostro Jesu Christo ostensa terrenorum imperiorum gloria dicere ausus est: Omnia haec tibi dabo, si procidens adoraveris me (Matth, IV, 9). Non esse autem hunc solitarium, sed plures ei adesse spiritalium nequitiarum [(6) 1Kb] ministros, per eum docemur qui ait: Discedite a me, maledicti, in ignem aeternum, [Col. 0609A] quem praeparavit Pater meus diabolo et angelis ejus (Matth. XXV, 41). Ab horum igitur superborum calumnia esse se liberum rogat. Calumniantur enim; quia cum ipsi peccati incentiva suppeditent, calumniam nobis ante Dominum peccati quod per eos gesserimus, intentant [(1) 1Kb] ; causam namque peccati ad crimen injiciunt, et criminis invidiam per calumniam exacerbant, Scriptura in Apocalypsi calumniatorem eum esse testante (Apoc. XII, 10).

8. Oculis mentis David in Jesum deficit.---Verum etiam nunc se extendit Propheta in celsiorem profectum, dicens, VERS. 123: Oculi mei defecerunt in salutare tuum, et in eloquium justitiae tuae. Oculi deficiunt, cum intentus in aliquam expectationem visus laborat. Propheta itaque animae suae oculos in Dei salutare defixit. [Col. 0609B] Et de salutari quid intelligi oportet, saepe tractavimus; eum scilicet esse Jesum, qui salvum faciet populum suum a peccatis. Aliis igitur oculos suos in desideria saecularia occupantibus, et in voluptates rerum praesentium tendentibus, Propheta in Dei salutare defixus est. [(a) 1Kb] Et ne corporales oculos ejus deficere sub hac contemplandi intentione existimaremus: non solum in Dei salutare deficiunt, sed etiam in eloquium justitiae.

9. Justa, etsi occulta, Dei verba ac gesta.---Justa itaque esse Dei eloquia confitetur. Scit esse quaedam, quae [(b) 1Kb] cum imperitis atque impiis injusti eloquii habeant opinionem: cum Pharao cor ad contumaciam obduratur (Exodi. IV, 21) et [(2) 1Kb] pertinaciae [(c) 1Kb] irreligiosae voluntatis affigitur: cum ex duabus adhuc [Col. 0609C] in utero gentibus minori major sit servitura, et [(3) 1Kb] neutra [(d) 1Kb] quidquam boni promerente, servitus uni imponitur, dominatus alteri donatur (Rom. IX, 11 et seqq.); cum Adam de paradiso ne arborem vitae contingat expellitur (Gen. III, 22): quae homines divinae virtutis et bonitatis et justitiae incapaces, dum intelligere non possunt, injusta esse 381 constituunt. Sed prophetae hujus in istius modi eloquium [(e) 1Kb] justitiae oculi deficiunt: quia sciat nihil injustum esse in his dictis Dei, sed omnia adventu salutaris Dei haec eloquia et consummanda et intelligenda esse [(f) 1Kb] justitiae. Procedit autem per hanc intentam usque ad defectionem oculorum exspectationem, ut aliquid ultra precari audeat.

10. Fiducia David unde. Dei ope eget homo, ut bonum [Col. 0610A] perficiat.---Confessus itaque eloquium justitiae, haec subdidit, VERS. 124: Fac cum servo tuo secundum misericordiam tuam, et justificationes tuas doce me. Insolens forte vox existimaretur, quae diceret: Fac cum servo tuo. Quod enim dicitur, Fac; tamquam ex fiducia aliqua praesumptio est usurpata poscendi. Sed non impudenter id diceret, qui judicium et justitiam fecisset, qui se excipi in servum deprecatus esset, et cujus oculi in salutare Dei et in eloquium justitiae defecissent. Sed ne in his quidem Propheta insolens est. Nam in eo ipso quod dixit, Fac; adjecit, cum servo tuo. Et quia servitus nostra ad id ipsum, ut in servitutis fide maneat, misericordia Domini indiget; superaddidit, secundum misericordiam tuam: quia miseratione ejus opus est, ut in [Col. 0610B] hac servitutis nostrae professione maneamus. Imbecilla enim est per se ad aliquid obtinendum humana infirmitas: et hoc tantum naturae suae officium est, ut aggregare se in familiam Dei et velit et coeperit. [(4) 1Kb] Divinae misericordiae est, ut volentes adjuvet, incipientes confirmet, adeuntes recipiat: ex nobis autem initium est, [(g) 1Kb] ut ille perficiat.

11. In ritibus veteris legis latet quid magnum.---Sed quid tandem ut faciat cum servo suo secundum misericordiam suam postulat? Nempe ut justificationes suas doceat. Scit in justificationibus, quas Moyses constituere praeceptus est, magnum nescio quid et incomprehensibile humanae intelligentiae contineri. Scire [(5) 1Kb] etiam optat quis iste sit, ut frequenter diximus, coemptus hebraeus puer, sex tantum [Col. 0610C] annis serviturus (Exodi XXI, 2). Legit haec quidem: sed non statim quod legitur et intelligitur. Scire vult quae illa servitus sit (Ibidem), quae septimi anni libertas (Ibid. 6), quod sit auris foramen ex subula si liber esse nolit, quae illa mulier [(h) 1Kb] Hebraei, quid illud, ut sine muliere egrediatur ipse (Ibid. 4): quid deinde secunda justificatio, quid tertia, quid sequentes habeant futurorum sacramentorum [(i) 1Kb] praeformationes. Non est humani ingenii haec consequi posse: coelesti opus est magistro, 382 et plurimis fidei nostrae meritis necessarium est, ut doceri ista mereamur.

12. In dictis David nil humile aut commune. Servum Dei nemo se ore negat, multi re.---Scire autem nos convenit, in omnibus prophetae verbis nihil humile [Col. 0611A] esse, nihil commune cum caeteris, sed proprium vel ipsi sibi, vel sui similibus enuntiari: latet autem sub familiaribus verbis maxima conscientiae et fidei professio, ut nunc in eo quod sequitur intelligimus. Ait enim, VERS. 125: Servus tuus sum ego: da mihi intellectum, [(1) 1Kb] ut sciam testimonia tua. Nemo nostrum est, qui non vel in orationis suae prece, vel in communium sermonum consuetudine servum se Dei esse fateatur. Et quid magnum Propheta fecit, servum se profitendo, quod nullus ausus sit denegare? Sed professio caeterorum fallax est, quae cum habeat conscientiae necessitatem, non habet tamen confessionis veritatem. Proprium hoc Prophetae est, ut se servum Dei profiteatur, in omni vitae genere famulatu conditionis suae fungens, sive ambulans, [Col. 0611B] sive residens, sive vigilans, sive dormiens, in cibo etiam atque in jejuniis Deo aut esuriat aut satur sit, et nullo in tempore a servitutis suae officiis absistat. Hic libere dicit: Servus tuus sum ego. At vero qui stupris dormit, latrociniis vigilat, quaestibus peregrinatur, luxui requiescit, si dicat: Servus tuus sum, profitetur quidem quod est, sed [(a) 1Kb] quod est non agit.

13. Intellectus a Deo, falsus ingeritur a diabolo.---Propheta autem, quamvis conditionem officii sui etiam ipso famulatu suo confiteatur, tamen infirmitatis suae memor est; dari enim sibi intellectum rogat. Est enim intellectus in quodam thesauro repositus spiritalium gratiarum: quem interdum diabolus sub falsae opinionis errore imprudentium mentibus [Col. 0611C] insinuat. Sed a Deo intelligentiam Propheta postulat, ne sibi inanis intelligentia subrepat, qualis gentium, qualis Judaeorum, qualis haereticorum est: et postulat ob id, ut testimonia Dei sciat, quae sub testibus tradita sunt, quae sub testibus neglecta et violata esse exprobrantur, quae [(b) 1Kb] in adventu ejus, ob quem testandum dicta sunt, neglecta et fastidita esse vindicabuntur.

14. Lege dissipata, tempus est Evangelii.---Et horum quidem testimoniorum tempus non ignorat Propheta, dicens, VERS. 126: Tempus faciendi Domino [(2) 1Kb] dissipaverunt legem tuam. Lex populo sub testibus data est, quae cum dissipata et abjecta a [Col. 0611D] Judaeis est, tum fuit 383 tempus Domino ea quae [Col. 0612A] continebantur lege faciendi. Pollicitus enim in lege est, ut salutem gentibus daret, ut ipse sibi hominis corpus, qui secundum imaginem et similitudinem Dei est factus, assumeret, ut dissipata lege fidei gratiam donaret. Temporis hujus meminit per Esaiam prophetam dicens: Tempore accepto exaudivi te, et in die salutis auxiliatus sum tibi (Esai. XLIX, 8). Apostolus vero dicti hujus interpres haec scribit: Ecce nunc tempus bene [(3) 1Kb] acceptabile [(c) 1Kb] , ecce dies salutis (II Cor. VI, 2): id est, dissipata lege, tempus evangelicae praedicationis advenit.

15. Mandata Dei cur diligat David. Diligere plus est quam facere.---Sed illis legem dissipantibus, aliud opus Prophetae est. Et quod sit, ex subjectis docemur. Ait enim, VERS. 127: Ideo dilexi mandata tua [Col. 0612B] super aurum, et [(4) 1Kb] topazion. Quod ait, ideo, ad id retulit quod dixerat: Tempus faciendi Domino; quia sciret tempus faciendi Domino esse, cum legem dissipassent. Ideo autem mandata dilexit, quia in his tempus faciendi Domino contineretur. Lex enim omnis adventum Domini testata est, ipso dicente: [(d) 1Kb] Si crederetis Moysi, crederetis utique et mihi; de me enim ille scripsit (Joan. V, 46). Mandata igitur Dei ob id Propheta dilexit, quia in his adventum dominicae corporationis intelligit. In eo autem quod diligit, plus nescio quid significat. Facere autem aliquid, minus est quam diligere: quia plerumque id quod agimus, necessitatis est; dilectio vero propriae voluntatis affectio est.

16. Dilectio perfecta.---Sed dilectio ea demum [Col. 0612C] perfecta est, quae maxima est, et quae nulli comparatione similium coaequatur. Diligit autem mandata Dei super aurum et topazion. Humanus error pretiosius nihil auro et gemmis opinatur: et haec sunt quae hominum cupiditates dominatui pretii sui et honoris subdiderunt. Auro [(e) 1Kb] viris honestas pudicitiae venalis est: per gemmas vero humani corporis praestantior, 384 ut putant, species ad naturae contumeliam [(5) 1Kb] expolitur [(f) 1Kb] . Et idcirco nihil habet sexus uterque pretiosius, dum viri posse omnia auro volunt, mulieres vero per gemmas fieri se existimant pulchriores. Praestat autem ut caeteris metallis aurum, ita et aliis lapidibus topazion. Est [Col. 0612D] enim ipse rarissimus et speciosissimus omnium et [Col. 0613A] maximus. In Thebaidis vero loco, cui [(1) 1Kb] [(a) 1Kb] Alabastra nomen est, reperiri solet. Hunc etiam ferunt saecularium gestorum litterae, [(b) 1Kb] in Topazo insula ab incolis ejus, id est [(c) 1Kb] Troglodytis Arabis inventum, ad matrem [(d) 1Kb] regis Aegypti Ptolemaei, sub quo Scripturae legis ex hebraeo in graecum translatae sunt, munere fuisse [(e) 1Kb] delatum. Continet autem ipse in se solus caeterarum gemmarum optimarum pretiosissimarumque speciem, et in uno illo diversissimorum colorum permixtio continetur. Super hunc igitur topazion, et super aurum mandata Dei Propheta dilexit, non terrenis se, sed coelestibus desideriis significans detineri.

17. Cupiditatem omnem recidit.---Contempta autem saecularium opum cupiditate, omnem a se occasionem [Col. 0613B] perversae et pravae voluntatis recidit. Diligens enim super aurum et topazion mandata Dei, dehinc ait, VERS. 128: Propter hoc ad omnia mandata tua dirigebar, omnem viam iniquam odio habui. Non deflectitur, non detorquetur per terrenas cupiditates, sed ad omnia Dei mandata dirigitur: non occupant obvia. Vidit aurum, scivit hoc terrae limum esse: vidit gemmas, meminit esse aut montium aut maris calculos: vidit [(f) 1Kb] illicem ad lasciviam vultum, scit tamquam avibus coeli ex his sibi laqueis evadendum. Resistit ergo coalitis sibi naturae suae vitiis, et omnem viam iniquitatis odit. Ideo itaque et [(2) 1Kb] ad mandata omnia dirigitur, quia ea super terrena desideria diligit: et dirigitur, ne particeps 385 eorum fiat quibus dicitur: Natio prava et perversa [Col. 0613C] (Luc. IX, 41). Et omnem viam iniquitatis odit, ut sit in eo quia est via, Domino scilicet nostro, qui est benedictus in saecula saeculorum. Amen.



LITTERA XVII. [Figure: [Hebrew Text] 2Kb] Phe.

Mirabilia testimonia tua, Domine: ideo dilexit te anima mea (Hil. perscrutata est ea). Declaratio sermonum tuorum illuminat me (Infra abest me), et [Col. 0614A] intellectum dat parvulis. Os meum aperui, et attraxi spiritum: quia mandata tua concupiscebam. Adspice in me, et miserere mei secundum judicium diligentium nomen tuum. Gressus meos dirige secundum eloquium tuum, et non (ac ne) dominetur mei omnis injustitia. Redime me a calumniis hominum: et custodiam mandata tua (ut custodiam praecepta). Faciem tuam illumina super servum tuum, et doce me justificationes tuas. Exitus aquarum transierunt oculi mei: quia non custodierunt legem tuam.

1. Admiratio non est ignoti. Testimonia Dei unde mirabilia, unde incomperta.---Natura humani sensus ea est, ut ea mirabilia habeat, quae ante compererit. Ex compertis enim judicium admirationis exsistit. Caeterum nemo poterit ignorata mirari. Haec idcirco [Col. 0614B] antea commemorata sunt, ut diligentius dicti prophetici ratio quaereretur. Contra opinionem enim generalis sensus haec dixisse existimatur VERS. 129. Mirabilia testimonia tua, Domine: ideo [(3) 1Kb] perscrutata est ea anima mea. Nam cum prius secundum humanam consuetudinem oporteat perscrutari et reperire, et reperta mirari: [(g) 1Kb] huic testimonia Domini ante admirabilia sunt, et ob id perscrutatione sunt digna. Dicti autem hujus perfecti et pulcherrimi ea ratio est. Testimonia etenim Dei, id est, ea quae sub testibus scripta sunt, etiamsi per observantiam legis humanam infirmitatem ad cognitionem et famulatum Dei imbuant; quippe ubi castitas, pietas, pudicitia, charitas, veritas, innocentia, frugalitas et religio mandatur, et per quasdam 386 religionum consuetudines, [Col. 0614C] [(h) 1Kb] hostiarumque diversitates divini honoris officium praecipitur: in quibus cum admiratio magna sit, pro peccatis oblata hostia, et datum pro redemptione animae munus, et agnus in sacramento paschae occisus; tamen in his plus de futurorum spe atque doctrina admirationis continetur. Haec itaque Prophetae huic admirabilia sunt. Sed quia [(4) 1Kb] per [(i) 1Kb] praesentes admirationes futurorum atque aeternorum [Col. 0615A] bonorum exemplaribus admirabilia sunt, perscrutatur ea. Non inquirit tantummodo, in quo est rerum absconditarum diligens exquisitio; sed perscrutatur etiam, per adjectionem scilicet diligentioris exquisitionis, laborem suum in perscrutatione demonstrans. Neque tantummodo perscrutatur, sed perscrutatur ex anima, ad voluntatis officium animae intentione sociata.

2. Verba Dei, prophetarum dicta obscura sunt.---Sequitur deinde, VERS. 130: Declaratio sermonum tuorum illuminat, et intellectum dat parvulis. Et hic quoque sermo forte videtur a naturae nostrae consuetudine esse diversus. Cum enim ante intelligendum sit, et sic lumine intelligentiae utendum; quia noctem ignorantiae intelligentiae adeptae lumen apellat: [Col. 0615B] Propheta tamen dicit declarationem verborum Dei prius illuminare, et post illuminationem intelligentiam praestare. Sed quae sint Dei verba, ante discendum est: et tunc illuminationis, ac postea intelligentiae ratio praestanda est. Verba Dei sunt, quaecumque prophetae locuti sunt. Cum enim Moyses verbis suis populo Hebraeo legis observantiam nuntiaverit; tamen in libro ejusdem legis ita scriptum est: Et dixit Dominus ad Moysen, Dic filiis Israel (Exodi III, 14). Usus igitur est his legislator verbis, quibus ei ut uteretur praeceptum est. Ergo verba Dei sunt, quae per officium licet humani oris audita sunt. Sed et magnus ille propheta ipso judicio Domini nostri Jesu Christi bene locutus, cum dixisset: Audi coelum, et auribus percipe terra; ait, quoniam Dominus [Col. 0615C] locutus est (Esai. I, 2): et post aliqua, quae querelis maximis increpabantur, dixit: Os enim Domini locutum est haec (Ibid. 20). Haec ergo omnia Dei verba sunt.

3. Sed declaratio verborum maxime necessaria est. Sunt enim sub velamine opinionis alterius praedicata, sunt secundum Apostolum allegorumena (Gal. IV, 24), sunt comparativis significationibus amphibola (Matth. XIII, 14). Testis est Dominus haec eadem per Esaiam ita dicta esse Judaeis infidelibus exprobrans et dicens: Auditu audietis, et non intelligetis (Esa. VI, 9). Signata enim 387 omnia sunt, et per solam spiritalem doctrinam resignanda. Haec enim [(1) 1Kb] ad [(a) 1Kb] Danielem desideriorum virum dicta sunt: Vade Daniel, quia clausi sunt signatique sermones (Dan. [Col. 0615D] XII, 9). Ait etiam Esaias: Dabitur liber iste in manus hominis scientis litteras, et dicetur ei, Lege haec, et respondebit: Non possum legere, signatum est enim (Esa. XXIX, 11).

4. Per Evangelia qui declarentur. Parvuli qui.---[Col. 0616A] Sed declaratio verborum mysticorum per Evangelia praestatur, ubi legis abscondita et occulta [(b) 1Kb] prophetica Domino in corpore manente panduntur, ex quibus primum fides discitur. Ibi enim ea, quae a prophetis dicta sunt, per eum rebus et operibus explentur. Cum virgo parit, cum Dominus Verbum est, et Verbum caro fit, et habitat in nobis, cum muti loquuntur, cum surdi audiunt, cum claudi incedunt, cum leprosi emundantur, cum caeci vident, cum daemoniaci curantur, cum mortui resurgunt: declaratio haec verborum Dei nostrae hanc naturae obscuritatem fidei luce [(2) 1Kb] illuminat. Nunc enim intelligimus resurrectionis gloriam, judicii potestatem, aeternitatis honorem. Et intelligimus haec parvuli: vel ad innocentiam renati, vel per ignorationem imperiti. Haec [Col. 0616B] declaratio verborum Dei, et intelligentia parvulis praestita, [(c) 1Kb] cujus temporis aetatisque res esset, Dominus in Evangeliis demonstrat, dicens: Confiteor tibi, Domine [(3) 1Kb] , pater coeli et terrae, quia abscondisti haec a sapientibus et intelligentibus, et revelasti ea parvulis (Matth. XVIII, 25). Ecce declarationis et illuminationis et intelligentiae tempus. Absconsa enim [(d) 1Kb] usque in hos dies declarantur, et declarata illuminant, et [(e) 1Kb] illuminantia intelligentiam parvulis subministrant: fiuntque per hanc intelligentiam sancti Spiritus jam capaces.

5. Os cordis spiritui pateat. Escas ad animae vitam capit.---Denique id ipsum sequens sermo subjecit, dicens, VERS. 131: Os meum aperui et attraxi spiritum; quia mandata tua concupiscebam. Non de hoc [Col. 0616C] utique humani corporis ore dixit, quod per labia concluditur ac patet. Nam spiritum officio narium magis quam oris haurimus. Laboriosius autem [(f) 1Kb] aditu oris in animam transfunditur: absolutius vero per naturalem cursum famulatu atque officio narium commeat. Sed os Scriptura non labiorum tantum, sed et cordis solita est nuncupare. Corde enim per fidem patente, et per desiderium ad hauriendum hiante, intelligentia doctrinae coelestis accipitur. Non animae hoc; sed cordis officium est. Apostolus enim ait, animalis enim homo non percipit quae sunt Spiritus (I Cor. II, 14): stultitia enim est ei. Et 388 idem doctor gentium ait: Lex enim non in tabulis lapideis scripta, sed in tabulis cordis carnalibus (II Cor. III, 3). Hoc ergo os suum Propheta pandens, attraxit Spiritum. [Col. 0616D] Non enim ultro ingruit (f. inruit). Expetendus est, attrahendus est, et infantium modo tamquam lac innocens hauriendum. Ideo autem propheta os aperuit, quia meminerit sibi in psalmo altero dictum, Dilata os tuum, et adimplebo illud (Ps. LXXX, 11): et in [Col. 0617A] lege scriptum sciat, describe haec in latitudine cordis tui (Prov. VII, 3, sec. LXX). Corde enim Dei praedicatio, non ore suscipitur. Et secundum evangelicam praedicationem, verbum Dei ex corde malus abripit (Matth. XIII, 19), quod ultra mel et favum in ore delectat. Ut enim per os in alimoniam corporis cibos sumimus, ita et per cor ad vivificandam animam escas doctrinae coelestis accipimus: quae nisi amplificato et patente corde attractae quodam modo fuerint, et [(a) 1Kb] non adibunt.

6. Aspicit Deus ad vindicandum, ad terrendum, ad miserendum.---Sequitur deinde, VERS. 132: Aspice in me, et miserere mei secundum judicium diligentium nomen tuum. Ad id quod dixerat, respice in me; mox addidit, et miserere. Scit enim Dominum etiam in [Col. 0617B] ultionem impiorum poenamque respicere. Respexit enim, ut scriptum est, super castra Aegyptiorum, et colligavit axes curruum eorum (Exod. XIV, 24 et 25). Et rursum: Respexit Dominus super Sodomam et Gomorrham (Gen. XVIII, 16). Respicit vero non solum ad poenam, sed etiam ad terrorem, cum dicitur: Aspicies in terram, et facies eam tremere (Ps. CIII, 32). Propheta ergo non solitarium hoc orat, ut in se Deus respiciat, sed cum miseratione respiciat: neque cum miseratione tantum, sed secundum judicium diligentium nomen ejus.

7. Aspectus hic innocentia promerendus.---Est quidem ex bonitate Dei misericordia; sed promerenda est haec a nobis studio innocentiae: ut in nos respiciat, qualiter respexit in Abraham, qualiter in [Col. 0617C] Isaac, qualiter in Jacob, qualiter in Joseph, qualiter in Job, qualiter in Moysen. Scit enim ad haec misericordiae suae opera Deum solere respicere, cum dicitur: Dominus de coelo respexit in terram, ut audiret gemitum vinculatorum, et solveret filios interemptorum (Ps. CI, 20 et 21), et rursum: Respexit super filios pauperum, et non sprevit deprecationem eorum (Ibid. 18). Secundum ergo hoc judicium timentium Dominum orat ut Deus super se respiciat et misereatur: ut si jejunantem videt, si miserantem contuetur, si pium ac religiosum in omni opere conspicit, tunc secundum judicium eorum qui diligunt nomen suum ipse quoque Dei miseratione sit dignus.

389 8. Ad bene agendum homo suis viribus non sufficit. [Col. 0617D] ---Dehinc sequitur, VERS. 133: Gressus meos dirige secundum eloquium tuum, ac ne dominetur mei omnis injustitia. Incedit quidem Propheta ex voluntate sua justitiae gressibus: sed scit undique ubi injustitiae dominationes imminere. Superius oraverat, ut in se Deus respiceret ac misereretur secundum eos qui diligunt nomen suum. Misericordiae autem, quam orat, hunc fructum esse sentit, ut gressus sui dirigantur, non secundum saeculi vias, non secundum humanam gloriam, [Col. 0618A] non secundum corporis voluptates, sed secundum eloquium Dei. Si nihil impedimenti usquam occurreret, si adversantes sibi non undique adessent; suis ipse viribus in ea quae agere vellet confirmaretur. Sed ubi insidiae sunt, ubi bellum est, opus est potioris auxilio, ne in se dominetur omnis injustitia.

9. Tentationum utilitas. Orandum ne vincant.---Non ut a se absit, sed ne dominetur sui orat. Scit per tentationes ad gloriam perveniri. Meminit Abraham et peregrinationis injuria, et amittendae uxoris metu; et per immolandi filii dolorem fuisse tentatum. Scit Job omni tentationum esse militia perfunctum. Recolit Joseph cum a fratribus venditur, cum a domini sui conjuge ad adulterium compellitur, cum carcere poenae reservatur, gloriam maximae fidei per haec injustitiae [Col. 0618B] tentamenta meruisse. Dominationem injustitiae propheta metuit: tentationem vero ejus non recusat. Dirigendos autem esse a Domino gressus suos secundum eloquia sua meminit: ne iniquitas, [(b) 1Kb] quae tentatura sit, potestatem possit habere dominandi.

10. Calumnia quid. Aegre cavetur. Hac impetiti sancti.---Post quae id consequitur, VERS. 134: Redime me a calumniis hominum: ut custodiam praecepta tua. Humana tentatio gravis non est, Apostolo dicente: Tentatio autem [(1) 8Kb] non apprehendat vos, nisi humana (I Cor. X, 13); sed calumnia gravis est. Calumnia autem ea est, vel cum bono operi facinoris mali nomen ascribitur, vel cum specie blandiente internae malitiae virus occulitur. Neque enim ejus directae malevolentiae opus est, sed fallax, et subdolum, [Col. 0618C] et sub specie bonae voluntatis malitiae operatione desaeviens. Et difficile est cavere a talibus, qui sub nomine fratrum inimici sunt, sub nomine amicorum hostes sunt, sub filiorum specie parricidae sunt, [(2) 1Kb] sub specie unanimitatis [(c) 1Kb] , conjugum inevitabile malum sunt. Abel justum Cain scelestus per familiaritatem fratris occidit. Noe Deo probatum Cham filius ejus irrisit. Esau Jacob exsulem esse a paterna domo fecit. Validissimum praeliatorem 390 diaboli Job sola uxor ejus tentavit inflectere. Hunc ipsum sanctum prophetam quae calumniae hominum fefellerunt? Quoties Sauli proditus est? Quotiens quibus in locis ageret nuntiatus est? Ubique ei calumniantium insidiae adfuerunt.

11. Qui vitanda sit.---Novit haec Dominus domesticae [Col. 0618D] calumniae scandala gravissimum solere fidei excidium afferre, dicens: Quod si oculus tuus dexter scandalizat te, et si pes dexter, aut manus scandalizat te; erue et abscide abs te (Matth. XVIII, 8). Non de membris corporum haec locutus est, cum scandala nec pes nec manus possit afferre; sed de conjunctissimis nobis ac maxime necessariis membris, quia omnes unum corpus sumus in Christo, haec jubet: ne domesticis calumniis ac scandalis penes nos manentibus aliqua nobis [Col. 0619A] [(1) 1Kb] vitiorum labes [(a) 1Kb] adhaereat. Ergo Propheta si ab his redemptus esset, custoditurum se praecepta Dei pollicetur: quia istae domesticorum omnium calumniae impedimentum fidei frequenter afferrent.

12. Qui videntis nos Dei lumen accipiamus.---Dehinc sequitur, VERS. 135: Faciem tuam illumina super servum tuum, et doce me justificationes tuas. Vultus Domini quidem est super facientes mala, ut expugnet de terra memoriam eorum (Ps. XXXIII, 17), sed sicut Deus respicit ad poenam, respicit et ad misericordiam; ita et vultum suum ad utrumque deflectit. Sed hanc faciem Domini ad illuminationem suam Propheta orat. Ex majestate enim et vultu [(2) 1Kb] videntis [(b) 1Kb] nos Dei lumen accipimus, et deflexus in nos [Col. 0619B] misericordiae suae vultus ad gratiam spiritalis virtutis irradiat. Vel certe cum judicii [(c) 1Kb] die aderit, cum visibilis nobis in gloria [(d) 1Kb] paternae majestatis assistet; tunc nos faciei suae lumine illuminabit. Ut enim quaedam metalla atque gemmae naturae suae fulgorem in ea quae sibi [(3) 1Kb] proxima sunt refundunt, et aemulantem speciem [(e) 1Kb] ex vicina sui specie praestant; et ut Moyses ex contemplatione gloriae Dei lumen accepit, ita ut honorem gloriae suae contemplari populus non posset: sic et Propheta servum se Dei confitens illuminari precatur, et conformis secundum Apostolum effici gloriae Dei (Phil. III, 21), et justificationes Dei doceri, ut a se non ex parte, neque per legis umbram, sed facie ad faciem, et spiritali contemplatione cernatur.

[Col. 0619C] 13. Poenitentia non debet desinere. Quid sit.---Dehinc sequitur, VERS. 136: Exitus aquarum transierunt oculi mei: quia non custodierunt legem tuam. Conscius peccatorum veterum, ut historia ipsa docetur, licet toto corde se ad 391 Deum direxit; tamen quia et [(f) 1Kb] peccati sui dolorem psalmo anteriore et ipse jam scripserit, tunc cum Nathan propheta arguente crimen suum recognovit et flevit: nunc quoque non desinit verae poenitentiae lacrymis facti veteris crimen abluere, dicens, Exitus aquarum transierunt oculi mei: fontes scilicet lacrymarum suarum, fontes fluminum esse transgressos. Haec enim poenitentiae vox est, lacrymis orare, lacrymis ingemiscere: et per hanc confidentiam dicere: Lavabo per singutas noctes lectum meum, lacrymis meis stratum meum rigabo (Psal. VI, [Col. 0619D] 7). Haec venia peccati est, fonte fletuum flere, et largo lacrymarum imbre madefieri. Sed servavit cum ratione [Col. 0620A] temporis, et fidei jam immobilis [(g) 1Kb] firmitatis, dicti quoque sui temperatissimi modum. De praeterito enim dixit: Quia non servaverunt legem tuam. Confessio quidem criminis semper in tempore est; quia oporteat peccati poenitentiam non desinere: finis autem peccati anterioris [(h) 1Kb] est temporis: quia vera peccati confessio est, sine intermissione temporis poenitere; peccati vero poenitentia est, ab eo quod poenitendum intellexeris, destitisse. Atque ob id Propheta nec confiteri peccatum desinit, et peccatum ex praeterito confitetur.



LITTERA XVIII. [Figure: [Hebrew Text] 2Kb] -Zade.

Justus es, Domine, [(4) 1Kb] et rectum judicium tuum. [Col. 0620B] Mandasti justitiam testimonia tua, et veritatem tuam nimis (Hil. valde). Tabefecit me zelus domus tuae (tabescere me fecit zelus tuus): quia obliti sunt verba tua inimici mei. Ignitum eloquium tuum vehementer: et servus tuus dilexit illud. Adolescentior sum ego et contemptus: justificationes tuas non sum oblitus. Justitia tua justitia in aeternum (justitiae tuae in aeternum), et lex tua veritas. Tribulatio et angustia invenerunt me: mandata autem tua meditatio mea est. Aequitas testimonia tua in aeternum: intellectum da mihi et vivam (eorum, et vivificer).

1. Fides justum Deum, etiam cum punit, fatetur.---Indefessa et perseveranti fide necessarium est, ut immobilis in nobis et inconcussa confessio sit; ne vel aliqua 392 temporum injuria, aut persecutionum [Col. 0620C] dolore commoti, devotionis studium relaxemus: sed si quando morbi vexabunt, passiones et cruciatus corporum desaevient, damna defatigabunt, luctus et orbitates affligent; semper utamur hac qua nunc Propheta usus est voce dicens, VERS. 137 et 138: Justus es, Domine, et rectum judicium tuum. Mandasti justitiam testimonia tua, et veritatem tuam valde. Meminerimus enim primum eum, qui universorum Dominus est, justum esse, et judicia ejus recta esse. Cur enim in suos iniquus sit? Cur in eos, quos ipse genuit, injustus sit? Bonitatis suae immensitas non sinit istud de eo existimari. Genuit nos non ad injuriam, genuit non ad originis nostrae naturae dolorem: si quid est quod patimur, ex judicio bonitatis suae accidit. Vinci diabolum patientiae nostrae virtutibus delectatur, et probari nos per luctus [Col. 0620D] et dolores et damna desiderat: ut nihil in servos suos saeculi potestas sibi esse juris et damnationis intelligat. [Col. 0621A] Quaecumque jussit, justa et testata et vera sunt cum augmento adjectionis; valde enim vera sunt.

2. Impatientia aerumnarum Deo contumeliosa. Zeli causa. Jejunii dies.---Et quia rarum est horum observantem esse; et (etiam) difficile est inconcussam fidem inter has saeculi procellas et inter haec humanorum vitiorum naufragia dirigere; quia si quid adversi accidit, prona in Deum querela est. Deum enim inter damna sua avarus accusat. Deo cum invidia fletuum suorum orbatus irascitur. Deo injustitiam, qui ad confessionis gloriam persecutionibus probatur, exprobrat. Universorum stultissima haec querela est, cum injustitiae Deum per impatientiam impii doloris accusant. Et idcirco propheta subjecit, dicens, VERS. 139: Tabescere me fecit zelus tuus; quia obliti sunt [Col. 0621B] verborum tuorum inimici mei. Dei zelo ad omnia vitia nostra et crimina exanimatur propheta. Habet hanc etiam natura humana consuetudinem, ut si quando eorum, quos diligimus, voluntati adversari aliquos viderimus, zelo ejus cui non paretur utamur. Quantus autem nobis dolor est, cum unum ex Dei populo effici videmus saeculi ministrum, et [(a) 1Kb] operarium diaboli, et vas mortis, et materiam gehennae? Zelo ergo Dei irascitur, quisquis Christianum jejunii die luxuriantem conviviis viderit. Zelo Dei irascitur, qui insolentem in fratres ministrosque conspexerit. Zelo Dei irascitur, quisquis diversari in stupris sanctificatum jam in Christo corpus arguerit.

3. Zeli exempla.---Zeli hujus et Apostolos meminisse accepimus, cum Dominus templum ingressus, 393 [Col. 0621C] flagello ex funibus omnes vendentes et ementes ejecit (Joan. II, 17): et ejus zeli, de quo scriptum est, Zelus domus tuae comedit me (Ps. LXVIII, 10). Efficimus enim nos interdum templum Dei, aut domum negotiationis, aut speluncam latronum. Templum enim Dei, secundum apostolum, corpora sunt, quae in Christo sanctificata sunt (I Cor. VI, 19). Et haec eadem corpora, cum cogitamus atque agimus stupra, caedes, furta, falsitates, rapinas, speluncam latronum constituimus; cum autem saeculi negotiis, et [(1) 1Kb] negotiationum commerciis laboramus, tunc domum Dei domum negotiationis efficimus: ut quae orationis sedes esse debebat, fiat vel latibulum latrocinantium, vel domus negotiationum. Hoc ergo zelo Dominus, ut istius modi homines de templo ejiciat, commovetur. Usi sunt et [Col. 0621D] hoc zelo probabiles et accepti Deo viri. Nam et Phinees ob hunc zelum meruit judicium pacis aeternae. Cum enim fornicati essent filii Israel, et Dei zelo incitatus in poenam eorum fuisset; tunc ait Dominus, [Col. 0622A] Phinees [(2) 1Kb] filius Eleazar filii Aaron sacerdotis sedavit furorem meum a filiis [(b) 82Kb] Israel, in eo quod requievit ab animatione anima mea: quia zelavit zelum meum (Num. XXV, 11). Sanctus ille et in coelestem habitationem raptus in corpore Elias propheta ait, Zelans zelavi, quia dereliquerunt te filii Israel et prophetas tuos occiderunt: et ego derelictus sum solus (III Reg. XIX, 10).

4. Verbi Dei immemores odio digni.---Tenet itaque et hunc prophetam zelus iste. Videt enim irreligiosas damni querelas, impios luctuum fletus, profanam legis Dei oblivionem: et idcirco haec agentes, inimici ejus sunt. Nullum enim religiosis viris cum talibus esse jus amicitiae potest, quando declinandi detestandique sint odio irreligiosorum. Nam id ipsum [Col. 0622B] psalmo altero docetur, cum dicitur: Odientes te, Domine, odivi, et super inimicos tuos tabescebam: perfecto odio oderam illos (Ps. CXXXVIII, 21). Abrahae quoque Dominus dixit, Qui te maledixerit, maledictus erit, et inimicus ero inimicis tuis, et adversantibus tibi adversabor (Gen., XII, 3). Si Abrahae inimici, Deo inimici sunt; [(3) 1Kb] quales nobis esse oportet, quos Deo videmus inimicos?

5. In verbis Dei nil inane, nil non verum.---Causam deinde affert cur eos oderit, qui verborum Dei fuerint obliti: non enim sunt inania, non terrena, non levia. Ait enim, VERS. 140: Ignitum eloquium tuum valde: et servus tuus dilexit illud. Non explicat proprietatem verbi hujus latina translatio. Quod enim nobiscum 394 ignitum, id graece scribitur. [Col. 0622C] autem id significat, quod tamquam conflatum igne purgatum sit. Quaecumque metalla igne conflantur, [(c) 1Kb] sordem in se alienam atque inutilem non continent; totum, quidquid in his residet, verum et perfectum et omni vitiorum contagione purgatum est: ut eloquium Dei est, aeternorum in se bonorum [(d) 1Kb] continens fidem. Hinc illud est quod in Evangeliis Dominus ait: Iota unum, aut apex non praeteribit ex lege, donec haec omnia fiant (Matth., V, 18). Vera enim omnia sunt, et neque otiose neque inutiliter constituta Dei verba: sed extra omnem ambiguitatem superfluae inanitatis ignita: et ignita vehementer, ne quid illic esse quod non perfectum ac proprium sit existimetur. Haec itaque diligit servus ejus. Non solum haec agit, sed etiam diligit: quia [Col. 0622D] operationi obedientiae praestat dilectionis operatio. Obedientia enim sola plerumque terroris est: caeterum dilectio non nisi [(4) 1Kb] ex devota mentis voluntate proficiscitur.

[Col. 0623A] 6. David junior et contemptus in regem est electus. ---Dehinc ait, VERS. 141: Adolescentior sum ego et contemptus: justificationes tuas non sum oblitus. Ex persona quidem sua propheta haec loquitur; sed competunt et nostri temporis populo: et quatenus id David de se dixisse credatur, absolute ostenditur. Samuel enim propheta venire ad Jesse domum a Deo jussus est, ut unum ex filiis ejus in regem ungeret. [(1) 1Kb] Quo cum venisset, adesse omnes filios Jesse jubet. Videt deinde natu majorem, specie pulchrum, habitu et proceritate eminentem: sed responso ita monetur: Ne inspexeris in pulchritudinem ejus ac magnitudinem, quia non ita videt homo ut Deus. Homo enim in facie videt, Deus autem in corde (I Reg., VI, 7). Adest et secundus, adest et tertius, [Col. 0623B] adsunt et omnes, quos tunc Jesse praesentes habebat: sed nullus de praesentibus exstitit qui placeret. Verum quia propheta Samuel non mendacem sciret eum, qui se adesse jussisset, et ex iis qui praesentes erant intelligeret nullum a Deo esse [(2) 1Kb] electum [(a) 1Kb] ; Jesse ait, Numquid est tibi adhuc filius (Ibid., 11)? Qui respondit: Est mihi modicus, quem dereliqui in pastorali. Hic ergo electus a Spiritu Sancto, et unctus in regem est: et ex juniore atque contempto, gloriam et prophetae et regis accepit.

7. Populus junior emit primogenita.---Ad populum vero, qui et junior est, et ante contemptus est, haec ita pertinent. Erat enim in vitiis saeculi, erat in ignorantiae nocte, erat in agresti ac rustica et ruinosa terreni corporis 395 domo. Sed hic justificationum Dei [Col. 0623C] non obliviscitur, hic reprobato populo seniore junior in haereditatem familiae eligitur. Emit enim Jacob primogenita Esau, quae sibi ille tamquam moriturus inutilia existimavit (Gen., XXV, 32). Scit has populus junior nativitatis suae primitias aeternas nec morte intercipi posse. Has igitur non obliviscitur, quas senior et desperavit et vendidit.

8. Fide emit quod senior perdidit infidelitate. Lex qui jam veritas facta est.---VERS. 142. Denique id ipsum sequenti versu docet: Justitiae [(3) 1Kb] tuae in aeternum, et lex tua veritas. Has justitias non cogitavit populus ex Aegypto progressus, cui mare aruit, cui columna nubis de die, nocte autem columna ignis famulata est, cui [(4) 1Kb] manna matutinum coelum [Col. 0624A] subministravit, cui viginti septem regna cesserunt, cui Jordanis stetit aridus, cui muri Jericho ad sonum exercitus, et arcae testamenti [(b) 1Kb] circuitum conciderunt. Has Dei justitias scit populus qui est junior aeternas. Has quia aeternas sciret, emit fide: has quia moriturum se crederet senior, vendidit infidelitate. Populo enim juniori lex veritas est. Nam vere nunc ab eo circumcisio cordis per Jesum iteratur ad vitam, vere per mare hujus saeculi transit in promissam sibi terram, vere coeleste manna sumit [(c) 1Kb] aeternus, vere in Jordane laetatur renatus, vere pascha Agni sanguine liberandus immolat, vere in azymis sinceritatis epulatur, fermentoque [(d) 1Kb] antiquae malitiae purgatur: jam non legis ei umbra, sed veritas est.

9. Veritatis causa patientium vox et opus.---Scit [Col. 0624B] autem ob hanc veritatis confessionem multis se persecutionibus hic junior populus urgeri. Hinc enim sunt in toto orbe terrarum beata fidelium confessorum et sancta martyria. Hinc plures patrimoniis expoliati, exiliis dispersi, vincti, caesi, usti, necati: sed [(e) 1Kb] fideli semper mandatorum meditatione omnia, quaecumque ingruerunt, confirmatae fidei virtute vicerunt. Et ideo ait, VERS. 143: Tribulatio et [(5) 9Kb] angustia invenerunt me: mandata autem tua meditatio mea est. Urgeant licet pugnae, [(6) 1Kb] intententur exilia, proscriptiones adhibeantur, mortes non dico inferantur, sed cum poenarum ingeniis innoventur (Vid. Tract. ps. LXV, n. 21): vox tamen ea esse semper fidelis viri debet, Tribulatio et angustia invenerunt me: mandata autem tua meditatio mea est. Non vi occupante, [Col. 0624C] non oblivione temporis subrepente, 396 meditationem a nobis mandatorum Dei abesse convenit.

10. Intelligentia, donum praecipuum.---Dehinc ait, VERS. 144: Aequitas testimonia tua in aeternum: intellectum da mihi [(f) 14Kb] eorum, [(7) 1Kb] et vivificer. Non contentus est Dei testimonia in praesens tantum aequa et existimare et exspectare: aequitatem eorum in aeternum sperat, et per superiores tribulationes et angustias obtinere ea quae aeterna sunt nititur. Nihil aeternum esse dives ille evangelicus existimans, beatitudinem praesentem [(8) 1Kb] suam poenali morte mutavit (Luc. XVI, 25). Aeterna autem Dei testimonia Lazarus [(9) 1Kb] pauper expectans, et Abrahae sinu continetur, [Col. 0625A] et miseriam vitae laboriosae beatae quietis honore demutat. Horum intelligentiam propheta orat, donum scilicet inter multa dona praecipuum spiritalium gratiarum: et per eam se vivificari deprecatur. Sicut enim nunc in praesens testimonia Dei et mandata meditatur; ita expectat aeterna: et sicut vivit corporis vita, ita et per intellectum quem a Deo acceperit, ut aeterna gloria vivat, expostulat.



LITTERA XIX. [Figure: [Hebrew Text] 2Kb] Koph.

Clamavi [(1) 1Kb] in toto corde (Hil. meo), exaudi me, Domine; justificationes tuas requiram. Clamavi ad te, salvum me fac: et custodiam mandata tua. Praeveni in maturitate, et clamavi: in (et in) verba tua speravi [Col. 0625B] (Hil. add. semper). Et praevenerunt oculi mei diluculo, ut meditarer eloquia tua. Vocem meam, exaudi, Domine secundum multam (infra abest multam), misericordiam tuam: secundum judicium tuum vivifica me. Appropiaverunt persequentes me iniquitati: a lege autem tua longe facti sunt. Prope es, Domine, et omnia mandata tua veritas. Ab (in) initiis cognovi de testimoniis tuis: quia in aeternum fundasti ea.

397. 1. Clamor oris, non cordis, in oratione prohibitus. ---Inter multa evangelicae doctrinae praecepta, silentium a nobis orandi Dominus exegit (Matth. VI, 6): ut taciti et ex secreto cordis precaremur, neque in eo vocis potius esset officium quam mentis: Deo orationis nostrae [(a) 1Kb] secreta, quia secretorum inspector [Col. 0625C] est, audiente. Ergo contrarium evangelicis institutis videtur hoc quod ait Propheta, dicens, VERS. 145: Clamavi in toto corde meo, exaudi me, Domine; justificationes tuas requiram. Sed scit Propheta clamorem potius cordis oportere esse, non vocis: et idcirco de corde clamat. Non hic elatae vocis est sonus est, neque corporalis auditio, sed clamor fidei, clamor mentis: usque ad thronum Dei, non nisu vocis, sed fidei spiritu efferendus. Ille enim ad Deum toto corde clamat, qui magna postulat, qui coelestia precatur [(b) 1Kb] , qui aeterna sperat, qui innocentis timoris vivit officiis.

2. Clamat peremptus Abel. Moyses tacens fide clamat. Spiritus clamor.---Sic et in hujus mundi exordio, justus Abel etiam peremptus magna loquitur et [Col. 0625D] clamat. Scriptum est enim: Vox sanguinis fratris tui clamat ad me (Gen. IV, 10). Non humilis sanctorum querela est, nec depressa fidelium oratio est. Altum est quod postulat, excelsum est quod expectat, clamore personum est quod precatur. Urgebat Pharao infestis Dei populum agminibus, mare rubrum fugae [Col. 0626A] obsistebat, conclusus undique Israel jam ad mortem [(c) 1Kb] videbatur, hoste proximo, mari obvio. Inter haec nullam Moysi ad Deum vocem fuisse Scriptura testatur: stabat moestus, stabat tacens, sed secreto cordis sui personans, et orationis suae fide clamans. Vox enim istud divina testatur, dicens: Dixit antem Dominus ad Moysen, Quid proclamas ad me? (Exod. XIV, 15.) Silebat ille; sed oratio fidei ejus clamor ad Deum erat. Novit et Apostolus hunc in viris fidelibus spiritus esse clamorem, cum dicit: Spiritus enim in cordibus nostri clamat, Abba pater (Gal. IV, 6). Penetrat hic silentii clamor usque ad aures Dei; sed aures non clamorem, sed fidem audientes; fidem quae non terrenas opes poscat, non gloriam inanem caducamque desideret, non quae moritura corporis gaudia precetur. Exiguis [Col. 0626B] 398 quidem epistolas suas Apostolus litteris scribit, et communis haec ei elementorum atque apicum forma est: sed novit has ingentes esse litteras suas, dicens: Ecce qualibus vobis litteris scripsi mea manu (Galat. VI, 11): Magnitudinem sensuum, et praeceptorum utilitatem litteris talibus comprehendens. Clamat igitur Propheta ex toto corde. Et quia ex corde clamat, ut audiatur orat: et auditus haec postulat, ut justificationes Dei exquirat. Scit has esse occultas et latentes, et umbra legis obductas. Has optat inquirere, ad quas multis opus sit magnisque rebus, clamore cordis, exauditionis merito, inquisitionis officio.

3. Salus quo ordine postulanda. Oratio labiorum. Stipendium salutis.---VERS. 146: Sed qui clamavit ut audiretur et inquireret justificationes Dei, nunc [Col. 0626C] clamat ut salvus fiat et custodiat testimonia Dei [(d) 1Kb] . Quantae autem modestiae ordinem tenuit? Non statim clamorem suum sperare ausus est proficere in salutem. Prius fuit ut auditione dignus esset, prius fuit ut justificationes inquireret. Merenda fuit auditio, adhibenda inquisitio: et salus post ista speranda. Nos vero salutem tamquam debitum postulamus: et veluti Deo sit hanc eamdem praestare necesse, primis ab eo precibus oramus. Atque utinam cordis clamore loqueremur. Labia tantum nostra, sensu peregrinante, quod nesciunt murmurant, et officium corporis mens in res alias occupata non sequitur. Propheta vero cum post tot praecedentes antea preces ut salvus esset orasset; salutis ipsius stipendium docet, dicens: Et custodiam mandata tua. Haec fidei nostrae militia est, custodire mandata, et veluti secreto [Col. 0626D] fidelissimo hunc thesaurum depositi et commendati nobis praecepti reservare.

4. Juveniles anni Deo dicandi.---Qui vero clamavit, et testimonia Dei, id est, sub testibus coelo ac terra et angelis scripta custoditurum se professus [Col. 0627A] est, addidit adhuc [(a) 1Kb] et meritum obtinendae salutis, dicens, VERS. 147: Praeveni in maturitate, et clamavi, et in verba tua [(1) 1Kb] semper [(b) 9Kb] speravi. Non expectavit infirmam [(c) 1Kb] ad vitia senectutem, neque defervescentibus [(d) 1Kb] longo usu luxuriae aestibus frigidae aetatis tempus elegit. [(e) 23Kb] sed maturitatem 399 omnem fide et religione praevenit, vincens per continentiam juventutem, et comprimens lascivientes annos, senectutis maturitatem modestae et castae adolescentiae tranquillitate praeveniens. Et Prophetae clamor est, sperantis in Dei verba; non aliquando, sed semper. Finis enim nullus est spei nostrae: sed in coelestes res semper extenditur, et in aeterna Dei promissa procedit. Nullum tempus vacuum habet, nullum otiosum.

[Col. 0627B] 5. Vigiliae meditationis antelucanae.---Denique id sequitur, VERS. 148: Et praevenerunt oculi mei diluculo, ut meditarer eloquia tua. Qui in maturitate clamore [(f) 1Kb] [(2) 1Kb] praevenerat, nunc ipsos dies meditationibus praevenit. Vigilat ille diluculo, non expectat ut gravatos somno oculos lux infusa proturbet. Vigilat ille, et ipsum redeuntem lucis ortum orationibus operitur: nunc prophetarum dictis occupatus, nunc psalmorum hymnis intentus, nunc patriarcharum et sanctorum gestis negotiosus, [(3) 1Kb] omni [(g) 1Kb] eloquium Dei tempore et assiduitate meditatus.

6. Dei misericordiae, non suis meritis confidere.---Dehinc sequitur, VERS. 149: Vocem meam exaudi secundum misericordiam tuam, Domine: secundum judicium tuum vivifica me. Discamus modestiam ex [Col. 0627C] dictis Prophetae [(4) 1Kb] tot superioribus, [(h) 1Kb] clamore cordis, justificationum inquisitione, custodia testimoniorum Dei, et continentia juventutis, et antelucanae meditationis vigiliis: [(i) 1Kb] et per haec omnem in [Col. 0628A] misericordia Dei spem reponens postremo audiri vocem suam secundum misericordiam rogat, [(5) 1Kb] et misericordiam secundum judicium Dei postulat. Nos si semel jejunamus, satis fecisse nos arbitramur: si aliquid [(j) 1Kb] ex copia domesticarum facultatum inopi damus, implevisse nos justitiam credimus: jejunantes ut aut placeamus hominibus, aut corpora cibis fessa relevemus, et inter ipsa jejunia, stupra, [(6) 1Kb] caedes, injurias, [(k) 1Kb] odia cogitantes; donantes autem exiguum nescio quid, dum [(l) 1Kb] pulsantem fores nostras inopem non sustinemus, aut dum bonitatis famam inani et otiosa hominum opinione sectamur; et deberi nobis ut audiamur existimamus. Sed totum 400 a Deo propheta sperat, totum ex misericordia ejus expectat. In operibus quidem bonitatis [(m) 1Kb] totius [Col. 0628B] ipse perfectus est: sed satis esse hoc sibi non putat ad salutem, nisi secundum miserationes Dei et judicia misericordiam consequatur.

7. Accedens ad infestandos fideles, recedit a lege Dei. ---Numquam autem otiosus est, numquam non infestantes insectantesque proximi sunt: vita ejus omnis secundum Scripturae fidem in insidiis fuit. Sed et quisquis nunc placere Deo vult, displiceat impiis necesse est. Et idcirco ait, VERS. 150: Appropiaverunt persequentes me [(7) 1Kb] iniquitati; a lege autem tua longe facti sunt. Haec quidem de se, cujus infestata fuit undique vita, dixisse creditur. Sed qui in psalmo hoc humanae doctrinae ordinem tenet, ad eruditionem nostram omnia temperavit: ut cognosceremus eos, qui proximi injuriae fidelium fierent, a [Col. 0628C] Dei lege longe abesse. Quanta enim fit [(n) 1Kb] in sanctos injuriae accessio, tanta fit ex Dei lege decessio. Cavendum autem est, ne quando nos adversum fratres ira commoveat, ne quando invidia stimulet, ne [Col. 0629A] quando aemulatio irritet: ut aliquid in eos irreligiosum aut fastidiosum agamus, quorum injuriae cum assistimus, tum a Dei lege desistimus.

8. Deus ubique totus, ut anima in omnibus membris, tota. Ea illaesa putre reciditur membrum.---Dehinc sequitur, VERS. 151: Prope es, Domine, et omnia mandata tua [(1) 1Kb] veritas. Alio in loco legimus: Deus appropians ego sum, et non Deus de longe, dicit Dominus (Jerem. XXIII, 23). Non corporalibus locis Deus continetur, neque finibus aut spatiis divinae virtutis immensitas coartatur. Adest ubique, et totus ubicumque est: non pro parte usquam est, sed in omnibus omnis est. Beatus Apostolus Atheniensibus philosophiae inanitate ridiculis pro concione respondens ait: Non longe a nobis manentem quaerimus Deum: in ipso enim vivimus et movemur [Col. 0629B] et sumus (Act. XVII, 28). Et Spiritus Dei, secundum prophetam, replevit orbem terrarum (Sap. I, 7). Et rursum: Nonne coelum et terram ego [(2) 1Kb] impleo, dicit Dominus? (Jerem. XXIII, 24.) Nihil a Deo vacat, nihil indiget. Ubique est, modo animae [(a) 2Kb] corporalis, quae in membris omnibus 401 diffusa, singulis quibusque partibus non abest. Etiamsi privata quaedam ei et regia in toto corpore sedes est; tamen in medullis, digitis, artubus infunditur. Jam si corruptis aliquibus corporis membris recisione erit necesse, cum usum suum eadem membra vitiis emortua non habebunt: id quod putre [(3) 1Kb] caducae [(b) 1Kb] carnis est, sine detrimento animae recidetur. Ipsa enim corporis nostri anima sanis et integris admixta membris est: et cum eadem fuerint et putria et recidenda, [Col. 0629C] non sequitur.

9. Deus etsi ubique, vitiosis qui non insit.---Haec quidem superflue divinae naturae ad comparationem similitudinis conferuntur: quia incomparabile est quidquid aeternum est, nec recipit configuratae (creatae) veritatis speciem, ininitiabilis divinitatis exceptio. [Col. 0630A] Sed intelligentiae nostrae istius modi coaptatur exemplar: ut per id secundum coelestium dictorum auctoritatem, incorporalem et immensum Deum circumscripto huic et corporali mundo intelligeremus admixtum, vitiosis vero et per opera sua emortuis non inesse. [(c) 1Kb] Quin etiam adhuc divinarum atque invisibilium rerum intellectus ex contemplatione corporalium rerum naturisque sectatur. Solem videmus in quadam coeli parte, pro ut ei cursus est, demorantem: et certe ubique protenditur, ubique adest, et quantus per omnia est, ita [(d) 1Kb] ubicumque tantus infunditur. Sed si in clausas domorum fenestras incidet, lumen quidem illius praesto est, sed ipsa sibi lucem ejus quae obserata sunt denegabunt.

[Col. 0630B] 10. Praesentia Dei nos vult cautos.---In omnibus igitur vitae nostrae operibus circumspecti, et ad Deum patentes esse debemus: primum ut liberis et per innocentiam patulis cordibus nostris lumen suum dignetur infundere: deinde uti nos in divinitatis suae sinu agere credamus, neque eum abesse cum irascimur, cum caedimus, [(4) 1Kb] cum contemnimus [(e) 1Kb] , cum maledicimus, cum inebriamur, cum libidinamur, cum divina et humana negligimus, majore contumelia ejus intra quem haec agimus peccantes.

11. Sed ad id etiam illud accedit, quia mandata 402 sua veritas est. Nihil illic anceps, nihil dubium, totum veritatis absolutione perfectum est: quae hoc majore periculo negliguntur, quo magis [Col. 0630C] veritatis [(5) 1Kb] praecepta [(f) 1Kb] sunt constituta.

12. Testimonia Dei ab initio saeculi ac deinceps.---Quatenus autem id propheta subjecit cognoverit, dicens, VERS. 152: In initiis cognovi de testimoniis tuis, quia in aeternum fundasti ea. Haec licet propheta de se dicat, legem Dei ab exordio ipse cognoscens, universae [(g) 1Kb] [Col. 0631A] aetati tamen congruunt, quae ab institutione mundi doctrinis Dei sit erudita. Qui enim statutam Adae voluntatis [(a) 1Kb] legem meminit, qui ipsam illam Evae creationem didicerit, qui maledictionem serpentis audierit, qui clausum vitae lignum Cherubim flammeo gladio et convertibili legerit, qui occisi Abel clamantem sanguinem scierit, qui poenae et in [(b) 1Kb] Cain et in Lamech numerum reputet (Gen. IV, 24), qui translatum Enoch, qui reservatum Noe, qui benedictionem Sem et Japhet, et maledictionem Cham [(c) 1Kb] scrutatus sit, qui Melchisedech sacerdotem, qui Abraham electum, Isaac promissum, Jacob praelatum, Joseph venditum, sanctificatum Judam, Moysen nutritum, eruditum, et post ingentia latae legis sacramenta in verbo Dei mortuum, et Jesum [Col. 0631B] divisorem [(d) 1Kb] promissae terrae, et auctorem iteratae circumcisionis intelliget: profecto uti prophetae voce poterit: In principio cognovi de testimoniis tuis; quia in aeternum fundasti ea. In omnium enim superius memoratorum virorum vita atque gestis aeternorum bonorum spes continetur: et per eos ad doctrinam evangelicae praedications imbuimur. [(e) 1Kb] Sed quae fundata sunt, in aedificationem futurae domus praeparantur. Aedificamur enim secundum beatum Paulum super fundamentum prophetarum et apostolorum (Ephes. II, 20), in quibus testimonia Dei fundata sunt in aeternum, ubi extruetur coelestis illa et regia civitas sancta Jerusalem: quae domus Angelorum [(f) 1Kb] frequentantium, et electorum primitivorum est, cujus fundamenta sunt [(1) 1Kb] vivi lapides pretiosaeque [Col. 0631C] gemmae in Christo viventes, resurgentes, regnantes, qui est benedictus in saecula saeculorum. Amen.



403 LITTERA XX. [Figure: [Hebrew Text] 2Kb] Resch.

Vide humilitatem meam, et eripe me: quia legem tuam non sum oblitus. Judica judicium meum, et redime me: propter eloquium tuum vivifica me. Longe est peccatoribus salus: quia justificationes tuas non exquisierunt. Miserationes tuae multae nimis (Infra, sunt Domine valde) Domine: secundum judicia tua (judicium tuum) vivifica me. Multi qui persequuntur et tribulant me: a judiciis tuis (de testimoniis) non declinavi. Vidi non servantes pactum, et tabescebam: [Col. 0631D] quia eloquia tua non custodierunt. Vide quia mandata tua dilexi, Domine: in tua misericordia vivifica me. Principium verborum tuorum veritas: in aeternum omnia judicia justitiae tuae.

1. In humilitate mandatorum omnium caput ac [Col. 0632A] summa, omnia fidei nomina et praemia.---Multa quidem nobis atque magna sanctus propheta fidei confessionisque suae toto in psalmo proposuit exempla: per quae formam in se ipso caeteris credendi, agendi, intelligendi, ignorandi, sperandi, precandique constituit, evangelicum virum perfecta legis observatione consummans. Et quamquam omnia, quae vel divinae voluntati placita, vel humanae spei proposita sunt, aut agat aut testetur [(g) 1Kb] aut speret; meminit tamen in quo observantiae genere mandatorum omnium caput ac summa consistat; scitque quid a Domino suo, etiam ab ipsis, quibus committendae claves coelorum erant, Apostolis quaereretur. Namque cum inter se opinionibus ac studiis dissiderent, sibique singuli principatum humana contentione [Col. 0632B] praesumerent, dum praestantiorem se caeteris unusquisque esse aut optat aut poscit; Dominus meriti hujus ac nominis praemium unde petendum esset ostendens, ait: Qui vult esse ex vobis major, fiat omnium minimus (Luc. XXII, 26): omnis enim qui se humiliaverit exaltabitur, et qui se exaltaverit humiliabitur (Matth. XXIII, 12). In humilitate scilicet docuit omnia fidei nomina et praemia contineri. Utilissimum itaque est, obedientes divinis praeceptis omnem intra se ipsos humanae insolentiae ac petulantiae inanitatem fractam protritamque cohibere, seseque, Dei et [(h) 1Kb] magnificentia et miseratione 404 reputata, intra humilitatis modestiam continere.

2. Humilitatem solam David ostentat. Ultionem sui Deo reservat.---Ob quod hic nunc sanctus et rex [Col. 0632C] propheta et Deo ac Domino suo secundum carnem in seminis sui originem deputatus, inter has saeculi infestationes ac spiritalium nequitiarum pugnas sola ac tali ad Deum precationis suae ambitione proclamat, VERS. 153: Vide humilitatem meam, et eripe me: quia legem tuam non sum oblitus. Non regni opes, non spiritum prophetiae, non alia aliqua humanae jactantiae nomina conspici in se, sed humilitatem, precatur. Non enim adversum insectantes se armis belli resistit, nec humanae indignationis impatiens rapit ad ultionem suam et potentiae tempus et regni. Sed sciens hanc divinae voluntatis esse sententiam: Mihi vindictam, et ego retribuam, dicit Dominus (Rom. XII, 19), non obliviscitur legis Dei in humilitate [(2) 1Kb] retinendae [(i) 1Kb] , sed eripi se ob id quia [Col. 0632D] sit humilis deprecatur: memoriam legis Dei in humilitatis conservatione esse declarans.

3. Judicium illius rectum.---Reservans itaque omnia judicio divino, et eripi se ob humilitatis meritum deposcens, qui in nullo adversum Dei constitutiones, adversum [Col. 0633A] odia humana, adversum praesentium molestiarum [(a) 1Kb] patientiam moveretur, nihilque in hoc nunc saeculo sibi de his [(1) 1Kb] judicandum [(b) 1Kb] esse decerneret, consequenter haec addidit, VERS. 154: Judica judicium meum, et redime me; propter eloquium tuum vivifica me. Magnae et securae conscientiae vox est, [(c) 1Kb] judicii sui judicium postulare: ut ad id quod statutum a se sibique complacitum est, etiam divinae sententiae examen exoptet. Non hic aut alios aut se ipsum dijudicans, corrupti sensus opinione deflectitur: neque a veri judicio, ira, aut gratia, aut odio, aut amore decedit: non ignarus hujus evangelici mandati: Quo enim judicio judicaveritis, judicabitur de vobis (Matth. VII, 2).

4. Redemptionem per Christum exspectat.---Sed [Col. 0633B] ne ille quidem judicii sui judicium pertimescit, qui ait: Ego autem non judicavi quidquam scire me, nisi Christum Jesum, et hunc crucifixum (I Cor. II, 2). In hac igitur judicii sui securitate propheta tempus redemptionis exspectans, redimi se et propter eloquia Dei vivificari precatur. Venundati [(d) 1Kb] enim sub peccato, [(2) 1Kb] redemptione et justificatione in sanguine Domini liberabimur. Hoc legislatio, hoc omnis spiritus prophetiae, hoc patriarcharum spes, hoc Angelorum voces, hoc toto saeculi tempore divini eloquii sermo testatus est: ob quod redimi ac vivificari se deprecatur.

5. Ignoratio voluntaria caret venia.---Sed haec eadem eloquia Dei, ut piis spebus 405 vitam redemptionemque denuntiant, ita impiis non relinquunt. [Col. 0633C] Nam expectationem prophetae haec de peccatoribus mox sequuntur; VERS. 155: Longe est a peccatoribus salus; quoniam justificationes tuas non exquisierunt. Non habet veniam ignoratio voluntatis: quia sub scientiae facultate nescire, repudiatae magis quam non repertae scientiae est reatus. Ob id enim longe a peccatoribus salus est, quia non exquisierunt justificationes Dei: cum non utique ob aliud consignatae litteris maneant, quam ut ad universorum scientiam notionemque defluerent. Sed sciens propheta, cum a peccatoribus non exquirentibus justificationes Dei salus longe sit, juxta tamen Dominum esse his qui recto sunt corde (Psal. XXXIII, 19); secundum etiam illud Apostoli, Vos qui eratis longe, facti estis prope (Ephes. II, 13); ne [(e) 1Kb] et ipse, et ab ipso salus longe [Col. 0633D] sit, cognitionem justificationum Dei expetit.

6. Legis sacramentis aeterna praeformabantur.---Non ignorat quantum in his sacramentum nostrae salutis expressum sit per quasdam praefigurationum aeternarum [Col. 0634A] in rebus praesentibus notiones; in Hebraeo scilicet sex tantum annis serviente, et post hoc idem sexenii tempus, et terra omni in otium relinquenda, et fructibus [(f) 1Kb] ejus etiam bestiis deputandis; in Jubilaei quoque anni, id est, quinquagesimi lege, per quam et laxatis pactionibus debitorum, et agris omnibus ad dominorum si qui forte veniissent jura redeuntibus, nova et coelestis rerum omnium et remissio et reformatio praenuntiatur. Et quia ab his, qui non ista exquisierint, salus longe est; totus in exquirendis his Propheta detentus, et divinae atque aeternae misericordiae justificationes in speculo contemplans subjecit, VERS. 156: Miserationes tuae multae sunt, Domine, valde [(3) 1Kb] secundum judicium tuum [(g) 1Kb] vivifica me. Valde itaque multae sunt miserationes Dei: [Col. 0634B] modum enim humanae opinionis excedunt.

7. In aerumnis a Deo non movetur David.---Sed confidentem in his Prophetam, ac se vivificandum in Dei judiciis sperantem multorum extrinsecus odia et insectationes fatigant. Verum misericordiarum ejus, quarum secundum eumdem Prophetam non est numerus, non immemor, de testimoniis ejus non declinavit. Sequitur enim, VERS. 157: Multi qui persequuntur me et tribulant me [(4) 4Kb] : de testimoniis tuis non declinavi. [(5) 1Kb] Non impellitur [(h) 1Kb] , non movetur: et cum multi praesequantur, ne declinat quidem.

8. Zelus illius pro Dei lege.---Sed qui ita in mandatis Dei permanet, ut ab insectantibus impelli deflectique non possit, habet quod se gravi dolore non solum 406 perturbet, sed etiam usque ad tabem [Col. 0634C] liquescentis quodam modo animae dissolvat: cum se a testimoniis Dei non declinante, alii [(6) 1Kb] a Dei lege [(i) 1Kb] desciscunt, et susceptam legis fidem pactionemque corrumpunt. Hos habet aestus, has tantum defatigationes sentit Propheta, cum dicit, VERS. 158: Vidi non servantes pactum, et tabescebam: quia eloquia tua non custodierunt. Consignati testamenti Israel haeres nuncupatus est, et audita de monte Domini voce respondit: Omnia quaecumque dixit Deus, et audiemus et faciemus (Exod. XXIV, 7). At vero ubi deos alienos adoravit, ubi omnium se scelerum vitiis contaminavit; pactum et auditae nuncupationis et professae observationis amisit. Eloquia enim Dei non custodierunt, quae se esse facturos auditurosque responderunt. Nec nova prophetae hujus super praevaricatione [Col. 0634D] populi tabes est: quippe cum et Dominum ipsum ad impietatem Jerusalem illacrymasse noscamus (Luc. XIX, 41), et ex doctrina eadem super impoenitentes Apostolus fleat (Philip. III, 17), et insuper [Col. 0635A] ipse si quis scandalizetur uratur (II Cor. XI, 29).

9. Legem implet amore, non timore.---Sed qui dolet super non servantes pactum, atque tabescit, mandatorum in se Dei non refugit examen. Dicit enim, VERS. 159: Vide quoniam mandata tua dilexi, Domine: in tua misericordia vivifica me. Parum Prophetae est, per metum explere mandata: sed ea magis diligit; quia extra necessitatem timoris sit dilectionis operatio. Et quamquam amor legis potior quam metus sit: non tamen ita sui fidens est, ut non magis vivificari se per misericordiam Dei deprecetur. Non nunc se ille vivere putat: sed vitam exempto hoc mortali corpore et absorpto in gloriam immortalitatis expectat.

10. Sermo Dei primus de homine.---Scit enim sibi [Col. 0635B] hoc jam in exordio creationis suae esse promissum, cum a Deo dicitur: Faciamus hominem ad imaginem et similitudinem nostram (Gen. I, 26). Hoc super homine principium vocis est Dei, cum ad imaginem interminatae aeternitatis [(a) 1Kb] originis nostrae exordium conderetur. Certus ergo se vita illa atque imagine Dei esse victurum, ait, VERS. 160: Principium verborum tuorum veritas: in aeternum omnia judicia justitiae tuae. Verba Dei coelo et terra praetereunte non transeunt (Matth. XXIV, 35). Quaecumque de labiis ejus effusa sunt, non irrita sunt. Aeternae sunt justificationes, et aeterna justitia est. Principium ergo verborum Dei veritas est: neque de se, id est, de hominis creatione, ullum alium anteriorem Dei scit esse sermonem, quam ut secundum imaginem [Col. 0635C] Dei [(b) 1Kb] ac similitudinem fieret. Haec 407 itaque indemutandae veritatis est constitutio: sic in principio verborum Dei veritas est, ut novus homo regeneratus in Christo, vivat deinceps secundum aeterni Dei, [(c) 1Kb] id est, coelestis Adae imaginem jam aeternus.



LITTERA XXI. [Figure: [Hebrew Text] 2Kb] Sin.

Principes persecuti sunt me gratis: et a verbis tuis formidavit cor meum. Laetabor ego super eloquia tua, sicut qui invenit spolia multa. Iniquitatem odio habui et abominatus sum; legem autem tuam ego (Infra abest ego) dilexi. Septies in die laudem dixi tibi super judicia justitiae tuae. Pax multa diligentibus nomen tuum: et non est illis scandalum. Exspectabam salutare tuum, [Col. 0635D] Domine, et mandata tua feci. Custodivit anima mea testimonia tua, et dilexit ea vehementer. Custodivi mandata tua (et testimonia tua) quia omnes viae meae in conspectu tuo.

1. Inter odia principum Deus non negandus.---Gravia quidem propheta David et regis Saul et principum [Col. 0636A] populi odia et insectationes sustinuit: quia piae conscientiae constantiam ferre impietas professa non potuit. [(d) 1Kb] Sed conformans evangelicum Deo atque apostolicum virum, non ignarus est evangelici sermonis, [(1) 1Kb] quo ait: Tradent enim vos, et flagellabunt in synagogis, et stabitis ante reges et potestates in testimonium illis et gentibus (Matth. X, 17 et 18). Quin etiam constantiam praedicationis insinuans, et confessionis gloriam docens, ante eos fuerat adhortatus dicens: Omnis qui confitebitur me coram hominibus, et ego confitebor eum coram patre meo qui est in coelis: qui autem negaverit me coram hominibus, ego negabo eum coram patre meo qui est in coelis (Ibid. 32 et 33). Sive igitur dedicatus ex lege, sive etiam in Evangelii gloriam praeparatus, qui neque Saul [Col. 0636B] populoque ejus causam insectandi se reliquisset, et per multa principum et gentium odia sciret [(e) 1Kb] propter coelorum regnum saeculo renuntiandum; confidenter haec Deo loquitur, VERS. 161: Principes persecuti sunt me gratis: et 408 a verbis tuis formidavit cor meum. Metuit enim negari se, si negaret.

2. Fidei victricis vox.---Sed cum beatae hujus insectationis praemia non ignoret, Domino dicente: Beati estis cum vos persequentur, et dicent omne malum adversum vos propter justitiam; gaudete et exultate, quoniam merces vestra copiosa est in coelo (Matth. V, 11 et 12); post principum odia, formidinem verborum Dei ita consequentibus temperavit, VERS. 162: Laetabor ego super eloquia tua, sicut qui invenit spolia multa. Fuit ergo formidinis, ne persecutionibus principum [Col. 0636C] [(f) 1Kb] aut indigne subderetur, aut cederet: quia et causam odiorum praebuisse non sancti est, et Dei gratiam metu saeculi amisisse sine venia sit. Sed spolia [(2) 1Kb] invenisse victoris est: certe ea ex se praebuisse jam victi est. Cum his itaque insectationibus propheta non frangitur, et odia principum fide vincit; refert quaedam impietatis spolia de victis. Scit enim secundum Evangelia ligatum esse in domo sua fortem, et armis suae potestatis exutum, diripienda jam de se fidelibus spolia praebuisse (Matth. XII, 29). Laetatur ergo nunc in eloquiis Dei, tamquam qui multa spolia inveniat: cum fracta impiorum potestate, et victor fide permanens, omnibus eos armis seu impietatis seu [(g) 1Kb] crudelitatis exuerit.

3. Non convenit nisi legem amantibus.---Sed hujus [Col. 0636D] laetitiae affectus [(3) 1Kb] non inest, nisi et in divinae legis dilectione, et in execratione iniquitatis: quia neque defugere quisquam nisi quod odit optabit, neque nisi quod diligit obtinere nitetur. Laetatus ergo tamquam super spolia multa, subjecit, VERS. 163: Iniquitatem odio habui et abominatus sum; legem autem tuam [Col. 0637A] dilexi. Iniquitatem ergo odit, et diligit Dei legem.

4. Lex aliud dicit quam quod jubet.---Sed diligens Dei legem, non in haec tantum quae per obedientiam legis explentur intentus est: ad aliquid autem se aliud necesse est per opus legis extendat. Et quo praeterea in officio sit, audiamus, VERS. 164: Septies in die laudem dixi tibi super judicia justitiae tuae. Sanctus propheta primum quod agit diligit, opus scilicet legis, [(a) 1Kb] quia vitiorum omnium et usus reciditur et voluntas. Sed postea judicia justitiae Dei laudat. Haec enim, ut saepe admonuimus, plus significant quam agant, dum [(1) 1Kb] gesta notionem nobis aeternae dispositionis insinuant: ut sabbati requies, ut hebraeus puer, ut terra otiatura, ut annus quinquagesimus, sub [(b) 1Kb] imaginis sacramentorum 409 momentis intelliguntur. [Col. 0637B] Hoc ergo in die septies laudatur.

5. Septenarius numerus.---Ac non ambiguum est, cur laudis hic numerus sit. Haec enim eadem, vel in die, vel in puero, vel in terra, vel in anno atque annis, sub sanctificatione hujus numeri continentur: cum usque ad illam quinquagesimae aeternam requiem, quod est sabbata sabbatorum, septenus numerus expleatur (Vid. Prol. n. 11 et 12). Multa autem de numeri hujus sanctificatione sunt cognita: ut ipsa dierum constitutio, ut angelorum throno Dei adstantium electio, ut spiritalium potestatum et requiescentium gratiarum in Domino plenitudo. Certe judicia justitiae Dei hoc in numero laudari a Propheta convenit, per quem et in quo earumdem justificationum virtus et constitutio continetur.

[Col. 0637C] 6. Proximi dilectio. Charitatis affectus.---Non alius autem nunc praedicationis propheticae ordo est quam fidei. Nam [(c) 1Kb] et tolerantia persecutionum, et formido verborum, et laetitia eloquii, et odium iniquitatis, et amor legis, et laudatio justitiae, et omne omnino, si quod aliud in lege mandatum est, in hujus tantum praecepti observatione concluditur, Diliges proximum tuum tamquam te ipsum (Rom. XIII, 9). Hoc holocaustis, hoc sacrificiis omnibus majus est, unum atque idem sibi meminisse cum alio corpus esse, [(d) 1Kb] qui Christi est, et ut corpus suum, id est, [Col. 0638A] ut se ipsum, amare qui proximus sit. Sequitur enim, VERS. 165: Pax multa diligentibus nomen tuum, et non est [(e) 1Kb] illis scandalum. Apostolus non quae sua sunt, sed quae aliorum cogitans, carne se abstenturum in saeculum, ne fratrem scandalizet, professus est (I Cor. VIII, 13). Adeo perfectae charitatis et pacis tenuit affectum, ut ab ipso vitae communis usu, dummodo causam offensionis abscideret, temperaret. Pax ergo retinenda est: et non quod unicuique, sed quod universitati congruat [(f) 1Kb] expetendum est: quia, secundum Evangelium, utilius sit in vitam non venisse, quam scandalum minimis intulisse (Matth. XVIII, 9).

7. In his itaque pacis charitatisque praeceptis manens propheta, evangelicae spei desiderio detentus [Col. 0638B] est. Scit enim in quo vel quis finis sit [(2) 1Kb] legis [(g) 1Kb] , cum ait, VERS. 166: Exspectabam salutare tuum, Domine, et mandata tua feci. Salutaris Jesus est. Hoc enuntiatio ex hebraeo nominis, hoc ad Joseph Angelus est locutus, hoc Simeon exinde in pace dimittendus agnovit, hoc reddita nobis per eum salus edocet. 410 In eo autem mandata Dei se fecisse profitetur, quod salutare Domini exspectet; declarans omnia legis mandata [(3) 1Kb] adventum [(h) 1Kb] Dei unigeniti continere.

8. Praesentia Dei.---Testimonia quoque Dei custodivit, vehementerque dilexit, dicens, VERS. 167, 168: Custodivit anima mea testimonia tua, et dilexit ea vehementer. Custodivi mandata tua et testimonia tua; quia omnes viae meae in conspectu tuo. Agens [Col. 0638C] propheta sub judice et scrutatore cordium Deo, in custodia mandatorum testimoniorumque Dei permanet: non in viis saeculi, neque in viis vitiorum et impietatis incedit. Nam quodcumque vitae suae iter egerit, tam probabile tamque innocens agit, ut conspectu Dei dignum sit: Deo ipsas cogitationes cordium motusque noscente, neque conspectu ejus, qui immundo sit corde, condigno [(i) 1Kb] fidelis enim in coelo testis haec dixit, Dominus noster Jesus Christus, qui est benedictus in saecula saeculorum. Amen.



LITTERA XXII. [Figure: [Hebrew Text] 2Kb] Tau.
[Col. 0639A]

Appropiet oratio mea in conspectu tuo, Domine: secundum eloquium tuum, Domine, da mihi intellectum. Intret postulatio mea in conspectu tuo, Domine: secundum eloquium tuum eripe me. Eructabunt (Infra eructaverunt) labia mea hymnum: cum docueris me justificationes tuas. Pronuntiavit (pronuntiabit) lingua mea eloquia tua: quia omnia mandata tua aequitas. Fiat manus tua ut salvum me faciat: quoniam mandata tua elegi. Concupivi salutare tuum, Domine: et lex tua meditatio mea est. Vivit (vivet) anima mea, et laudabit te: et judicia tua adjuvabunt me. Erravi sicut ovis quae periit: vivifica servum tuum, quia mandata tua non sum oblitus.

[Col. 0639B] 411 1. Eloquia Dei obscura. Orationis gradus.---Finem sumit [(1) 1Kb] secundum [(a) 1Kb] litteras psalmus. Nam omnibus in his, quae sancto viro erant propria, juxta hebraicorum elementorum ordinem comprehensis, nunc propheta ut oratio ejus Deo sit proxima deprecatur, VERS. 169: Appropiet oratio mea in conspectu tuo, Domine: secundum eloquium tuum, [(2) 1Kb] Domine, da mihi intellectum. Multa sunt quae toto psalmo oravit a Domino. Sed quia eloquia Dei plurimum in se obscuritatis per rerum coelestium sacramenta complexa sunt; nunc maxime ut intellectu hujus eloquii Dei sit dignus precatur. Ac primum ordinem modestae spei suae tenuit, cum proximam fieri conspectui Dei orationem suam poposcit. Sequens jam per gradum altioris profectus postulatio ejus iteratur, cum [Col. 0639C] ait, VERS. 170: Intret postulatio mea in conspectu tuo, Domine, secundum eloquium tuum eripe me. Appropinquantis orationis ad conspectum Dei hic fuit ordo, ut cum coepisset esse proxima, introiret: et jam eloquio Dei intellecto, eripi se secundum idipsum eloquium Dei precatur. Non enim primum ubi [(b) 1Kb] est intellectus, ibi salus est: sed intelligentia adepta, salus est obtinenda.

2. Sermonis vulgaris et prophetici discrimen. Eructatum verbum quid.---Et quia haec eadem per spiritum prophetiae, vel sub futurarum rerum umbra, [Col. 0640A] vel sub quadam [(3) 1Kb] veri [(c) 1Kb] tamquam de speculo imagine antelata, vel sub divinorum verborum occulta profundaque ratione, spiritu prophetiae magis quam intelligentiae humanae sensu, proferebantur; adjecit, VERS. 171 et 172: Eructaverunt [(d) 22Kb] labia mea hymnum. Cum docueris me justificationes tuas, pronuntiabit lingua mea eloquia tua; quia omnia mandata tua aequitas. Omne [(e) 1Kb] prophetiae eloquium sub eructandi significatione meminimus ostendi, cum dicitur: Eructavit cor meum verbum bonum (Psal. XLIV, 2); vel illud: Eructabo abscondita a constitutione mundi (Matth. XIII, 35); vel illud: Dies diei eructat verbum (Psal. XVIII, 3). Omnis autem sermo hominum ex sensu cogitationis initur ac motu, ubi ad aliquid enuntiandum mota mens nostra, id quod [Col. 0640B] in affectum sibi insiderit per verba declarat. At 412 vero ubi extra humanae mentis instinctum non ad animae sententiam lingua famulatur, sed per ineuntem spiritum officio oris nostri divini sensus sermo diffunditur; illic eructatum videtur esse quod dicitur: cum non ante cogitatione motuque percepto id [(f) 1Kb] ad quod impulsa sit mens loquatur, sed ignorante sensu spiritus vocem in verba distinguat.

3. Mandatorum intelligentiam quo ordine praestet Deus. Mandatorum scopus.---Nunc autem quamvis eructaverint labia hymnum, tamen post doctrinam justificationum Dei [(4) 1Kb] [(g) 1Kb] pronuntiabit lingua quod loquitur: ut cum rerum dictarum sit percepta cognitio, tum agnitionis ipsius declaratio consequatur. Non sunt autem ita mandata Dei ab aequitate diversa, [Col. 0640C] ut non Deo dignum sit, eorum primum intelligentiam tribuere [(h) 1Kb] prophetanti, tum deinde ad conscientiae publicae notionem praedicationis confessione clarescere: [(i) 1Kb] quia extra bonitatem Dei sit, aut occultare quod voluerit pronuntiari, aut aliud aliquid nisi cum aequitate mandasse. Aequitatis autem mandatorum Dei ea summa est, ut [(j) 1Kb] omnibus sint salutaria; ut hoc, quod in hanc vitam venimus, cum profectu aeternitatis ineamus. Nam nasci ad mortem, non vitae est causa, sed mortis.

4. Liberum arbitrium.---Et hujus spei sua fiduciam [Col. 0641A] mox propheta subjecit, dicens, VERS. 173: Fiat manus tua ut salvum me faciat; quoniam mandata tua elegi. Aliis gloriam saeculi eligentibus, aliis venerationem elementorum ac daemonum capessentibus, aliis terrenas opes expetentibus, sanctus iste mandata Dei elegit. Elegit autem non naturali necessitate, sed voluntate pietatis: quia unicuique ad id quod volet via est proposita vivendi, et appetendi atque agendi permissa libertas (Deut. XXX, 19). Et ob id [(a) 1Kb] uniuscujusque aut poena aut praemiis afficietur electio.

5. Legis finis.---Sed mandatorum Domini quis esset [(b) 1Kb] finis ostendit, dicens, VERS. 174: Concupivi salutare tuum, Domine, et lex tua meditatio mea est. Totum se iste in adventum [(1) 1Kb] Jesu, id est, salutaris [Col. 0641B] extendit: et illud quod Apostolorum beatitudini videre fuit proprium, desideriis impatientibus concupiscit: hoc tamen ipsum, quod 413 in lege agit [(c) 1Kb] , meditationem futurae spei esse significans; quia non ad praesentium effectum, sed ad futurorum profectum omnis intelligitur suscipi solere meditatio.

6. Praemium meditationis.---Ac meditationis istius quod praemium esset, ostendit, VERS. 175: Vivet anima mea, et laudabit te: et judicia tua adjuvabunt me. [(d) 1Kb] Vivere se in hac vita non reputat, quippe qui dixerit: Ecce in iniquitatibus conceptus sum, et in delictis peperit me mater mea (Psal. L, 7). Scit sub peccati origine et sub peccati lege se esse natum: meditationem autem legis Dei ob id elegit, ut vivat. Animam suam superiore psalmo ad vitae [Col. 0641C] istius gaudia adhortatus est, cum ait: Convertere, anima mea, in requiem tuam, quoniam Dominus benefecit mihi: quia eripuit animam meam a morte, oculos meos a lacrymis, pedes meos a lapsu. Placebo Domino in regione [(2) 1Kb] vivorum (Psal. CXIV, 7, etc.). Has laudes Deo referre festinat, judiciis Dei, absorpta terrenae corruptionis infirmitate, ad aeternitatis adjutus profectum: [Col. 0642A] ob id utique, quia elegit mandata, et concupivit salutare Domini, et quia meditatio ejus in lege Dei semper est.

7. Digno autem omnia evangelici sacramenti fine conclusit, dicens, VERS. 176: Erravi sicut ovis quae periit: vivifica servum tuum, quia mandata tua non sum oblitus. Referri enim se errabundam ac perditam ovem pastoris sui humeris festinat, ut per salvatorem suum aeternumque pastorem in coelo angelis aeterna gaudia praebeat [(e) 1Kb] [(3) 1Kb] se recepto (Luc. XV, 10). Filius enim hominis venit salvare quod perierat (Matth. XVIII, 11), missus ad oves perditas domus Israel Dominus Jesus Christus, qui est benedictus in [(4) 1Kb] omnia saecula saeculorum. Amen.



414 PROLOGUS [(f) 1Kb] IN CANTICA QUINDECIM GRADUUM.
[Col. 0642B]

1. Tituli psalmorum.---Psalmorum tituli, ut in plurimis ostendimus, habent proprias suas significationes, rationem et argumenta scriptorum quae subjacent brevissime continentes, nosque quodam doctrinae indicio in intelligentiae semitam dirigentes: de quibus nunc non necesse est aliquid tractare. Tum enim id fieri oportet, cum psalmus unusquisque tractabitur. Cum enim sibi invicem auctoritatem praestent psalmus et titulus; debilis erit sermo, si de aliquo eorum absque altero disseretur. Nunc vero Cantica graduum attingimus, quorum et continua et aequalis inscriptio est, atque ideo significatione conveniente titulorum, sub unius expositionis [(g) 1Kb] judicio [Col. 0642C] universorum reperietur ratio esse monstrata.

2. Inscriptio historica non excludit sensum allegoricum. ---In plerisque psalmis multa secundum historiae ordinem in superscriptionibus eorum esse edita legimus: ut cum fugit David a facie filii sui Abessalon, cum mutavit vultum suum coram Abimelech, [(h) 1Kb] cum post Bersabee ab Nathan monetur, et in reliquis [Col. 0643A] sicubi gestorum veritas ipsis psalmorum titulis continetur. Sed meminisse nos oportet, hos eosdem psalmos non idcirco omnes corporaliter intelligendos, quia his corporalium negotiorum significatio antefertur: quin potius oportet nos spiritalem intelligentiam sub hac quadam gestarum rerum commemoratione sectari: de quo non est nunc temporis dicere, sed simplicitati legentium consulentes, legentem fuit congruum commonere. Ergo ne secundum praedictos ex pluribus titulos, hi quoque graduum psalmi aliquid de historia contineant, videndum est.

3. Gradus 10, in domo Ezechiae.---In Esaiae enim libro orante Ezechia signum ei positum prorogatae salutis in gradibus est (Esai. XXXVIII, 7 et 8, [Col. 0643B] sec. LXX). Erant autem in domo ejus gradus decem, quos sol ultra temporis sui cursum lumine suo accedente conscendit, rursumque, 415 die [(a) 1Kb] mortis ejus, de temporis sui limite lumine decedente descendit. Sed nulla ad psalmos hujus historiae similitudo est, cum graduum ne numerus quidem ipse conveniat. Hoc tamen quod Ezechiae datum signum est, manifeste ostendit Dei lumen his, quibus ob negotiorum saecularium merita futurae vitae beatitudo impertietur, accedere; illis vero quibus sit negata, decedere.

4. Gradus 15, in templo, post hos psalmos exstructi an hic respiciantur.---Esse autem in templo gradus quindecim historia nobis locuta est, dispositosque ordines consistentium, quibus quaedam quasi dignitas [Col. 0643C] in antecedentibus obtineretur: ut [(b) 1Kb] Levitae primum consisterent, post Israelitae, tum proselyti, et deinceps alii. Sed quid de psalmis antea scriptis ex historia posteriore praesumimus: cum si quid ex ea suscipiendum sit, suscipi ita debeat, ut psalmi historiam subsequantur? nisi tamen aliquid sit ad futuram historiam prophetatum. Sed contuentes ipsam illam templi atque altaris aedificationem, umbram esse incorrupti templi, et [(c) 1Kb] sanctificati speciem altaris: his quae in eodem corporaliter praefigurata sunt intelligeremus, nisi auctoritas [(d) 1Kb] praesumeretur ex psalmis. Psalmi autem non sui tantum temporis res enuntiant, neque in eas solum aetates conveniunt quibus scripti sunt; sed universis qui in vitam venirent Dei sermo consuluit, universae aetati ipse aptissimus ad [Col. 0643D] profectum.

[Col. 0644A] 5. Christus verus Sacerdos ascendit in sancta sanctorum. ---Erat namque illa sacerdotii lex, quam secundum legis observantiam in Evangelio Lucas sub Joannis Baptistae nativitate diligenter exposuit, neminem in sancta sanctorum ascendere, nisi qui esset princeps sacerdotum, eumdemque toto in anno uno tantum die (Levit. XVI, 17; Lucae. I, 8). Quae omnia in similitudinem antea gesta, in uno Domino nostro expleta esse, et fides nostra, et ipse Dominus nobis in Evangelio auctor est, dicens: Non veni legem solvere, sed adimplere (Matth. V, 17). Apostolus quoque omnem consummationem legis in Domino nostro Jesu Christo esse testatur, dicens: Finis enim legis Christus est (Rom. X, 4). Sed et hic idem David propheta aeternum eum sacerdotem docet, dicens: [Col. 0644B] Tu es sacerdos in aeternum secundum ordinem Melchisedech (Ps. CIX, 4). Hic igitur princeps sacerdotum ingressus coelos, sedens ad dexteram Dei, orans ad Patrem 416 ut ubi ille esset et nos quoque essemus, qui et [(e) 1Kb] excitavit et collocavit nos in coelestibus (Joan. XVII, 24): ille jam per prophetam monuerat quibus modis quibusque vitae operationibus ascendi posset ad sese. Sed per Esaiam ita [(f) 1Kb] ait: Lavamini, mundi estote, auferte nequitias ab animis vestris e conspectu oculorum meorum: desinite a malitiis vestris, discite bonum facere, exquirite judicium, [(g) 1Kb] eruite injuriam accipientem, judicate pupillo, et justificate viduam: et venite disputemus, dicit Dominus omnipotens (Esai. I, 16 et seqq.). Hi sunt igitur gradus perfecti illius aeternique templi, quos princeps [Col. 0644C] sacerdotum facta per sanguinem suum peccatorum nostrorum propitiatione transcendit, modo terreni ex lege sacerdotis, seu gradibus in sanctorum sancta scandentis, seu litationis hostiam pro populo offerentis.

6. Numeri XV mysterium. Psalmi 15 graduum quid doceant.---Ac de quindecim quidem gradibus [(h) 1Kb] et superscriptione cantici jam in exordio psalmorum, tum cum sermo de numeris et de superscriptionibus incidit, aliqua tractavimus, ex duobus scilicet numeris hebdomade et ogdoade, quorum unus ob sabbatum legis sit, alius ob accedentem ad sabbatum octavam, [(i) 1Kb] quae et prima est, Evangeliorum sit, hunc numerum convenire (Prolog. num. 16). Per quae eorum canticorum quasi Legis et Evangeliorum gradibus ad [Col. 0644D] coelestia nos et aeterna conscendimus: cognoscentes [Col. 0645A] collocandos nos cum summo Sacerdote in coelestibus, si tamen secundum Apostolum conversatio nostra in coelis sit (Philip. III, 20). Hos gradus canticorum quaeramus, per quos scandere ad loca quae sunt sanctorum sancta possimus. Arduus enim usque in ea et angusti itineris ascensus est. Gradus quindecim fuisse scimus in templo: psalmos quoque graduum quindecim legimus. Numerosus est hic desideratae illius sedis ascensus. Forte enim, ut in templo paulatim et per gradus singulos conscendebatur ad sancta, ita per singulos psalmorum profectus docebimur, his gradibus qui cantantur ascensis, posse nos in excelsis et sanctis et aeternis collocari.

7. Plures autem sunt, qui in his psalmis [(a) 1Kb] solam captivitatem populi, qua in Babylonia septuaginta [Col. 0645B] annis detentus est, existiment prophetatam; sed et reditum populi 417 ejusdem cum restauratione civitatis amissae. Quibus [(b) 1Kb] nunc non calumniamur. Neque enim ambigitur, prophetam ea quae impietati hujus populi imminerent scire potuisse. Sed quam captivitatem populi, et cujus civitatis aedificationem Propheta commemoret, ipsi psalmi nobis auctores erunt, [(c) 1Kb] qui ita coeperunt.



PSALMUS CXIX. CANTICUM GRADUUM.

Ad Dominum (Hil. ad te Domine) cum tribularer clamavi: et exaudivit (exaudisti) me. Domine, libera animam meam a labiis iniquis et a lingua dolosa. Quid detur tibi, aut quid apponatur tibi ad linguam dolosam? Sagittae potentis (potentes) acutae cum carbonibus desolatoriis [Col. 0645C] (desolationis). Heu me! quia incolatus meus prolongatus est: (et) habitavi cum habitantibus Cedar: multum incola fuit anima mea. Cum his qui oderant (cum odientibus) pacem, eram pacificus: cum loquebar illis, impugnabant me gratis.




TRACTATUS PSALMI.

1. Tribulationes Christiano non timendae.---Propheticus sermo, licet communi usu humani sermonis utatur, tamen non eamdem quae communi sensui adjacet significantiam continet. Namque quamvis [Col. 0646A] prout possemus intelligere, rerum coelestium enuntiationem temperarit; virtutem tamen significantiae suae moderata licet verborum electione servavit. Coepit enim ita, VERS 1: Ad te, Domine, cum tribularer clamavi, et exaudisti me. De consuetudine enim [(d) 1Kb] forte et pro humani sensus affectione clamor hic ad Deum Prophetae existimabitur, ut promiscuus hic dolor sit, ob quem etiam cum vociferatione Deum precetur; quia 418 multos aut periculi metus mortisque terror, aut damni anxietas ac pecuniae dolor, aut orbitatis telum dolorumque vulnera ad Deum vocem efferre compellunt; [(e) 1Kb] tamquam non omnia eorum quae accidant, bonis spebus aptissima sint. Apostolus dissolvi et cum Christo esse sibi melius testatur (Phil. I, 23), curam pecuniae radicem totius [Col. 0646B] malitiae condemnat (I Tim. VI, 10), et flendos potius vivos Evangelia dixerunt (Luc. XXIII, 28): et quid, contra haec fidei nostrae proposito firmato, loci [(f) 1Kb] adversus nos saeculo relinquetur, cum Christi consortium mors acquirat, inopia pecuniae praestet inopiam [(g) 2Kb] peccati, nostrorum abscessio spei communis sit accelerata properatio?

2. Quae ei cavendae. Oratione caventur.---Sed si istae non sunt; quae ergo erunt tribulationes, ob quas clametur ad Dominum? Sunt plane et maximae, trahentes nos in profundum peccati. Propheta enim hominem [(h) 1Kb] gradibus ad aeterna scandentem ex persona sua formans, a quibus maxime malis cavere debeat docet; his [(i) 1Kb] namque, quae consiliorum auctoritatibus, et hortationum impulsibus, et blanditiarum illecebris [Col. 0646C] nos in infernum demergunt; cum alius nos hortatur ad honores, alius otio, somno, gula, luxu ad praesentem vitam detinet, alius ad falsarum religionum superstitionem deducit, alius hortatur ad schismata, alius ad haeresim sollicitat: de quibus scriptum est, subvertunt mores bonos [(j) 1Kb] colloquia mala (I Cor. XV, 33). Namque adversus haec omnia animi nostri imbecilla natura est. Circumcursant enim undique, ac variis nos blandimentorum suorum aculeis compungunt. Ac prima illa spes vitae est, ut irrumpentibus illis in sensum nostrum vi, fraude, [Col. 0647A] dominatu, tamquam e media tribulatione clamemus ad Dominum; ut conversio nostra ad eum, conflictantibus calamitatibus, totis fidelis clamoris viribus audiatur. Jam autem ipse clamor ad eum [(a) 1Kb] nostra erit requies, et ipsa conversio deprecandi maxima pars ac spes est salutis. Et idcirco ait: Ad te, Domine, cum tribularer clamavi, et exaudisti me. Ipse enim solitus est precantibus dicere, Ecce adsum (Esai. LII, 6).

3. Labia iniqua. Epicurei. Lingua dolosa.---Et quia adest, de his quae consequuntur rogandus est, VERS. 2: Domine libera animam a labiis iniquis, a lingua dolosa. Haec enim sola tribulatio justis periculosa est, malae adhortationis 419 societas, et pestiferi consilii consuetudo, a qua animus. [(b) 1Kb] referendus est, et aures obstruendae sunt. Distinxit autem labia iniqua [Col. 0647B] et linguam dolosam. Et quidem iniquitas inverecunda est, palam audet, palam molitur, palam perficit. Hi sunt, qui abnegantes Deum, nullum humanis rebus asserunt reliquum esse in religione Dei profectum; sed solum hoc sibi bonum esse, quod luxui et corpori vivant, adimentes Deo curam, providentiam, arbitrium, potestatem. Horum ergo labia sunt iniqua. Dolosae autem linguae opus fallax est, [(c) 1Kb] et per simulationem noxium, quod sub religionis nomine evertat religionem, et per vitae spem deducat in mortem. Haereticorum quoque ista mendacia sunt, prophetarum dictis et Evangeliorum virtutibus et Apostolorum praescriptionibus mendacio occultatis, aliter omnia tradere et docere quam scripta sunt. Ab his [Col. 0647C] igitur per Dei misericordiam orantes liberamur: et inter illorum tribulationes, clamantes ad Deum exaudiemur.

4. Cur interroget Deus. Confessionis fructus.---Sequitur, VERS. 3: Quid detur tibi, et quid apponatur tibi ad linguam dolosam? Bene ad id quod dictum est, Ad te, Domine, cum tribularer clamavi, et exaudisti me: Domine, libera animam meam a labiis iniquis, a lingua dolosa, subjicitur, quid detur tibi, et quid apponatur tibi ad linguam dolosam? Ut per Prophetam impleretur [Col. 0648A] quod a Domino dictum est, Ecce adsum tibi (Esai. LII, 6); tamquam in ipso puncto [(d) 1Kb] imprecationis haec Domini vox refertur, Et quid detur tibi, et quid apponatur tibi ad linguam dolosam? Frequenter autem interrogantis Domini [(e) 1Kb] personam legimus et in Novo et in Veteri Testamento, ut ad Adam, Ubi es Adam (Gen. III, 10)? ut ad Cain, Ubi est frater tuus (Gen. IV, 9)? ut ad turbas cum mulier fimbriam attigisset, Quis me tetigit (Luc. VIII, 45)? ut ad discipulos, Quem me dicunt homines [(f) 1Kb] filium hominis (Matth. XVI, 13)? Vos autem quem me dicitis (Ibid. 15)? Non ille doceri vult, qui scrutans corda et renes Deus est, et cogitationum nostrarum inspector est: sed per confessionem interrogatorum, aut peccatis veniam, aut fidei honorem redditurus 420 interrogat. Denique [Col. 0648B] Adam [(g) 2Kb] confessus, veniae reservatus, et glorificatus in Christo est: Cain negans maledicto diaboli adaequatus est; est enim jam a principio designatus homicida, (scil. diabolus) (Joan. VIII, 44). Confessa mulier fide sanata est: respondens fide Petrus claves coeli sortitus est. Atque ita omne spei nostrae praemium in confessione consistit: ut ea quae consequi nos posse credidimus, consecuturos esse testemur.

5. Sagittae Domini et carbones desolationis, Dei verbum. ---Et idcirco quaedam a Propheta interrogationis est facta conversio: sed fidei digna consecuta responsio est. Ad id enim quod quaesitum est, Quid detur tibi, et quid apponatur tibi ad linguam dolosam? id est, Quid tibi adversus falsitatem hujus praesidii [Col. 0648C] afferatur? responsum est, VERS. 4: Sagittae [(h) 1Kb] potentes acutae, cum carbonibus desolatoriis: Solae enim Domini potentes sunt et acutae sagittae, quae linguam dolosam valeant configere, habentes in se virtutem [(i) 1Kb] perurendae fraudolentiae atque vastandae; de quibus in septimo psalmo ait, Sagittas suas arsuris operatus est (Psal. VII, 14): quae sibi utraque conveniunt. Dei enim verbum omnem nequitiam configit, et omnem sensum petulantiae convulnerat, et ipsum illum vehementissimum mortis aculeum compungit. [Col. 0649A] Namque peccator cum audiat Deum aeternum, Deum mundi conditorem, Deum judicem, seseque hominem intelligat Deo debere quod natus sit; [(a) 1Kb] quanto doctrinae Dei telo conscientia ejus errorque ferietur, cum se igni inextinguibili, separatum ut paleas a tritico, et desolatum bonorum fructuum consortio, cognoscat urendum? Cujus doctrinae per apostolos revelandae in psalmo altero meminit, dicens: Sagittae parvulorum factae sunt plagae eorum (Psal. LXIII, 1). Has potentes sagittas, hos carbones desolationis dari sibi fidelis quisque orat, et ad linguam dolosam exspectat apponi, emendandis his qui tribulant, vel doctrinae telo, vel metu poenae.

6. Carnis cruciatus.---Sed et beatus Job hostem suum quo confixus fuerat ignorans, cruciatus corporis [Col. 0649B] sui et dolores sagittas Domini esse dixit, dicens: 421 Sagittae enim Domini in corpore meo sunt, quarum indignatio [(b) 27Kb] ebibit sanguinem meum (Job. VI, 4). Et forte has quoque ultricium poenarum sagittas adversus labia iniqua et linguam dolosam imprecetur Propheta, quibus confixa cum lingua dolosa universa labia [(c) 1Kb] iniqua perurantur.

7. Carbo desolationis, peccatorum emundatio.---Quamquam sint plures, qui spiritaliter suscepta a fidelibus coelestis doctrinae praecepta sagittas velint existimari, et carbones [(d) 1Kb] desolationis peccatorum emundationem: atque ita accipiendum putent carbones desolationis, quia Dominus dixerit: Ignem veni mittere in terram; et quid volo, si jam accensus est (Luc. XII, 49)? Non est autem dubium, peccatorum [Col. 0649C] eum ablutionem et remissionem attulisse; [(e) 1Kb] quam ignem jam accensum esse dixerit, quia per eum vitiorum omnium fiat sordiumque purgatio. Accommodant autem ad hoc illud quod dictum ad Esaiam est, cum per forcipem carbone comprehenso labia ejus contacta sunt: [(f) 1Kb] Ecce abstuli injustitias tuas, et peccata tua purgavi (Esaiae VI, 7).

8. Sagitta Christus.---Sagittam autem ipsum Dominum nuncupatum in eodem Esaia meminimus hoc modo: Et posuit me tanquam sagittam electam, et in pharetra sua abscondit me, et ait: Grande tibi est hoc, vocari te puerum meum (Esai. XLIX, 2). Esse itaque intelligimus etiam [(g) 1Kb] hunc utilem sagittam et potentem, [Col. 0650A] confixis vitiorum nostrorum aculeis, salubri nos vulnere utilique penetrantem; de qua sagitta sponsa illa in Canticis dixerit: Vulnerata dilectionis ego sum (Cant. II, 5, sec. LXX).

9. Cur sagittae expetendae.---Sint ergo hae sagittae utrumque in modum exspectatae, vel in poenam conscientiae iniquos ac dolosos configentes, vel in dilectorum sibi corporibus peccata et vitia vulnerantes. Sitque vel devastans carbo, vel purgans, dummodo abnegantes Deum per poenam absumat, purget autem ad perfectam innocentiam confitentes.

10. Gestis indicamus quae bona judicemus. Regnum Dei exoptat Propheta.---Sed quae ad superiora dicta sequens Prophetae responsio est? VERS. 5. Heu me! quod incolatus meus prolongatus est. Bona non [Col. 0650B] possunt [(h) 1Kb] videri vere bona a nobis judicari, nisi expetantur. Nam quomodo fidem judicii nostri, nisi eorum, de quibus bene judicaverimus, efficientia praestabimus? Bonam pudicitiam existimamus: qui ergo opinionis nostrae 422 fructus, nisi in ipsa pudicitiae appetitione consistet? Bona est innocentia: sed nisi festinantes atque exercentes eam, vere ita sentire non intelligemur. [(i) 1Kb] Mentium enim judicia non verbis significanda sunt, sed rebus explenda. Convenit igitur Prophetam, exspectantem post sagittas Domini et illos carbones desolationis beati illius regni et aeterni temporis gloriam, id quod exspectat desiderare. Et desiderat plane. Neque solum desiderat, sed moras odit, et ipsam illam non potiendi (al. potiundi) jam desiderii tanti dolet dilationem, [Col. 0650C] dicens: Heu me! quod incolatus meus prolongatus est.

11. Ejus gratia mors a sanctis pluribus concupita. ---Querelam istiusmodi a plurimis sanctis frequenter audivimus, [(j) 1Kb] de tarditate spei suae morosam corporum dissolutionem deflentium. Dominus in Evangeliis suis docuit accelerationem regni coelestis orandam. Impatientem enim charitatem esse eorum quae [(k) 1Kb] amet convenit: atque ideo dici oportet, quod ut dicamus a Domino praecipimur: Adveniat regnum tuum, fiat voluntas tua (Matt. VI, 10). Paulus beatus [(l) 1Kb] inhabitationem corporis sui congemiscit, per incolatum carnis peregrinari se a Deo conquerens [Col. 0651A] (Rom. VII, 24). Quo contra peregrinandum in carne scit sibi esse, ut ei cum Deo sit incolatus: sed tamen melius ei esse dissolvi, et cum Christo esse (Phil. I, 22 et 23), et Ecclesiastes ait: Et laudavi omnes qui mortui sunt, super omnes qui vivunt usque nunc (Eccle. IV, 2): liberata scilicet per dissolutionem corporis anima, onere atque consortio [(a) 1Kb] eam esse infirmis hujus atque periculosae carnis exutam. In hoc igitur nimium sibi prolixo in corpore incolatu congemiscit Propheta, festinans peregrinari a terrenis, et incolere coelestia; ut derelictis corruptibilibus atque praesentibus, consequatur invisibilia et aeterna.

12. Ortus sui diem qui maledicant Job et Jeremias. ---Job sanctus, et testimonio Dei dignus, non solum [Col. 0651B] corporis istius incolatum congemiscit, sed ipsam illam nativitatis suae diem maledicit, dicens: Pereat dies ille in quo natus sum, et nox in qua dixerunt, Ecce masculus [(b) 1Kb] natus est (Job. III, 3): et Jeremias similiter: Maledicta dies in qua genitus sum; maledictus nuntians patri meo et dicens, Quia natus est tibi masculus (Jer. XX, 14). Atquin idem a Domino audierat: Priusquam te formarem in utero, novi te; et priusquam exires de vulva, sanctifivavi 423 te Quid ergo? [(c) 1Kb] Maledicat esse se, qui ante quam esset, et Deo cognitus est, et sanctificatus a Deo est? Absit istud. Non enim hoc in se quod sanctificatus est odit: sed ea quae [(d) 1Kb] in sanctificationem consecuta sunt maledicit, provectum se scilicet per incrementa corporis in has molestias corporei incolatus. [Col. 0651C] Formatus enim intra matris vulvam, et per virtutem Creatoris sui [(e) 1Kb] in substantia animae ad Dei imaginem figuratus, non conceptus nec figurationis suae ortum, sed eum qui ex incremento accessit profectum editi corporis congemiscit, in quo sibi in malis saeculi et infirmitatibus carnis vitiisque vivendum sit. Jam tamen [(f) 2Kb] conformato in utero, et in vulva [Col. 0652A] sanctificato, specie in se originis coelestis aeterna, non ambiguum quin [(g) 1Kb] ex Dei sanctificatione post legem mortis hujus esset mansurus aeternus.

13. Cedar Ismaelitarum gens. Saraceni.---Sed Prophetae hujus non multum longe alius affectus est, quam Job atque Jeremiae. Non enim incolatum, sed prolongatum incolatum suum queritur. Nam post prolixi hujus incolatus sui querelam, consequitur ad id quod ait: Heu me! quod incolatus meus prolongatus est; et habitavi cum habitantibus Cedar. Cedar gens est Ismaelitarum deserta [(h) 1Kb] incolens, cujus fines usque ad Medos et Persas proferuntur. Cedar enim Ismael filius fuit, Genesi testante: Primitivus, inquit, Ismael Nabaioth et Cedar (Paral. I, 29): Hi sunt nunc Saraceni nuncupati. Qui ergo psalmos [Col. 0652B] istos terreno ingenio intelligendos putant, id volunt ex persona populi captivi Prophetam conquestum fuisse, quod in habitaculis Cedar longus ei fuerit incolatus. Sed virtutem verbi non intelligentes, nec Prophetae spiritum sentientes, auctoritatem nominis ad confirmationem stultae opinionis assumunt, psalmo 424 omnino nihil quod captivitati populi congruat continente.

14. Cedar, obscuratio. Corpus animae carcer tenebrosus. ---Cedar enim secundum hebraicam linguam id est, quod nobiscum pronuntiatur obscuratio. In hoc enim obscuro tenebrosoque corporum habitaculo, invisibilis illa animarum nostrarum [(i) 1Kb] conformatio continetur: habetque hunc contagiosi incolatus sui carcerem, coelestis naturae captiva generositas. [Col. 0652C] Meminit hujus tabernaculi sponsa illa in Canticis canticorum, dicens: Nigra sum [(j) 1Kb] et formosa, filiae Jerusalem, sicut [(k) 1Kb] tabernaculum Cedar (Cant. I, 5): ex tabernaculi hujus obscuritate confessa se nigram; sed non abnuens, quia Christi sponsa sit, se esse formosam. Omnis enim se spondens Christo, [(l) 1Kb] in specie jam consistit aeterna. In his nos illuminari tabernaculis [Col. 0653A] Dominus praecepit dicens: Lucerna corporis tui est oculus tuus (Matth. VI, 22): et [(a) 1Kb] Si lumen quod in te est tenebrae sunt, tenebrae ipsae quantae sunt (Ibid. 23)? Et rursum: Vos estis filii luminis, non filii tenebrarum (I Thess. V, 5).

15. Sancti cum carne, non in carne.---Servavit autem etiam hanc rationem Propheta, ut [(b) 16Kb] cum habitationibus Cedar habitaverit, non in habitationibus. Licet enim sancti in carne vivant; tamen si habeant arma militiae non carnalia, sed potentia Deo, cohabitabunt [(c) 1Kb] tabernaculis Cedar, non inhabitabunt. Peregrinantes enim a corpore, ut Dei accolae audient ab Apostolo: Vos autem non estis in carne, sed in spiritu: si tamen spiritus Dei habitat in vobis (Rom. VIII, 9). Sic ergo habitavit, ut cohabitaret habitantibus, [Col. 0653B] ostendens [(d) 1Kb] in eo quem doleat incolatu se esse peregrinum. Et quia iniquorum consortium et cohabitationes habitantium in obscuritatibus odisset, quamquam de futuro jam questus esset, adhuc etiam de praeterito ait, VERS. 6: Multum incola fuit anima mea, in multis scilicet 425 tribulationibus labiorum iniquorum et linguae dolosae, ob quas ad Dominum proclamavit.

16. Sed cujusmodi incolatus sibi fuerit ostendit, dicens, VERS. 7:---Cum odientibus pacem eram pacificus. Hoc proprium et dignum Prophetae est, simultates et motus naturae alienae, voluntatis suae pace cohibere, et infidas quasque animorum ac turbulentas affectiones omni placabilitatis modestia continere. Et haec Dominus docuit, pacificans ipse in semet quae [Col. 0653C] in coelis et in terra sunt, orare pro persequentibus, neminem odisse, amare inimicos (Matth. V, 44). Et Apostolus monet, Si possibile est in vobis, cum [(e) 1Kb] omnibus pacem habeatis (Rom. XII, 18). Et Dominus hanc veluti praeceptorum summam consignat: Pacem meam do vobis, pacem meam relinquo vobis (Joan. XIV, 27). Haec igitur conservabit corda nostra in Christo, haec nos patriarchis adaequabit, haec etiam eos qui pacem oderunt, per pacem obsequentes in pace retinebit.

17. Sed prophetae restat et aliud officium, doctrinam scilicet Dei universis constanter ingerere, et verbum vitae aeternae jugiter praedicare. Non immemor quoque hujus fuit ministerii: nam ait, Cum loquebar illis, impugnabant me gratis. Erat quidem pacificus [Col. 0653D] cum pacis inimicis, sed praedicationem pacis ipsius oderant pacis inimici, et ad doctrinam Dei commovebantur, quos per modestiam Prophetae silentium [Col. 0654A] ejus in pace cohibebat: atque ita cum inimicis pacis Propheta pacificus est, et praedicare pacem Propheta non desinit; sed pacis praedicatorem inimici pacis impugnant.



PSALMUS CXX. Canticum graduum.

Levavi oculos meos in montes, unde veniet adjutorium (Infra auxilium) mihi. Auxilium meum a Domino, qui fecit coelum et terram. Non det in commotione (ne det in commotionem) pedem tuum, neque dormitet qui custodit te. Ecce non dormitabit, neque dormiet, qui custodit Israel. Dominus custodiat (custodiet) te, Dominus protectio tua, super manum dexterae tuae. Per diem sol non uret to, neque luna per noctem. Dominus custodiet [Col. 0654B] te ab omni malo: [(f) 1Kb] ita 426 super manum dexterae custodiat animam tuam Dominus. Dominus custodiat introitum tuum et exitum, ex hoc nunc et usque in saeculum (custodiet exitum tuum et introitum tuum ex hoc, etc.).




TRACTATUS PSALMI.

1. Psalmum hunc aliqui accommodant Christo.---Secundum hunc psalmum [(g) 1Kb] canticorum graduum, aliqui referendum esse ad personam Domini et salvatoris nostri existimant, aptantes maxime ei dictum hoc: Per diem sol non uret te, neque luna per noctem. Impletam enim hanc prophetiam eo tempore putant, quo in passione Domini sole obscurato nox intercessit. Sed judicio eorum nihil decerpimus. Neque enim sensum intelligentiae hujus arguimus, uniuscujusque [Col. 0654C] arbitrio relinquentes, quid ex his quae aut legerint aut intellexerint, sequi magis velint. Nos tamen non potuimus sermonem nostrum nisi his quae intelligebam aptare.

2. Oculorum mentis seu cogitationis vis.---VERS. 1. Levavi oculos meos in montes. Humanae mentis natura est, ut si cogitatione aliquid contemplemur, talem se nobis unaquaeque species exhibeat, qualem eam et cogitando formemus. Quoquo enim mentis nostrae oculos intenderimus, id ipsum in quo defixi sunt referunt ad sensum. Et ut planius intelligi id quod dictum est possit, afferemus exemplum. Si quis hiemis die ver cogitaverit, et ornamentum ejus lumine mentis inspexerit, oblitterata hieme in qua sit atque algeat, totum ei in sensu suo ver cum habitu suo ornatuque [Col. 0654D] consistet. Adeo mentis oculi oculis corporis praestant, ut ineunte in nos oblivione praesentium, totos nos obtineat quidam quasi animo praesumptus [Col. 0655A] usus absentium. Hoc igitur quo spectet, mox videbimus.

3. Hic mentis oculi levantur.---Levat in montes Propheta oculos. Quosnam oculos? Nempe de quibus scriptum est: Revela oculos meos, et cognoscam mirabilia ex lege tua (Ps. CXVIII, 18): et rursum: Praeceptum Domini lucidum illuminans oculos (Ps. XVIII, 9). Numquid non isti oculi nostri corporali lumine ad contemplandum accensi sunt? numquid non naturam videndi sortiti sunt? Quae illuminatio vel quae revelatio erit necessaria? Deinde quae visuri mirabilia in lege? Nisi forte (subaud. visuri sint) in casis festa frondium, in templo pecudum sanguinem, in pascha agni victimam, [(a) 1Kb] in summa religione sabbati otium? [(b) 1Kb] Sed, ut puto, fieri haec ab his qui adspectatores [Col. 0655B] aderant videbantur. Non ergo [(c) 1Kb] ad id revelandi sunt 427 oculi quod cernebatur, sed ad id quod intelligi optabatur in lege.

4. Montes prophetici libri. Angelica ministeria.---Mentis ergo oculos propheta elevavit in montes. Quosnam in montes? Non utique in hos lucis atque aris profanatos et conventibus impios, neque in illos silvis horridos, saxis nudos, praeruptis invios, nivibus concretos: quid enim in his aut admirationis aut spei situm est? Sed montes accipimus propheticos libros ex terra in altum elatos, per quos sit in superiora conscensus, et gradus in aeterna. Poterimus autem et montes existimare angelica ministeria et coelorum virtutes et potestates, quarum ministerio nobis in sublimia praestatur adscensus. Si enim secundum [Col. 0655C] [(d) 1Kb] Danielem Dominus ipse mons magnus est (Dan. II, 35), non ambigendum est, montes eos nuncupari, qui praecepti ejus et voluntatis et communicandae in nos beatitudinis sunt ministri.

5. In haec levantur oculi, sed ab his auxilium non exspectatur.---In hos igitur montes propheta oculos [(e) 1Kb] cordis clevans, horumque intra se omnium monita, ministeria, officia, dona contemplans, et in his intelligentiae suae lumen intendens, reddidit sensui suo contemplatae speciei integram perfectamque naturam, et totum id quod cogitatione viderat, mente continuit, sciens unde ei venturum esset auxilium, dicens, VERS. 2: Unde veniet auxilium mihi. Statimque sibi beata confessione respondit: Auxilium meum a Domino, qui fecit coelum et terram. Ad montes [Col. 0655D] quidem oculi elevantur: quia per eos est doctrinae [Col. 0656A] ministerium [(f) 1Kb] profectus, adscensus. Sed cum confitendum sit unde veniat auxilium: Auxilium meum a Domino, qui fecit coelum et terram. Haec felix fides est, haec vera confessio, haec spes aeterna, et coelestis benedictionis digna muneribus.

6. Cujus, de quo, ad quem sit hic versus.---Denique quia prophetia omnis in spiritu est, statim beatam hanc ejus confessionem [(g) 1Kb] in persona prophetae sancti Spiritus consecuta benedictio est, VERS. 3: Ne det in commotionem pedem tuum, neque dormitet qui custodit te. Sensus ipse significat conversionem factam esse personae. Ad eum enim, qui superius locutus est, sermo conversus est: Ne det in commotionem. Quis? nempe qui fecit coelum et terram. Pedem tuum. Cujus? quaerimus. Namque ejus qui levavit [Col. 0656B] oculos in montes, et qui confessus est quod auxilium ejus esset a Domino. Sed et illud, ne det, optantis et benedicentis affectus est. [(h) 1Kb] Et quis optat? Ille scilicet qui nobis est, praeter Dominum, 428 alius advocatus de quo ait: Et alium advocatum [(i) 1Kb] mittet vobis: qui et loquitur in prophetis (Joan. XIV, 16). Quid ergo advocatus hic loquitur? Confessorem utique hujus fidei et spei benedicit: Ne det in commotionem pedem tuum, neque dormitet qui custodit te. Sed utraque haec indigna Deo sunt, ut et commotioni tradat, et dormitet et post custodiae vigiliam ex quadam laboris continuatione requiescat. Sed antequam id attingamus, quid in pede significationis sit, tractandum est.

7. Pes carnis, et pes animi quid.---Pes est pars corporis, omne corpus in res efficiendas agendasque [Col. 0656C] circumferens. Et quia Scriptura per corporalia spiritalia docet, et invisibilia per visibilia demonstrat; sub pedis nomine motus mentis nostrae incessusque significat, ut in hoc eodem propheta: Mei autem paulo minus moti sunt pedes (Psal. LXXII, 2). Utique hi semper carnales moventur in corpore: et quomodo periculi res est, quod pene sint moti, quorum ut semper moveantur proprium officium est? Sed et in Evangeliis Dominus pedes alios significans, dextrum scandalizantem jussit abscindi, dicens: Et si pes tuus dexter scandalizat te, abscinde eum (Matth. V, 30; Marc. IX, 44; Matth. XVIII, 8). Numquid si in pede dextro scandalum est, minus scandalizabit sinister? Aut quid illa pars corporis potest tentationis afferre, cum ipsa absque aliquo appetitionis affectu solum in [Col. 0656D] re [(j) 1Kb] habeat ministerium necessariae servitutis? Ergo [Col. 0657A] ut oculi mentis, ita et pedes intelligendi sunt, habentes in se et intelligentiae visum, et voluntatis motionem.

8. Deus in vitia non tradens cur tradere dicatur.---Non est autem intelligendum, quod ideo ista benedictio sit: Ne det in commotionem pedem tuum, tamquam aliquos Deus tradat in vitia, in quae pedibus corruptae mentis invehimur. Non ille nos tradit, sed cum ab eo abscedimus consequitur [(a) 1Kb] . Nam cum pedibus corruptae mentis invehimur, non ille nos tradit, sed nos ab eo per peccata desciscimus. Et cum in peccatoribus ipse non habitet, discessionem nostram ab eo consequitur et abscessio ejus a nobis; quia nos ab eo per peccata discedimus. Et discedente eo a nobis, in omnes delictorum foveas incidimus, [Col. 0657B] et per amplissimam mortis viam currimus, dominatui daemonum subditi, quibus nos Dei a nobis abscessio derelinquit (V. litt. 16, Psal. CXVIII, n. 5 et 6). Et desolatio ejus idcirco traditio est, quia peccatores obtinere diabolus nisi [(b) 1Kb] Deo ab his abscedente non poterit.

429 9. Qui dormire et vigilare. Sanctus, et perversus. ---Caeterum nobis penes eum manentibus, vel eo in nobis manente, pervigil custodia est et indefessa munitio. Verum si per teporem fidei dormiamus, dormit [(c) 1Kb] ipse in nobis. Non enim in aeterna Virtute somnus aut requies est, cujus Angeli et nomine et natura vigilantes sunt; haec enim sunt terrenis corporibus necessaria: sed quia secundum fidem nostram aut vigilantem, aut dormientem, Dei auxilium nobiscum aut vigilabit, aut dormiet: idcirco Dominus frequenter et vigilans significatur, et dormiens. Quo exemplo illud in hoc eodem propheta dictum est: Cum sancto sanctus eris, et cum perverso perverteris (Ps. XVII, 26). Numquid Deus non semper sanctus est, ut etiam aliquando perversus sit? Non utique. Non enim quidquam nisi bonum in eo et aeternum est: sed quia secundum uniuscujusque mores ac studium unicuique Deus adjacet; idcirco et perversis aversus, et sanctus in sanctis est.

10. Deus somni expers. Israel quis. Cui invigilet Deus.---Atque ut ostenderet ex nostra potius ad fidem dormitione somnum esse custodiae, neque in naturam custodiae coelestis somni requiem convenire, quia indefessa sit et aeterna, statim connexuit, VERS. 4: Ecce non dormitabit, neque dormiet, qui custodit Israel. [Col. 0657D] Imprecatus superius ne dormitaret, nunc neque dormitare neque dormire ait: dormitationem superius ex nostra ab eo discessione significans; nunc autem neque dormitare neque dormire, quia sit aeternitas indefessa, [Col. 0658A] demonstrans. Sed quis hic est, qui neque dormitet, neque dormiat? Ille scilicet, qui custodit Israel. Israel Genesis exponit eum esse qui Deum viderit (Gen. XXXII). Jacob enim patriarcha post luctam, quam cum Deo habuerat, hoc nomen accepit. Ultra humanam naturam Deum contuens fidei suae oculis, dignus hoc nomine est. Deum autem adeo vidit, ut benedici se ab eo precaretur. Meminit et Paulus esse nunc in plebe gentium, id est, in populo Ecclesiae, Israel dicens: Pax super eum et super Israel Dei (Gal. VI, 16); ne forte nomen hoc antiquae tantum illius plebis fuisse existimaretur. Ergo et si ille non dormit qui custodit Israel, et proprium Israel nomen est Deum videntis; ille necesse est custodiatur, qui elevatis ad montes oculis vidit, et dixit: Auxilium meum a Domino, [Col. 0658B] qui fecit coelum et terram. Impenditur ergo fidei huic coelestis custodia, et aeternae vigiliae munitionem confessio ista sortitur, quae [(d) 1Kb] perfecte sectanda, obtinenda, retinenda est, numquam custodia ejus in nos, quem sic confitebimur, dormiente.

430 11. Manus dexterae. Dextera quid. Manus.---Ac ne alicujus alterius [(e) 1Kb] insomnis custodia demonstrari existimaretur, subjicitur: Dominus custodiet te: ille utique, qui fecit coelum et terram. Dehinc custodiae ipsius ratio distincta est, VERS. 5: Dominus protectio tua supra manum dexterae tuae. Jam et superius diximus, per ea quae corporalia sunt, significari incorporalia. Infirmitas enim intelligentiae nostrae consequi invisibilia non potest, nisi per visibilium comparationem: [Col. 0658C] ut nunc id quod dicitur, sensum nostrum nisi per nomen manus et dexterae non adit. Quamquam hic contra naturae intelligentiam manus et dextera posita sit. Sic enim dicitur: Dominus protectio tua supra manum [(f) 1Kb] dexterae tuae. Absoluta res esset, si dictum esset supra manum dexteram tuam. At vero cum ita dicatur, supra manum dexterae tuae; significari videtur dextera, habens manum dexteram et sinistram. Hoc non recipit, nec natura hominis, nec sensus. Verum semper Scriptura dexteram partem optimam atque utilissimam demonstrat. Et quidem Evangelia per eos qui a dextera et sinistra sunt, significantiam intelligentiae utriusque monstrabunt (Matth. XXV, 33). Manum vero effectum omnis operis accipimus. Unde illud etiam ab hoc eodem propheta, sic dictum est: Libera me de ore leonis et de manu canis unicam meam [Col. 0658D] (Ps. XXI, 21, 22). Neque enim hoc animal oblatrans et rabidum pars [(g) 1Kb] haec corporis conveniebat: sed ab operibus se malitiae liberari deprecatur. Ergo quia adversantes nobis daemonium virtutes optima et validissima [Col. 0659A] fidei nostrae opera debilitare et convulnerare contendunt: idcirco supra manum dexterae custodia Dei vigilatura promittitur: ut illibata in nobis bonae voluntatis opera perseverent, quibus manentibus aeterni illius et beati temporis regno, abstersa omni infirmitate corporeae labis, [(a) 1Kb] utemur.

12. Solis et lunae proprietas.---Nam id nobis in eo quod sequitur [(b) 1Kb] Prophetae spiritus pollicetur, dicens, VERS. 6: Per diem sol non uret te, neque luna per noctem. Elementorum horum natura hanc in se efficientiam habet, ut unumquodque eorum in suo tempore humanorum corporum vires per demutationem imbecillae in nobis substantiae infirmet, ut sol calore, luna frigore adurat: sitque per anni cursum talis eorumdem conversio, ut hiberno tempore sol [Col. 0659B] non adurat, luna adurente, sed solvat; [(c) 1Kb] rursumque aestivis mensibus sol urat, et luna dissolvat.

13. Psalmi hi non corporaliter intelligendi.---Qui itaque haec putant corporaliter intelligenda: quaero quid asserant Prophetam 431 ei, qui in montes oculos suos elevaverit, polliceri in eo quod dicitur: Per diem sol non uret te, neque luna per noctem? Non enim manente natura corporis nostri, natura quoque elementorum demutabilis fiet; ut non naturae suae in naturam nostram consuetudine perseverent. Aut numquid quisquam audebit hanc sibi in hoc saeculo firmitatem corporis sperare, ne aduri nocte ac die possit, beato patriarcha Jacob perustum se noctis frigore et calore diei conquerente, cum dicit: Et fui diei perustus calore, et gelu noctis (Gen. XXXI, 40).

[Col. 0659C] 14. Quietis aeternae felicitas.---Sed Propheta nunc, vel Spiritus per Prophetam novit illam beatitudinem temporum in qua a nobis omnis demutatio corporeae infirmitatis abscedit, in qua non frigus, non calor, non nox et demutatio, sed aeterna dies et beata temperies sit, justitiae in nos sole dominante. Cujus temporis requiem jam in deserto Dominus praeformans, populo suo diurnum calorem columna nubis, et nocturnum frigus ac tenebras columna ignis temperabat. In hac igitur aeterna temporum et beata temperie, quisquis Domini custodiam promeruerit, permanebit: ne natura corporis gelu lunae, et calore solis uratur; sed saeculi hujus malis et injuriis liberatus, In aeternis et beatis et temperatis quiescens, glorificati corporis sui sumat solidam indemutabilemque [Col. 0659D] naturam.

15. Mala putata. Mala vera vere cavenda.---Sequitur [Col. 0660A] deinde, VERS. 7: Dominus custodiet te ab omni malo. Et a quibus malis custodiet Dominus? Non opinor ab his quae putantur: haec enim sunt infirmitati nostrae et corpori debita, mori, infirmari, egere: quae si mala essent, [(d) 1Kb] nec Abel mortuus, nec Job cruciatus esset, nec Petrus pecunia quam in eleemosynam poscebatur eguisset. Ergo fidelem animam ab omni malo Dominus custodit, id est, ne eam diaboli tinea corrumpat, ne fur obrepat, ne canis oblatret, ne lupus laceret, ne ursus desaeviat, ne pardus insiliat, ne tigris advolet, ne leo vastet. Haec enim nunc sunt diaboli ministeria, haec omnia ejus in tempore saeculi hujus officia, vitiis consumere, blandimentis subrepere, oblectationibus lacerare, ambitione insilire, lasciviis [(e) 1Kb] advolare, et tota virtutis [Col. 0660B] suae potestate vastare. Ab hoc igitur omni malo Dei expectanda custodia est. Et quia in animam maxime saeviat; [(f) 1Kb] nam debitum nobis est, ut adversus eum pugnemus in corpore, non est enim nisi ex concertatione victoria: idcirco subsequitur: Custodiet animam tuam Dominus: ne quid tot 432 tantisque superius memoratis malis in eam sit potestatis.

16. Sinu Abrahae justi ad regnum coelorum reservati. ---Tenuit autem propheticus sermo ordinem suum, dicens: Dominus custodiet [(g) 1Kb] exitum tuum et introitum tuum ex hoc et usque in saeculum. Non enim temporis hujus et saeculi est ista custodia, non aduri sole atque luna et ab omni malo conservari; sed futuri boni expectatio est, cum exeuntes de corpore ad introitum illum regni coelestis per custodiam Domini fideles omnes [Col. 0660C] reservabuntur, in sinu scilicet interim Abrahae collocati, quo adire impios interjectum chaos inhibet, quo usque introeundi rursum in regnum coelorum tempus adveniat (Luc. XVI, 26). [(h) 1Kb] Custodiet ergo Dominus exitum, dum de corpore exeuntes, secreti ab impiis interjecto chao inquiescant. [(i) 1Kb] Custodiet introitum Dominus, in aeternum illud et beatum regnum introducens. Ipse est enim qui ait: Ego sum janua; (Joan. X, 7); et, Nemo vadit ad Patrem nisi per me (Joann. XIV, 6); id est, Dominus noster Jesus Christus, qui est benedictus in saecula saeculorum. Amen.



PSALMUS CXXI. Canticum graduum David.

Laetatus sum in his quae dicta sunt mihi: In domum [Col. 0660D] Domini ibimus. Stantes erant pedes nostri in atriis Jerusalem. Jerusalem quae aedificatur ut civitas, cujus [Col. 0661A] participatio est in idipsum. Illic enim (Infra abest enim) ascenderunt tribus, tribus Domini, testimonium Israel ad confitendum nomini Domini: quia illic sederunt sedes in judicio, sedes super domum David. Rogate quae ad pacem sunt Jerusalem: et abundantia diligentibus te. Fiat pax in virtute tua, et abundantia in turribus tuis (Hil. addit gravibus.) Propter fratres meos loquebar autem (Hil. non habet autem) pacem de te. Propter domum Domini Dei nostri (Domini Dei mei) quaesivi bona tibi.




TRACTATUS PSALMI.

1. Coelum anhelans hunc psalmum capit. Spes nostra.---Quispe coelestis desiderii detinetur, nihil obscuritatis in psalmo habebit: ex suo enim sensu intelligentiam propheticae magniloquentiae consequetur; 433 namque [Col. 0661B] (id est, quippe cum) cum se meminerit scriptum Dei cohaeredem et consortem aeternorum bonorum, et similem angelis ex resurrectione renovandum, et corruptione deposita in gloriam Dei ac Domini nostri Jesu Christi corporis conformandum, futurumque incolam civitatis coelestis vivis lapidibus exstructae, de qua scriptum est in Evangelio, cum Dominus jurare per coelum inhibuisset, adjecit, dicens: Neque per Jerosolymam, quia civitas est regis magni (Matth. V, 35); non utique eam significans, quae prophetas occidit et lapidat, sed eam cujus beatus Paulus ita meminit: Vos estis cives sanctorum et domestici Dei, superaedificati super fundamentum Apostolorum et prophetarum (Ephes. II, 19 et 20): cumque legerit, ea quae nunc sunt, ex parte esse, nosque per speculum interim et [Col. 0661C] in aenigmate videre, perfecto autem veniente, et quae nunc pro parte sint, destruenda, et facie ad faciem, tamquam corporali visu, ea [(a) 1Kb] quae nobis nunc sunt invisibilia contemplaturos, ubi non aegritudo, non mors, non moestitia, non terror sit (I Cor. XIII, 12). Haec cum quis annuntiata ab angelis, praeformata in lege, exposita a prophetis, a Domino exemplis repraesentata, praedicata ab Apostolis, ipsi sibi haec eadem per fidem possibilia cognoverit; proclamari necesse est exemplo Prophetae, VERS. 1: Laetatus sum in his quae dicta sunt mihi.

2. Laetitia de aditu domus Dei.---Sed quae sunt illa quae dicta sunt, ex quibus laetitia suscepta est? Nempe id quod sequitur: In domum Domini ibimus. Hinc gaudetur, hinc exsultatur, quia haec dicta sunt, quod [Col. 0661D] eundum in domum Domini sit. Domus Domini quae sit, psalmo altero docuit dicens: Quoniam elegit Dominus Sion, praeelegit eam in habitationem sibi. Haec requies mea [(b) 1Kb] in saeculum saeculi, hic habitabo, quoniam praeelegi eam (Ps. CXXXI, 13): non utique, ut diximus, hanc terrenam et caducam et poenas impietatis suae luentem, sed illam liberam, et coelestem [Col. 0662A] Jerusalem, quia eadem (al. quae eadem) et Sion est; per cujus incolatum, quia domus Dei est, nos quoque cives sanctorum et domestici Dei sumus. Hinc ergo laetitia est, quod dictum sit in domum Domini nos ituros.

3. Pedes in atriis stantes Apostoli.---Sed qui ista dixerunt, ne forte ignorent, neve a domo eadem, in quam nos ituros nuntiant, peregrinentur; sed dicunt, VERS. 2: Stantes erant pedes nostri in atriis Jerusalem. Non incerta nuntiant, non incognita pollicentur. Hanc domum desiderabilem et dilectam a multis agnovimus. Nam dicit Scriptura: Unam petii a Domino, hanc requiram, ut inhabitem in domo Domini omnes dies vitae 434 meae, ut videam [(c) 13Kb] delectationes Domini, et visitem templum ejus (Ps. XXVI, 4) Et. [Col. 0662B] rursum: Domine, dilexi decorem domus tuae, et locum [(d) 13Kb] habitationis gloriae tuae (Ps. XXV, 8). Haec domus desiderabilis, hic auditus laetabilis, fundamento duodecim vivarum gemmarum esse vivos lapides exstructos, excisos primum ad opus aedificationis a Moyse in lege, a prophetis in passionibus suis, a Domino in corpore, ab apostolis in martyriis, a sancto Spiritu in virtutibus. Hi aedificatores, haec aedificia, haec civitas. [(e) 1Kb] Hi stantes pedes in ejus atriis, custodes scilicet, quibus datae sunt claves domus hujus: dictum est enim: Vobis dabo claves regni coelorum. Speciem domus ignorantibus nuntiantes beati pedes, et a Propheta merito laudati: Quam pulcherrimi pedes evangelizantium pacem (Esa. LII, 7).

4. Jerusalem coelestis in dies aedificatur.---Ac ne [Col. 0662C] convenire quidquam horum in eam Jerusalem quae terrena fuit existimaretur, id consecutum est, VERS. 3: Jerusalem quae aedificatur ut civitas. Non civitas sed ut civitas; quia illa terrenae civitatis aedificatio, et templi exstructio, et tabernaculi institutio, speciem aeternae illius et coelestis civitatis praefigurabat. Et quia in omne tempus, et usque ad saeculi consummationem, et per omnium generationum aetatem aedificatio coelestis hujus civitatis explenda est; ideo aedificari eam sine temporis definitione significat, dicens: Aedificatur ut civitas: [(f) 1Kb] donec, ut Apostolus ait, intret plenitudo gentium, et tunc quod est reliquum Israel salvabitur (Rom. XI, 25 et 26).

5. Unitate ei sociamur.---Sed quia unum Ecclesiae corpus est, non quadam corporum confusione permixtum, [Col. 0662D] neque singulis in indiscretum acervum et informem cumulum adunatis, sed per fidei unitatem, per charitatis societatem, per operum voluntatisque concordiam, per sacramenti unum in omnibus donum, unum omnes sumus, in quod nos hortatur Paulus dicens: Obsecro vos, fratres, ut idipsum sapiatis omnes, eamdem charitatem exercentes (I Cor. I, 10): [Col. 0663A] et cum fuerit, ut scriptum est: Erat autem omnium qui credebant cor et anima (al. una) unum (Act. IV, 32); tunc erimus civitas Dei, tunc sancta Jerusalem: quia Jerusalem aedificatur ut civitas, cujus participatio est in idipsum. Dissidentes autem a coetu sanctorum et se ab Ecclesiae corpore [(a) 1Kb] peccatis praecipitantibus separantes, participationem sanctae istius domus non habent: quia participatio hujus civitatis in idipsum est. Ex consortio enim perfectae civitatis unanimes (mss. unianimes) non possunt participationem in diverso habere, sed in idipsum. 435 Omnes igitur qui unum erunt, in ea erunt, ut testis est psalmus: ait namque, VERS. 4: Illud adscenderunt tribus, tribus: non una, sed plures.

6. Non aedificant nisi qui sunt Domini.---Sed forte [Col. 0663B] sine ulla exceptione ab universis aedificanda videbitur civitas, quod in tribubus cognominatis nulla fiat exceptio; eritque populis Dominum nescientibus in hanc domum communis ingressus? Sed intelligi illud Scriptura non patitur, adjiciens ad id quod dixerat, VERS. 5: Illuc adscenderunt tribus, tribus Domini [(b) 1Kb] . Sunt enim qui non sunt Domini, quibus dictum est: Vos estis a diabolo (Joan. VIII, 44): et rursum: Abite a me maledicti in praeparatum ignem diabolo et angelis ejus (Matth. XXV, 41). Tribus ergo quae erunt Domini adscendent.

7. Nihil hic carnali Israel.---Sed forte sibi Israel hoc esse debitum vindicavit, id est, qui secundum litteram, et non secundum Spiritum; qui carnalis, et non coelestis; qui crucifigens Dominum, non qui [Col. 0663C] adorans est? Sed ab hac spe repulsus est. Illuc enim adscenderunt tribus, tribus Domini, testimonium [(c) 1Kb] illi Israel. Non tribus Israel in testimonium gentium, sed tribus Domini in testimonium Israel. Tribus enim Domini sumus, et in domum Dei Jacob introibimus, et annuntiabit nobis viam suam, et ambulabimus in ea. Tribus enim Domini dixerunt: Venite, adscendamus ad montem Domini, et in domum Dei Jacob: et annuntiabit nobis viam suam, et ambulabimus in ea. Ex Sion enim exiet lex, et verbum Domini ex Jerusalem (Esai. II, 3). Ex Jerusalem enim exiens verbum Domini, venit ad gentes. Hae introeunt in sanctam civitatem, in testimonium Israel.

8. Israeliticae plebis praerogativae; testimonium contra ejus scelera.---In quod tandem testimonium? Ad [Col. 0664A] confitendum, inquit, nomini Domini. Tribus enim Domini nomen Domini confitentur. Hoc autem est testimonium [(d) 1Kb] Israel. Ille Israel a Domino, in Pharao vindicatus, in mari [(e) 1Kb] ablutus, in deserto angelorum cibo pastus, in lege eruditus, in prophetis objurgatus, in nativitate a Domino per consortium corporis susceptus, in cruce [(f) 1Kb] si crederet salvatus, in resurrectione si confiteretur glorificatus, nihil horum suum credidit, nihil horum manere suum voluit. Habens manna, cucumeres Aegypti desideravit: legem vitae a Deo exspectans, vitulum adoravit; prophetas audiens 436 occidit. Virginis partum prophetatum sibi infamavit, Deum in carne non credidit, peccati remissorem [(g) 1Kb] falso peccati reum arguit, emit ad mortem, in crucem sustulit. Testes resurrectionis [Col. 0664B] ad silentium corrupit: Apostolos morte interfecit. In hoc sceleris sui testimonium, tribus Domini adscendunt. Illi promissum est, hae obtinent. Illius [(h) 1Kb] testamentum, sed harum haereditas est. Hunc ejus [(i) 1Kb] cruciarium, Deum suum tribus confitentur. In hoc itaque testimonio agnoscit Israel quem compunxit, et ab accessu ejus inhibetur, quem resurrexisse non credidit. Hunc Archangeli adorant, huic omnes coelestes virtutes ministrant, hic tribus suas conformes gloriae corporis sui praestat. Confitentur ergo nomini Domini, quia Deus est, quia filius unigenitus ingeniti est. In hoc itaque testimonium Israel, in domum Domini tribus Domini conscendunt, confitentes nomini Domini.

9. Judicium carnalis Israel. Ecclesiae typus.---[Col. 0664C] Sed confessio ista judicium est. Judicatur enim per eos, quibus dictum est: Sedebitis super duodecim thronos, judicantes duodecim tribus Israel (Matth. XIX, 28). Non solum hi [(j) 1Kb] judicabunt, sed et regina Austri condemnabit, et Ninivitae condemnabunt (Matth. XII, 41 et 42); quia hi poenitentiam super Jonae praedicatione egerunt, et illa ex ultimis terrae partibus veniens sapientiam Salomonis audivit: in quibus Ecclesiae praefiguratio est, quae peregrina et incognita, et poenitentiae credidit, et sapientiam desideravit audire.

10. Judicii sedes ubi. Christus ut homo David nominatur. Prophetae futura enuntiant ut gesta.---Hic [(k) 1Kb] igitur sedes judicii erit, ubi in testimonium Israel tribus Domini adscendent ad nomen Domini confitendum, [Col. 0665A] in Ecclesia scilicet, sanctorum lapidum civitate, quae domus Domini est. Ait enim, VERS. 5: Quia illic sederunt sedes [(a) 1Kb] in judicium, sedes super domum David. David nunc quoque, sicut in caeteris locis, [(b) 1Kb] Domino nomen ex corpore est. Scriptura enim ubicumque mentionem assumendi corporis facit, David eum solita est nuncupare, nomen ei ex parente carnis assumens. Non est autem ex eo perturbatio intelligentiae suscipienda, quod quaedam ex praeterito prophetae locuti sint: jam enim de hoc eodem in plurimis locis rationem et frequenter edidimus. Deo namque complectenti in 437 se omnia, futura pro factis sunt. Et cujus tam fidelis [(c) 1Kb] praescientia est, ut quae nondum gesta sunt, tamen ab eo jam perfecta et [(d) 1Kb] pro praeteritis habeantur et gestis. Denique [Col. 0665B] statim res se futuri temporis loqui Propheta demonstrat.

11. Pace exstruitur Ecclesia.---Nam cum tamquam de praeterito commemorasset, adscendisse illuc tribus Domini, et sedisse super sedes domus David; nunc jam velut publicae doctrinae et admonitionis affectu, commonuit in futurum dicens, VERS. 6: Rogate quae ad pacem sunt Jerusalem: ut [(e) 1Kb] praescientiae fidem in iis quae gesta dixisset ostenderet, conservaret vero temporum ordinem in gerendis. Exstructio itaque ejus in pace est, et participatio in idipsum est, et unius mentis et fidei et charitatis domus illa est. Discenda est ergo doctrina pacis. Nunc enim rogate () non orandi, sed interrogandi secundum proprietatem graecitatis est sermo. [Col. 0665C] Sed pacem discere, in voluntate est audientium. Cum enim de pace ejus interrogaverint, tunc laetabuntur dici sibi: In domum Domini ibimus.

12. Pacis fructus.---Neque enim interrogatae pacis fructus exiguus est: quia id sequitur: Et abundantia diligentibus te. Perfectos fructus dilectio pacis exspectat, et abundantem felicium proventuum copiam sperat. Quod idipsum benedictio in Jacob ad spem fidelium praeformata significat: benedictus enim ita est, fratris benedictionibus occupatis: Ecce odor filii mei, sicut odor agri pleni, quem benedixit Deus (Gen. XXVII, 27). Ager plenus et fertilis, reddens centesimum fructum, [(f) 1Kb] huic aeternis copiis abundabit. Et nunc quidem interim beatis fructibus [Col. 0665D] abundamus, quos nobis [(g) 1Kb] in speciem fructuum aeternorum [Col. 0666A] Ecclesiae sacramentum et pacis unitas subministrat. Hoc autem sacramentum spei communis corporalium et communium rerum nominibus ostensum est: quod scientes intelligent. Namque abundantiae hujus et copiae idem Propheta psalmo altero meminit, dicens: Dedisti laetitiam in corde meo, a tempore frumenti et vini et olei sui multiplicati sunt in idipsum (Psal. IV, 7 et 8). Haec igitur abundantia est in idipsum. Per hanc enim pacis et sacramentorum abundantiam, beata illa pax et indeficiens et aeterna bonorum coelestium abundantia praeparatur.

13. Virtus domni Dei non est sine pace.---Dehinc sequitur, VERS. 7: Fiat pax in virtute tua, et abundantia in turribus gravibus tuis ( ). Pax atque virtus domus hujus connexa sibi sunt. [Col. 0666B] Posse enim aliquid nisi ex pace non poterit; 438 quia participatio ejus in idipsum est: in idipsum autem esse pax sola consequitur. Perfecta vero ac pacata virtus eorum [(h) 1Kb] tantum est, qui congregantur in idipsum: et idcirco ait: Fiat pax [(i) 1Kb] in virtute tua.

14. Turres Ecclesiae principes. His abundans beatitudo. ---Civitatem autem necesse est diverso aedificiorum genere consistere. Non enim omnis est murus, porta, turris; neque omnis plateae, porticus, tabernae; neque domus, forum, templa, palatium: sed et differentibus inter se domorum magnificentiis differunt quoque cohabitantium dignitates. In omni vero genere civitatis, nihil neque firmius, neque utilius. [Col. 0666C] neque celsius turribus est. Solita vero Scriptura est gravia pro firmis et immobilibus nuncupare: sicuti ait: In populo gravi laudabo te (Ps. XXXIV, 18). Nunc quoque cum de pace virtutis memorasset, abundantiam beatitudinis perfectae et aeternae civitatis hujus principibus tamquam firmissimis [(j) 1Kb] deputavit, dicens: Et abundantia in turribus gravibus tuis. Superius dixerat: Et abundantia diligentibus te: non ergo omnium est abundantia, sed diligentium Deum. Deinde adjecit; Fiat pax in virtute tua. Pax enim Ecclesiae et unitas virtutem nobis firmitatemque praestat: secundum illud Apostoli: [(k) 1Kb] Et pax Dei, quae exsuperat omnem sensum prudentiae, [(l) 1Kb] custodiet corda vestra in Christo Jesu (Phil. IV, 7). Nunc quoque hanc abundantiam, quam diligentibus spoponderat, propriam esse gravium [Col. 0666D] turrium commemorat; eos graves turres significans [Col. 0667A] esse, quicumque diligerint. Per quod intelligendum est, abundantiam hanc non promiscuam esse, nec totius admodum civitatis: sed eorum tantum sanctorum et fidelium virorum, qui caeterae civitatis hujus aedificationi tamquam turrium firmitate praestiterint.

15. Civitatis Dei, et domus Dei discrimen.---Sequitur deinde Prophetae magnus affectus, et in omnem hominem credentem, sollicitudo piae admonitionis. Ait enim, VERS. 8: Propter fratres meos et proximos meos loquebar pacem de te: propter domum Domini Dei mei quaesivi bona tibi. Multitudinem in fratribus suis proximisque hujus significat civitatis, propter quos pacem de ea (scil. civitate) locutus est: [(a) 1Kb] ut audientes se ipsos in aedificium consummandae hujus civitatis aptarent. Sed qui pacem propter fratres et propinquos [Col. 0667B] suos de ea loquitur, civitati eidem propter domum Dei bona quaerit, dicens, VERS. 9: Propter domum Domini Dei mei quaesivi bona tibi. Civitati ergo bona propter domum Domini quaesita sunt. Discernens enim gloriam 439 domus Dei a civitatis universitate, quia necesse est ornatum [(b) 1Kb] domus regiae, aedificationi civitatis totius anteferri; quaesivit bona eidem civitati. Primum enim fratres et propinqui ejus, per praedicationem pacis facti sunt Domini civitas. Secundo vero civitas ipsa jam ex propinquis ejus et fratribus constituta, audiens dignitatem domus Dei domus [(c) 1Kb] omnis Dei ipsa esse properavit. Ac sic civitati huic quaesita sunt bona, dum ex civitate Domini in domum Dei proficit; secundum illud Apostoli: Vos estis templum Dei, et Spiritus Domini habitat in vobis (I Cor. III, 16). Fidelis enim est, qui ait: Pater pro his te rogo ut omnes unum simus, ego in illis, et tu in me: Dominus noster Jesus Christus, qui est benedictus in saecula saeculorum. Amen.



PSALMUS CXXII. Canticum graduum.

Ad te levavi oculos meos, qui habitas in coelo. Ecce sicut oculi servorum in manibus (Infra manus dominorum suorum sicut (Inf. et sicut), oculi ancillae in manibus (Inf. manus) dominae suae: ita oculi nostri ad Dominum Deum nostrum, donec misereatur nobis. Miserere nobis, Domine, miserere nobis: quia multum repleti sumus contemptione (Inf. adspernatione): quia multum repleta [Col. 0668A] est anima nostra. Opprobrium abundantibus, et despectio (Inf. adspernatio) superbis.




TRACTATUS PSALMI.

1. Psalmorum superiorum varii gradus.---Efficitur rebus, quod titulo praescriptum est: gradibus enim cantici tamquam de humilibus ad excelsa conscenditur. Namque in primo [(d) 1Kb] cantico graduum ad Dominum de tribulatione clamatum est. Postea levati oculi in montes sunt, et quaesitum unde veniret auxilium. Dehinc 440 quia elevanti oculos, et unde auxilium veniat quaerenti, adest doctrinae propheticae institutio, in his quae sibi sunt dicta laetatus est. Nunc vero quia usque ad id quod doctrina instituebat accessum est, de quodam quasi profectus sui gradu cantat Propheta, VERS. 1: Ad te [Col. 0668B] levavi oculos meos, qui habitat in coelo, incrementis competentibus contemplandi Dei usus, tamquam post multam caecitatem, [(e) 1Kb] per modica et dimensa admissae sibi lucis intervalla, ad consuetudinem totius luminis praeparatus. Deus enim, qui primum in tribulatione invocatus est, quaesitus est a prophetis, eosque prophetiae laetificavit [(f) 1Kb] auditu. Sed nunc jam oculis mentis per fidei fiduciam contemplandus est habitans in coelo.

2. Coelum visibile non est Dei habitatio, sed Filius. ---Sed coelum hoc, quod visibus nostris per materiem sui subjacet, quod tamquam fumus solidatum firmamenti et naturam et nomen accepit, praeteribit et non erit: sedes autem Domini manet in aeternum. Necesse est vero, ut habitatio habitatore suo [Col. 0668C] digna sit: [(g) 1Kb] ne corruptibili loco id quod infinitum et incorruptibile est concludamus, dum Deum in coelo hoc habitare credimus. Quaeramus ergo quae habitatio Dei sit. [(h) 1Kb] Nempe is qui dixit: Pater enim in me, et ego in Patre (Joan. X, 38); et rursum: Ego et Pater unum sumus (Ibid. 30), et de quo dictum est: Deus erat in Christo mundum reconcilians sibi (II Cor. V, 19): digno et sufficiente Filio, in quo Pater per eamdem naturae habitet virtutem; [(i) 1Kb] Patre autem filium, quem ex se genuit, non separante a se differentia divinitatis. Sed non nunc de inseparabili virtute Patris et Filii sermo est. Deus enim ex Deo genitus non abest per naturam ab eo, ex quo genitus confitendus est: et Deus innascibilis, [Col. 0669A] unigenitum Deum gignens, manet in illo quem genuit proprietate generandi. Omnis autem spes in eo nostra est, ut unigenitum Deum noverimus. Nam de innascibili Deo, nemo tam amens est, qui coelum contuens Deum esse non sentiat (V. tract. Psal. LII, n. 2). In hoc ergo coelo Deus inhabitat, digno majestatis suae et divinitatis habitaculo.

3. Per Christum Deus in nobis habitat.---Sed est et alia complacita Deo et electa habitatio, eorum scilicet, de quibus dictum est: Habitabo in his, et deambulabo in ipsis, et ipsi mihi erunt in populum, et ego illis in Deum (II Cor. IV, 16); de quibus et Apostolus 441 ait: Vos estis templum Dei, et Spiritus Dei habitat in vobis (I Cor. III, 16). Idem quoque Apostolus ait: Qualis de limo, tales et de limo; et qualis coelestis, tales et coelestes (II Cor. XV, 48). Coelestis ergo est secundus Adam: et idcirco coelestis, quia Verbum caro factum est, ex Spiritu scilicet et Deo homo natus [(a) 1Kb] . In hoc ergo Verbo, non inani sono vocis, sed in Deo Verbo; neque in dissidenti a se diversaque substantia, sed [(b) 1Kb] in Dei Verbo, Deus tamquam in coelo habitat, in eo scilicet, quod ex se ac suum est, manens: per eum in eis quoque qui coelestes sunt habitans, sicut ipse ad Patrem ait: Ut omnes unum sint, [(c) 1Kb] ego in illis, et tu in me (Joan. XVII, 21 et 23). Ergo si qui in Adam limus fuimus, nunc coelestes sumus in Christo, et Christus habitator est nostri, per habitantem Christum in nobis etiam ille (nimirum Pater) quoque habitator est nostri, qui est habitans in nobis Christus habitatio.

[Col. 0669C] 4. Publica de Dei sede opinio non excluditur.---Et quia secundum corporalem intelligentiam ille nobis subest sensus, ut coelum quod ultra [(d) 1Kb] firmamenti hujus naturam est, Deus inhabitare existimetur; non excludimus publicam illam de sede Dei opinionem ut ei coelum coeli thronus sit; sed et illam dignam Deo habitationem in (Christo) coelestis Adam suo significatam esse credentes. Etiam hoc ergo Deus coelum habitare noscendus est, per eum quoque inhabitans, quos in eo constituit esse coelestes.

5. Animus Deo deditus non distrahendus.---Oportet autem eos qui ad Deum oculos mentis erexerint, non retorquere eos atque deflectere, quia ut in Evangeliis [Col. 0670A] dictum est: Nemo retro respiciens [(e) 9Kb] aratrum tenens aptus est regno coelorum (Luc. IX, 6). Relinquentes enim templa, aras, cupiditates, lascivias et omne vitiorum profundum, convenit indefesso obtutu invictoque persistere. Si enim gentes errore suo caecae indemutabili pertinacia falsis religionibus detinentur, ita ut reflecti a superstitionibus suis [(f) 1Kb] veri ratione non possint, diversis diis, ut vocant, perseverante stultitia servientes, et si anima peccantium, capta vitiorum illecebris, devotissime servit tamquam imperanti sibi corpori; quanto nos magis convenit Deum conditorem coeli et terrae cognoscentes (qui ut potens fuerit ex terra inanima animare hominem, ita et potens sit hominem 442 qui jam animatus occiderit, in aeternitatis consortium excitare), [Col. 0670B] sine deflexu aliquo ac devia religione venerari, neque quoquam intentae fidei pertinaciam deflectere?

6. Manus, opera. Servi peccati. In quae opera intendant. ---Et docet propheta hos mentis suae oculos indemutabili ad Deum esse semper obtutu, dicens, VERS. 2: Ecce sicut oculi servorum [(g) 9Kb] in manus dominorum suorum et sicut oculi ancillae in manus dominae suae: sic oculi nostri ad Dominum Deum nostrum, donec misereatur nobis. Exempli comparationem propheta posuit, ut sicut in manus dominorum oculi servorum sunt, ita ad Deum oculi fidei suae intenti sint: quia fidelis servus ad omnem obedientiam voluntatis dominicae sollicitus sit, indeflexosque oculos semper intendat. Sed si de servis ac dominis corporalibus sermo esset, dictum ita fuerat, oculos servorum in [Col. 0670C] oculis vel in lingua, vel in conspectu esse dominorum aut nutu enim his jubetur, aut ore. Sed manus pro operibus Scriptura frequenter significat. Sunt autem qui neque hominum, neque Dei servi sunt; sed servi sunt peccati, Domino dicente: Omnis qui facit peccatum, servus est peccati (Joan. VII, 34). Hi ergo servi harum spiritalium nequitiarum [(h) 1Kb] in coelestibus, in opera eorum tamquam in manus dominorum suorum oculis mentis suae semper intenti sunt, vitiorum in id desiderio atque admiratione defixi. Sunt autem haec diabolica, id est, deorum gentilium opera, quae significantur in manibus, venter, otium, luxus, libido, superbia, avaritia, ambitio: in haec ergo [(i) 1Kb] voluntatum, [Col. 0671A] quarum dominatui subjacent, opera spectantes sensus sui oculis intendunt, quibus dii plures sunt innumerosique [(a) 1Kb] domini, prout uniuscujusque studium et natura auctorem sibi religionis elegerit.

7. Deus nobis unus, non solus.---Nobis autem unus Deus est, non tamen per [(b) 6Kb] unionem Dei Domino nostro Jesu Christo quod Deus est abnegantes; sed sequentes Legem et prophetas et Evangelia et apostolos, divinitatis unitatem in innascibili Deo et in unigenito Deo secundum proprietatem atque naturam cum fide et veritate profitemur. Nusquam enim genere plurali, nec deos neque dominos sermo propheticus nuncupavit; sed unumquemque suo ordine. 443 Genesis namque ait: Et pluit sulphur et ignem Dominus a Domino (Gen. XIX, 25); et Propheta: [Col. 0671B] Unxit te, Deus, Deus tuus (Ps. XLIV, 8); et, Dixit Dominus Domino meo (Ps. CIX, 1); et Evangelia: Et Verbum erat apud Deum, et Deus erat Verbum (Joan. I, 1); et Apostolus: Unus Deus ex quo omnia, et unus Dominus Jesus per quem omnia (I Cor. VIII, 6); et rursum: Ex quibus Christus, qui est super omnia Deus (Rom., IX, 5). Hoc ergo propter Dominum dictum est: ut intelligeremus per id quod unus innascibilis Deus est, non adimi unigenito Deo posse quod Deus est. Deus enim unus uterque est: non quod (ut Hierax) unus divisus in duos sit, aut uterque ipse sit (ut Sabellius sensit), ut nuncupatio sola fecerit patrem et filium, non natura gignendi: sed idcirco Deus unus, quia neque duo innascibiles, neque unigeniti duo, sed unus ex uno, et ambo unum, [Col. 0671C] non dissimili scilicet aut differente a se substantia divinitatis in utroque.

8. Cur plures servi ac domini, ancilla ac domina una. ---Sequitur deinde: Et sicut oculi ancillae in manus dominae suae. Tenuit vero eumdem Propheta ordinem, ut in comparationis exemplum ancillae quoque oculos in manus dominae esse commemoraret intentos: ut in operum potius efficientias haec desideria servorum doceret intenta. Sed cum plures servi plurium dominorum sint positi in exemplum; quaerendum cur ancilla una unius commemorata sit dominae. Plures enim servi, ut superius diximus, plurimorum sunt [(c) 1Kb] deorum. Nunc autem una ancilla et una domina: quia natura una est animae humanae, sicuti et terrenae carnis una natura est. Et quia nunc [Col. 0671D] de peccatoribus, qui peccati servi sunt, sermo est; haec ancilla anima carni dominae suae dedita est, [(d) 1Kb] per corporalium et vitiorum blandimenta subjecta: habetque [Col. 0672A] inferiori sui per illecebrarum fomenta dominatum (passive), fructus operum ejus inspiciens. Ergo ut hos servos et hanc ancillam indemutabiles vitia sua detinent, ut in his quadam [(e) 1Kb] religiosa stultitiae sua: intentione persistant; ita fidem [(f) 1Kb] , quae non temporaria ac mobilis sit, neque emissis tentationibus defatigetur, sed usque ad consummationem misericordiae Dei immobilis et indemutata permaneat.

9. Spes Prophetae pertinax.---Et idcirco Propheta pertinaciam spei suae usque ad finem accipiendae misericordiae demonstrat, dicens: Ita oculi nostri ad Dominum Deum nostrum, donec misereatur nobis. Non desinit, non absistit, [(g) 1Kb] tardet licet ad tentationem fidei misericordiam suam Dominus: quia fides [Col. 0672B] constantem praestare debet fiduciae suae 444 expectationem, et desperatio omnis diffidentiae confessio sit. Sed Propheta non incertus est misericordiae Dei: nam oculi ejus in eum, quoad usque misereatur, intenti sunt. Intenti autem adeo, ut intentioni eorum oratio geminata subjecta sit. Ait enim post haec, VERS. 3: Miserere nobis, Domine, miserere nobis. Et intentus est, et intentus orat: ea scilicet perseverantia, qua vitiorum servi in dominantibus sibi vitiis demorantur, ille certissima bonorum aeternorum spe, et perfectae in se misericordiae fiducia perseverat.

10. Fideles injuriis vexati, de injuriis suis ac de vexantium peccatis dolent. Levamen iis a solo Deo.---Sequitur vero, ut saepenumero cognovimus, hanc fidelium spem gravis iniquorum obtrectatio, et molesta [Col. 0672C] malignorum insectatio. Justitiam enim a nobis praedicari, iniquus odit; pudicitiam si laudamus, impudicus offenditur; exsecratur in nobis ebrietas jejunia. At vero cum ad liberalitatem cohortamur, insipientiam nostram avarus accusat. Cum Christum Deum praedicamus [(h) 1Kb] crucifixum, religionem Judaeus et omnis ex gentibus persecutor exprobrat. Cum judicium Dei exspectamus, offenduntur saeculi reges, et Deum arbitrum vitae ab unoquoque actae recusant. Cum resurrectionem annuntiamus, mortua cum vitiis suis infidelium corpora contradicunt. Fidem quoque nostram a Lege et Prophetis et Evangeliis et Apostolis susceptam omnes haereticorum falsitates coarguunt. Caedimur, maledicimur, fugamur, necamur ferro, flammis, profundo; [(i) 1Kb] desaevitur in nostram [Col. 0672D] verecundiam, desaevitur in corpora: dolor nobis est ex injuriis nostris. Et quia injuriae nostrae his qui eas inferunt mors est, dolor nobis est ex miseratione [Col. 0673A] pereuntium. Ideoque post geminam precationem, qua dixerat: Miserere nobis, Domine, miserere nobis; adjecit: Quia multum repleti sumus adspernatione. VERS. 4. Quia multum repleta est anima nostra: Deo solo adversum haec opitulari potente, ut ab adspernatione atque contemptu eximat usque in finem misericordiae (subaud. accipiendae) in se semper intentum. Et [(a) 1Kb] idcirco donec sibi Deus misereatur intentus est, idcirco gemina oratione misericordiam sibi Dei precatur, quia multum ipse atque anima sua repleta adspernatione sit, Deo, ut diximus, tantum potente in multa adspernatione misereri: neque solum in id potente, sed potente etiam [(b) 1Kb] in contraversum omnia retorquere, et quamdam vicissitudinem praestare patienti.

[Col. 0673B] 11. Lazari pauperis et divitis vicissitudo.---Testis nobis est et pauper in Abrahae 445 sinu quiescens, et dives perustus in poena. [(c) 1Kb] Ille enim in aggestu fimi ante divitis januam, fame tabidus, ulcerum sanie defluens sederat, canibus vulnera dissoluta lingentibus. Sed haec erat militia corporis, haec adversum saeculum pugna. Interius tamen anima ejus per fidem invulnerabilis, et ad omne telum [(d) 1Kb] voluptatis ac vitia invia: et idcirco ab Angelis post carnis dissolutionem beata in Abrahae [(e) 1Kb] sinum fertur. Ille vero cui omnis erat vestitus in purpura, cui totius civitatis nobilitas gravi dominatu subdita famulabatur, cui aeris, terrae, maris copiae in usum convivii congerebantur, uni ventri ejus officiis elementorum omnium servientibus, qui huic pauperi januam clauserat, [Col. 0673C] micas de mensa excidentes negaverat, et tamquam contumeliam suam occursum ejus exprobraverat: excedens hoc quo male usus erat corpore, impenetrabilis a sanctis chao separatur, omni poenarum ministerio excipitur, dolet, vexatur, amburitur, irrorari se ac refrigerari minimo digito requiescentis in sinu Abrahae pauperis deprecatur. Cui Abraham respondit: Fili, recordare, quia recipisti bona in vita tua, et Lazarus similiter mala: nunc autem hic consolatur, tu vero cruciaris (Luc. XVI, 25). Fit alterna conversio: et demutatur laetitia in moerorem, et moeror in gaudium. Et videamus an idipsum quod Evangelium exposuit, nunc quoque Propheta significet.

12. Divitum et humilium seu egenorum exitus.---[Col. 0673D] Ait namque: Opprobrium abundantibus, et adspernatio superbis. Post [(f) 1Kb] superiores, quas commemoravimus, [Col. 0674A] insectationes regum, gentium Judaeorum, haereticorum, atque etiam saepe nostrorum, facta hic quoque est evangelica conversio, ut abundantibus sit opprobrium, et superbis adspernatio. Superbia in contemptum, et copia mutatur in inopiam: rursumque et contemptus in superbiam, et inopia demutatur in copiam, propheta utrumque istud per verba eadem monstrante, cum dicit: Opprobrium abundantibus, et adspernatio superbis, sive quod modo opprobrium ferant, qui postea [(g) 1Kb] in regno Domini abundabunt, et quod nunc in adspernatione sint, qui postea per fidei confidentiam [(h) 1Kb] superbient: sive quod judicii tempore opprobrium et adspernatio in eos, qui nunc in saeculo abundent ac superbiant, revertatur.

13. Humilitatis exempla.---Paulus in infirmitatibus [Col. 0674B] et in angustiis suis gloriatur. Judicem quoque eligi potentium ex contemptibilibus Ecclesiae praecepit (I Cor. VI, 4). Mutuam sibi legem ille et Petrus instituunt, 446 ut meminissent egenorum, eorumque curam facerent sollicite. Minimorum angeli Deum quotidie vident (Math. XVIII, 10); humilis exaltabitur (Matth. XXIII, 12); et optimum sacrificium Deo est [(i) 1Kb] cor contribulatum (Ps. L, 19). Non ergo abjiciamus humilem, non contemnamus pauperem, non transeamus indigentem: ne profundo ab his chao separemus, ne, refrigerare nos minimo digito suo dedignentur, quia opprobrium abundantibus, et adspernatio superbis sit. Demutabilis est ista conversio, et digna in bonos ac malos vicissitudo, quam in Evangeliis ostendit dicens: Beati lugentes, quoniam ipsi [Col. 0674C] consolabuntur (Matt. V, 5); et rursum: Vae vobis qui ridetis, quoniam flebitis (Luc. VI, 25), ait Dominus noster Jesus Christus, qui est benedictus in saecula saeculorum. Amen.



PSALMUS CXXIII. Canticum graduum David.

Nisi quod Dominus erat in nobis, dicat nunc Israel, nisi quod Dominus erat in nobis; cum surgerent homines in nos, forte vivos deglutissent nos. Cum (Inf. in eo cum) irasceretur animus eorum in nos, forsitan aqua absorbuisset nos. Torrentem pertransivit anima nostra: forsitan pertransisset anima nostra aquam immensam. Benedictus Dominus Deus, qui non dedit nos in capturam dentibus eorum. Anima nostra sicut passer erepta est de laqueo venatorum. Laqueus contritus est, et nos [Col. 0674D] liberati sumus. Adjutorium nostrum in nomine Domini, qui fecit coelum et terram.




TRACTATUS PSALMI.
[Col. 0675A]

1.Vox Israel ad exemplum prophetae.---Attulit magnum nobis compendium psalmus anterior: ab eo enim in hunc scanditur. Oculi namque mentis nostrae intenti in Deum fuerunt usque ad misericordiae finem, multis undique adspernationibus et opprobriis circumstantibus. Post quae misericordiam consecutos, et de opprobrio in abundantia, de adspernatione in superbia collocatos, quid agere ac loqui nos 447 oporteat, propheta demonstrat, dicens, VERS. 1: Nisi quod Dominus erat in nobis, dicat nunc Israel, nisi quod Dominus erat in nobis; cum surgerent homines in nos, forte vivos deglutissent nos. Et quidem sermo ipse talis est, ut intelligatur prophetae esse, instruentis quid dici a caeteris oporteat. Primum [Col. 0675B] enim res ipsa dicta est: dehinc qualiter sit dicenda monstratur. Et hic fuit ordo, ut quid agendum, dehinc quatenus agendum esset, ostenderetur. Nisi quod Dominus erat in nobis, dicat nunc Israel. Dictum est ergo quid dici ab Israel oporteret. De Israel frequenter admonuimus, eum existimandum esse, qui Deum mentis oculis contemplatus sit. Nunc ergo secundum propheticam doctrinam cognito quid dicere debeat Israel, loquitur, VERS. 2: Nisi quod Dominus erat in nobis; cum surgerent homines in nos, forte vivos deglutissent nos. Hoc ergo Israel, exemplum accipiens a propheta, dicit: quia audivit: Nisi quod Dominus erat in nobis, dicat nunc Israel.

2. Gloriandi in se homini nulla causa.---Non est autem leve mandatum illud, quod necesse fuit praeeunte [Col. 0675C] quodam prophetae praeconio demonstrari. In his namque rebus, quae difficiles sunt, desideratur exemplum. Omnis enim natura hominum insolens ad res secundas est, et imbecillitatis suae immemor, inconsulte in prosperis jactans est, quod ab homine doctrina Dei erudito abesse oportet. Quis enim relictus est nobis gloriandi locus, recordantibus omnia ex Deo esse? Si nos nobis vitam inseruimus, [(a) 1Kb] debeamus et nobis corporum speciem: si ipsi pluvias aestusque moderamur, ex nostro esse proventus fructuum gloriemur: si non in omnibus opus est Dei misericordia, etiam omnia nobis tamquam ex nostro sint vindicemus. Numquid fortis fortem se gloriabitur, quem corporis aegritudo efficiet infirmum? Numquid dives in opibus gloriabitur, cui haec omnia forte [Col. 0675D] fur, praedo, tyrannus abripiet? Numquid nobilitas gloriabitur, effecta nonnumquam indigna et miserabilis [Col. 0676A] servitus? Numquid sapiens gloriabitur, [(b) 1Kb] incertus quid in momenta sibi accidat? Sed si quid horum sine molestiae alicujus interpellatione utimur; [(c) 1Kb] delectamur, efferimur. Et si ex aliqua tristitia in gaudium revertamur, hujus ipsius vix adepti gaudii incapaces ultra sensum humanae imbecillitatis extollimur; immemores dicti hujus: Non glorietur sapiens in sapientia sua, neque fortis in fortitudine 448 sua, neque dives in divitiis suis, sed in eo glorietur qui gloriatur, intelligere se, et cognoscere quoniam ego sum Dominus (Jerem. IX, 23, 24). Ergo nos de consuetudinis nostrae vitio insolentes, quodam praescripto confessionis propheta formavit: et ad honorem Deo reddendum, et in eo gloriandum [(d) 1Kb] exemplo admonitionis edocuit, dicens: Nisi quod Dominus erat in [Col. 0676B] nobis, dicat nunc Israel.

3. Deo a quo sunt bona omnia sua tribuenda.---Auditis igitur a propheta quae dicere nos oportet, dicamus et nos: Nisi quod Dominus erat in nobis; cum insurgerent homines in nos, VERS. 3, forte vivos deglutissent nos. Perpessi namque hominum insectationes, regum impias [(e) 1Kb] constitutiones, consiliatorum illecebrosas adhortationes, cum in fide maneamus, cum in timore Dei resideamus, cum in spe bonorum aeternorum immoremur, adjuti Dei misericordia, scientes fidelem eum qui dixit: Ecce ego vobiscum sum omnibus diebus usque ad consummationem saeculi (Matth. XXVIII, 20), ad hunc habitantem [(f) 1Kb] in nos gaudia nostra referamus: huic si quid in nobis est debeamus, a beato Paulo docti nihil nostrum existimandum, [Col. 0676C] dicente: Quid enim habes, quod non accepisti? Si autem accepisti, quid gloriaris quasi non acceperis (I Cor. IV, 7)? a sancto vero Jacob patriarcha modestiam referendae gratiae cognoscentes, cum dicit: Deus qui enutrivit me a juventute mea, et angelus eruens me ex omnibus malis (Gen. XLVIII, 15).

4. Vivorum mors.---Non est autem in usu hominum, ut vivos alios vorent, neque usque ad carnes glutiendas odia procedunt. Sed neque nunc de eruto a morte corpore gaudium est; sed de anima a peccatorum consortio [(g) 1Kb] liberata. Idcirco ait forsitan vivos deglutiendos fuisse, scilicet in corpore adhuc positos a morte pervasos, atque a peccato comestos. Haec enim vivorum mors est, vivere luxui, somno, sacrilegiis, adulteriis, caedibus. Deo ergo gratiae agendae [Col. 0676D] sunt manenti in nos: quod per fidem ejus doctrinamque viventes non deglutimur ab istis. Fit ergo hic in [Col. 0677A] gratulatione ordo, qui est iniquitatibus. Namque (ms. nam qui) ab insurgentibus primum adversus nos deglutiti non erimus; sed ne postea quidem irascentibus eorum animis ab aqua, protegente Domino, absorbebimur.

5. Aquarum diversa genera. Quid significent.---Ait enim, VERS. 4: In eo cum irasceretur animus eorum adversus nos forsitan aqua absorbuisset nos. 449 Sed quid hoc est? Animi hominumiras cuntur, et aqua nos absorbet? Numquid ad motus mentium incitatarum ultrices aquae assistunt, aut animales sunt ut absorbeant? Enecari in aqua qui demersi sunt possunt; absorbere autem id quod inanimale est non potest. Quaerendum ergo nobis est, quid hic intelligi oporteat. Et meminisse eorum locorum necessarium est, in quibus aquae facta sit mentio. Et quidem in exordio libri Genesis [Col. 0677B] ita scriptum est: [(a) 1Kb] Et tenebrae erant super abyssum, et spiritus Dei superferebatur super aquam (Gen. I, 2); et iterum: Dixit Deus: Fiat firmamentum in medio aquae, et sit dividens [(b) 37Kb] inter aquam et aquam (Ibid. 6); et rursum: Aqua quae super coelos est, laudet Dominum (Psal. CXLVIII, 5, 6); et rursum: Viderunt te aquae Deus, viderunt et timuerunt (Psal. LXXVI, 17). Ergo quia lex spiritalis est, et fides historiae non periclitatur, si rebus effectus inesse et connexam sibi extrinsecus significantiam existimemus; videmus et aquas esse super quas sit Spiritus Dei, et aquas esse quae super coelos sint, esse et quae in terris sint, et aquas esse quae laudent, et aquas esse quae timeant. Per quod recte significari aquas populos intelligimus, in quibus sint spiritales, sint et tenebrosae; sint coelestes, sint et terestres, sint gloriosum adventum Domini laudaturae, [Col. 0677C] sint et timentes. Hae ergo sunt trepidae, terrenae, tenebrosae, absorbere nos volentes, animis in ira concitatis, et toto diabolici furoris impetu commotis, tamquam maxima hiemis tempestate torrentibus et per praeceps ruentibus.

6. Diaboli impetus quid Deo plenis, quid vacuis efficiant. ---Atque ita in ordine confessionis nostrae ad Dominum adjecit propheta, VERS. 5: Torrentem pertransivit anima nostra, forsitan pertransisset anima nostra aquam immensam. Ecce diaboli et suorum irruentes impetus, et ex turbidis motibus concitatos [Col. 0678A] furentesque procursus, et tempestatis temporariae torrentes; sed haec intolerabilis aqua animam non transiit, in qua Deus habitat. Intolerabilis autem est Deo vacuis; his autem in quibus Deus est, torrens repentinus, post paululum vero [(c) 1Kb] ad transeundi facultatem aridus et exhaustus.

7. Diaboli dentes.---Atque ut nullus hic de aquis sensus esset; 450 consequitur, VERS. 6: Benedictus Dominus, qui non dedit nos in [(d) 1Kb] capturam dentibus eorum. Et qui sunt horum torrentium dentes? Sunt plane ad laniandum apprehendendumque vehementes, ira, cupiditas, lascivia, odium, gula, avaritia. Hi sunt dentes mali et tenaces. Per haec enim in nos captos laniatosque dominantur, dum vitiorum suorum aut ministros aut consortes esse nos faciunt: quibus non [Col. 0678B] carnes nostrae, sed animae, nisi Deus in nobis esset, manderentur.

8. Laquei animarum.---Ait enim, VERS. 7: Anima nostra sicut passer erepta est de laqueo [(e) 1Kb] venatorum. Laqueos, qui venantur, occulte et fallentes praetendunt, aut absconsos vallibus, aut herbis contectos, aut cibis [(f) 1Kb] oblitos, aut nubibus concolores. Et haec quidem ad bestias atque aves caeteras: nobis vero adversus animam haec parantur. Est enim nobis laqueus [(g) 1Kb] in otio, pecunia, ambitione, lascivia. Haec praetenduntur, haec blandiuntur, haec fallunt: sed ab his omnibus voluntas nostra est [(h) 1Kb] referenda. Omnibus enim hi laquei praetensi sunt, sicut scriptum est: Non enim injuste in terra praetenduntur retia avibus (Prov. I, 17, sec. LXX). Perfecta enim gloria [Col. 0678C] est, ab his laqueis qui praetensi sunt evolare.

9. In Ecclesia constanter manendum.---Denique psalmus ita dicit: Anima nostra sicut passer erepta est de laqueo venatorum: non utique venantium, sed corum quibus in venatione tensi sunt laquei. Non enim cum quis in laqueum inciderit, tunc fiet peccator, sed cum omnibus tendantur, [(i) 1Kb] ille tantum qui jam sit peccator in laqueo est; sicut scriptum est: Oculus [(j) 1Kb] meretricis, laqueus peccatoris. Ergo a peccatis omnibus abstinendum est, ne incidamus in laqueum. Spiritales enim sumus, et evolamus ut passeres. Passer [(k) 1Kb] avis domestica, et aedificiorum incola: non [Col. 0679A] momentanea, non temporaria, sed sine demutatione ulla aut temporis observatione consistens. Nos ergo sine vicissitudine temporum Ecclesiam incolentes, abstineamus a peccatis, ut a laqueis evolemus. Laqueus enim per Deum in nos habitantem conteritur: quia ita sequitur: Laqueus contritus est, et nos liberati sumus. VERS. 8. Adjutorium nostrum 451 in nomine Domini, qui fecit coelum et terram. Hoc adjutorio laqueus conteritur, hoc adjutorio liberamur, in nomine Domini qui fecit coelum et terram: quod est scilicet super omne nomen, in quo omne genu flectatur coelestium, terrestrium et inferorum: et omnis lingua confiteatur, quia Dominus Jesus in gloria est Dei patris, qui est benedictus in saecula saeculorum. Amen.



PSALMUS CXXIV. Canticum graduum.
[Col. 0679B]

Qui confidunt in Domino, sicut mons Sion; non commovebitur in aeternum qui habitat in Jerusalem. Montes in circuitu ejus, et Dominus in circuitu populi sui, ex hoc nunc et usque in saeculum: quoniam non derelinquet virgam peccatorum super sortem justorum; ut non extendant justi in (Infra, ad) iniquitatem manus suas. Benefac, Domine, bonis et rectis corde. Declinantes autem ad obligationes adducet Dominus cum operantibus iniquitatem: pax super Israel.




TRACTATUS PSALMI.

1. Contra eos qui litteram unice sectantur.---Faciunt nobis plerique obscuritatem, volentes Scripturas propheticas solo aurium judicio aestimare, et [Col. 0679C] non aliud in his intelligere, quam quod sub singulis rerum quarumque vocabulis audiatur. Quod cum volunt, neque nobis quod intelligamus relinquunt, neque prophetas non dico coelestia, sed nec terrena quidem rationabiliter dixisse constituunt. Quid enim aut a nobis congrue tractabitur, aut ab illis recte dictum existimabitur, cum aquas laudantes, videntes, timentes, et plaudentes manibus audiemus, nisi [(a) 1Kb] ex auctoritatibus Scripturarum earumdem, sub aquarum nomine aliud significari quod alterius sit generis monstremus? id scilicet quod sit vivum ac sentiens, et ad rei uniuscujusque judicium suo motu sensuque se permovens: quod esse homo intelligitur, laudans, videns, timens, plaudens, judicans. Haec enim humanae affectionis genera in aquis [Col. 0679D] esse sermo propheticus edidit: quorum quia in aquas natura non convenit, nec propheta de aquis 452 dixerit, nec nos de aquis dictum intelligamus. Haec propter ea, quae in praesenti psalmo sunt, retractari convenit, quae talia sunt.

2. Litterae sensus hic sibi non cohaeret.---VERS. 1 et 2. Qui confidunt in Domino, sicut mons Sion; non commovebitur in aeternum, qui habitat in Jerusalem. Montes in circuitu ejus. Nomen montis Sion, et [Col. 0680A] habitatio Jerusalem, et montes circum eam, si nullam interioris intelligentiae habent causam, inanis est psalmus, et mendax Propheta, in quo Spiritus sanctus locutus esse credatur. Est enim mons Sion civitati Jerusalem imminens; est eadem civitas, circa quam extrinsecus plures sunt montes. Qui ergo confidit in Domino, quem profectum habebit, ut sit sicuti mons Sion? ex rationabili homine fieri saxum, arborem, cespitem, et de natura animali in naturam inanimalem referri? Jam vero quomodo fidelis hic sermo sit, non commovendum eum in aeternum, qui habitet in Jerusalem? Numquid Jerusalem ipsa sanctificationem habitantibus afferebat, ut habitatio ejus firmitas esset aeterna: cum [(b) 1Kb] illinc sacrilega caedes prophetarum, judicium mortis in Deum, [Col. 0680B] fuga Apostolorum, crucis scandalum sit? Habitantes autem in ea quotiens captivi, [(c) 1Kb] quotiens perempti? Ad ultimum urbs ipsa funditus diruta est, et qui vastationi ejus residui erant, capti atque dispersi sunt: propheta hoc impietati ejus excidium antea ita nuntiante: Terra vestra deserta, civitates vestrae igni concrematae regionem vestram in conspectu vestro exteri comedent, et desolata et subversa a populis extraneis derelinquetur filia Sion, ut tabernaculum in vinea, et sicut casa custodiaria in cucumerario (Esai. I, 7 et 8). Jam ergo inanis est sermo, inanis est prophetia, quae addiderit: Montes in circuitu ejus, et Dominus in circuitu populi sui ex hoc [(d) 1Kb] nunc et usque in saeculum. Jerusalem eversa est, populi ejus exstincti sunt, reliquiae ejus dissipatae sunt: hodie in ea non [Col. 0680C] habitatur, non sacerdos, non propheta, non princeps; sed ipsa obtrita, deserta, sine fructu est. Et quomodo habitator ejus non commovebitur in aeternum? et Dominus in circuitu populi ejus ex hoc nunc et usque in saeculum? Ergo non potest de ea prophetatum videri, a qua prophetiae veritas dissidebit. Sequens igitur est, ut quaeramus in quos dictorum ratio conveniat.

3. Mons Domini Ecclesia. Christus qui ex monte in lapidem, et ex lapide in montem.---Et quidem primum animadvertendum est, non alterius montis quam Sion factam mentionem. Legimus enim montem esse Domini [(e) 1Kb] et Choreb, usque ad quem primum Moyses cum multa obisset, accessit (Exodi III, 1): esse et montem Domini Sina, in quo populo [Col. 0680D] lex scripta sit. Est et Sion mons superimminens Jerusalem. Sed quia in hunc montem 453 prophetiae nullus est fructus, videndum est quid in monte intelligi oporteat. Et habemus optimum intelligentiae ducem Esaiam. Nam cum superius montem Domini excelsum significasset, ad quem gentes venturae essent (Esai. II, 2), ait: Propter hoc sic dicit Dominus: Ecce mitto in fundamenta Sion lapidem praeclarum, electum, angularem, pretiosum in fundamenta ejus; [Col. 0681A] et qui crediderit in eum, non confundetur (Esai. XXVIII, 16). Et non ambiguum est Apostolum fundamentum [(a) 1Kb] Christum significasse, per quod beata illa dominici corporis Ecclesia, cujus fundamentum est Christus, significari videtur in monte. Quam idem Apostolus et Jerusalem nuncupat, dicens: Quae nunc est Jerusalem, et servit cum filiis suis; ea autem quae sursum est Jerusalem libera est, quae est mater nostra (Gal. IV, 25 et 26). Habemus ergo montem Sion Domini, habemus et civitatem Dei Jerusalem: et nominis Sion interpretatio est speculatio. Sic ergo montem Domini [(b) 1Kb] in Daniele accipimus, ex monte in lapidem, et rursum ex lapide in montem (Dan. II, 34 et 35): exinanivit enim se in forma Dei constitutus, et formam servi accepit, et [Col. 0681B] per passionem suam mundo [(c) 1Kb] cum superstitionibus suis terroribusque prostrato, in gloria Dei patris est, et Deus super omnia est; propter infirmitatem carnis ex monte in lapidem exinanitus, propter gloriam passionis ex lapide rursum effectus in montem: mons superimminens et excelsus, in quo ipsi nosmetipsos per assumptionem carnis nostrae corporisque speculamur.

4. Resurrectionem nostram in Christo speculamur. Ecclesia praesens forma futurae.---In eo enim sumus [(d) 1Kb] resurrectionem nostram in resurrectione nostri in eo corporis contemplantes: speculatio est enim Sion mons. [(e) 1Kb] Loquatur interpretationem hanc hebraica lingua, qua dictum est, Mons Sion mons speculationis est. Loquatur Paulus, et dicat, Nostra autem conversatio in coelis est, unde et salvatorem [Col. 0681C] nostrum exspectamus [(f) 1Kb] Dominum Jesum nostrum qui transformabit corpus humilitatis nostrae, conformatum corpori gloriae suae (Phil., III, 20 et 21); dicat et rursum, Et cum essemus mortui peccatis, vivificavit nos simul cum Christo, et coexcitavit, et collocavit in coelestibus (Ephes. II, 5 et 6). Dicat et Evangelium, Quotquot autem receperunt eum, dedit eis potestatem filios Dei fieri (Joan. I, 12.) Dicat ergo nunc et Propheta, Qui confidunt in Domino, 454 sicut mons Sion, non commovebitur in aeternum qui habitat in Jerusalem. Sequamur Apostolum, sequamur Evangelium, sequamur Prophetam. Confidamus in Domino, ut conformes corporis gloriae Dei simus. Habitemus nunc Ecclesiam [(g) 1Kb] coelestem Jerusalem; ut non moveamur in [Col. 0681D] aeternum. In hac enim habitantes, habitabimus et in [Col. 0682A] illa; quia haec illius forma est, Ex parte enim cognoscimus, et ex parte prophetamus. Et nunc videmus per speculum in aenigmate, tunc autem facie ad faciem (I Cor. XIII, 9 et 12). Sed et haec coelestis, et illa coelestis; et haec Jerusalem [(h) 1Kb] est, illa quidem ecclesia angelorum multitudinis frequentium: sed est ecclesia primitivorum, est et ecclesia spirituum in Domino fundatorum (Hebr. XII, 22 et 23). Fundandi ergo sumus in spiritu, et in habitantibus standum est, non discurrendum, sicuti Moysi dictum est, Tu autem mecum sta (Deut. V, 31). Non simus [(i) 1Kb] procursibus vagi, neque viis incerti, neque inanis doctrinae vento evolantes. In aeternum enim manendum est, si sine commotione steterimus.

5. Montes in circuitu nostro. Sancti atque Angeli.---[Col. 0682B] Sed neque desunt stare volentibus sanctorum custodiae, neque Angelorum munitiones. Dicitur enim, Montes in circuitu ejus, et Dominus in circuitu populi sui ex hoc nunc et usque in saeculum. [(j) 1Kb] Hos enim secundum superiora exempla montes esse existimabimus, humilitatem terrae excedentes, firmos et excelsos et immobiles. Cum enim et montem significari Ecclesiam, id est, Dominum in corpore legimus, et invenimus montes Dei exsultare atque laetari: scriptum est enim, Montes exsultaverunt ut arietes (Psal. CXIII, 4): quomodo possumus montes non eos significatos esse intelligere, qui super terrenam naturam gloriosi jam in Dei rebus exsultant?

6. Christi egemus ope. Pericula nostra. Deus ubique. ---Ac ne leve praesidium in apostolis, vel patriarchis [Col. 0682C] ac prophetis, vel potius in angelis, qui Ecclesiam quadam custodia circumsepiant, crederemus; adjectum est, Et Dominus in circuitu populi sui ex hoc nunc et usque in saeculum. Sed forte apostolorum vel angelorum custodia sufficiens existimetur. Verum id quidem est; sed et Moysen audiamus. Namque cum ei Dominus dixisset, Ecce angelus meus antecedet te (Exod. XXXII, 34); et ille respondit, Nisi tu mecum ambulaturus es, ne me expellas hinc (Exod. XXXIII, 15). Bonum quidem praesidium angeli, sed melius Domini. Multis anima nostra 455 laqueis appetitur, multis adversus nos armis dimicatur. Non terra, non maria, non aera fidei nostrae periculo vacant. Rapiunt oculos nostros rarae incogniti maris gemmae, occupat animum terrae aurum, totis nostrae mortis illecebris [Col. 0682D] spiritales nequitiae et aeris hujus virtutes circumvolant, [Col. 0683A] per vitae praesentis molestias, per alienae voluntatis mores atque lasciviam insidiantes, ut irascamur, ut oderimus, ut amemus: undique exspectamur et appetimur. Sciens ergo Dominus non adversus carnem et sanguinem nobis pugnam esse, sed adversus mundi hujus potentes et nequitias spiritales, ait Evangelia consummans: Ecce ego vobiscum sum omnibus diebus usque in consummationem saeculi (Matth. XXVIII, 26). Adest enim: et cum fideliter invocatur, per naturam suam praesens est. Spiritus namque est omnia penetrans et continens. Non enim secundum nos corporalis est, ut cum alicubi adsit, absit aliunde: sed virtute praesenti, et se quacumque est [(a) 1Kb] aliquid porrigenti, cum replente omnia ejus spiritu in omnibus sit, tamen ei qui in eum credat adsistit. Nam et tribus vel duobus in nomine suo congregatis [Col. 0683B] erit praesens (Matth. XVIII, 20), et in circuitu populi sui est ex hoc nunc et usque in aeternum.

7. Virga potestatis insigne. Tribulationes nostrae breves. Opus sit et probum et voluntarium.---Sed quid sibi vult, esse eum in circuitu populi sui ex hoc nunc et usque in saeculum? VERS. 3. Quia non relinquet virgam peccatorum super sortem justorum, ut non extendant justi ad iniquitatem manus suas. In virga potestatem intelligi convenit; insigne enim potestatis est. Virgam accepit Moyses, qua posset omnia: fuit et virga Aaron. Sed fuit et virga Pharaonis, fuit et virga Nabuchodonosor. Ergo in circuitu nos Dominus custodit: ne super sortem nostram peccatorum virga derelinquatur. Veniunt quidem tribulationes, sed non permanent: veniunt persecutiones, sed non [Col. 0683C] persistunt. Multi redigere libertatem fidei nostrae in captivitatem volunt: sed [(b) 1Kb] confisioni nostrae, quam in Christo habemus,nemo dominatur. Non enim super sortem nostram peccatoris virga derelinquetur. Dominus namque in circuitu populi sui est in aeternum: ne victi et fatigati virgae imperio, ad iniquitatem extendamus manus nostras. Sed virga cum inciderit, auferetur: et peccator cum incubuerit, non derelinquetur. Breve est quidquid patiemur ab adversariis Dei: et habet victoriae praemium, licet non habeat praelii longi laborem. Dominus adest. Etiam si vis aliqua compellet, abstineamus manus nostras ab iniquitatibus, non extendamus opera nostra in peccata: quia Domino in circuitu nobis constituto, virga peccatoris non derelinquetur ut maneat.

[Col. 0683D] 456. 8. [(c) 1Kb] Post quae conversio fit Prophetae, retributionem a Domino ei qui ab iniquitate manus abstinuerit imprecantis. VERS. 4. Benefac, Domine, bonis et rectis corde; probitatem et facti et voluntatis [Col. 0684A] in utroque significans. Multis enim vel propter hominum favorem, vel propter periculum et metum, facti opus bonum est. Verum nisi ex voluntate boni simus, etiamsi hominibus boni videbimur, tamen Deo boni non sumus: quia perfecta bonitas in recti cordis consistit affectu.

9. Iniquitatis operarius declinans ex lege.---Retributio autem ut bonis adest, ita et malis non abest. Nam sequitur, VERS. 5: Declinantes autem ad obligationes adducet Dominus cum operantibus iniquitatem. Et hic quoque duplicis significantiae sermo est, declinantium ad obligationes, et operantium iniquitates. Qui declinant, ex alio in aliud declinant, id est, ex bonis operibus recti cordis in obligationes. Et quas esse obligationes existimabimus? Eas nempe quas solvi propheta monuit, dicens, Non tale jejunium [Col. 0684B] [(d) 1Kb] elegi, dicit Dominus; sed solve omne vinculum iniquitatis, dissolve obligationes vehementium commutationum (Esai. LVIII, 6). Si quis ergo se, a praeceptis Dei declinans, his obligationibus colligaverit, adducetur cum operantibus iniquitatem, in eamdem scilicet sententiae poenam, trangressor et iniquus futurus. Qui enim operatur iniquitatem, ab observatione legis alienus est: qui autem declinat ex lege, legem in qua mansit ante, transgreditur.

10. Vincula fidem impedientia.---Non declinandum igitur ad obligationes est; neque libertas nostra est nexibus saeculi et mundialium negotiorum vinculis inserenda. Novit beatus Paulus solutos ligari non oportere, cum dicit, Solutus es ab uxore? noli quaerere ligationem (I Cor. VII, 27). Et hoc non de criminoso [Col. 0684C] vinculo necessariae ligationis ita sensit. Caeterum sunt alia vincula, quae fidem nostram impediunt et obligant, sibique connectunt: maxime augendae pecuniae labor, et negotiandi insincerus profectus. Haec enim ita obligant peccatis, sacramentis, commerciis, ut sibi nos captos possessosque detineant. Ab his ergo mens, voluntas, studium solvendum est: quia declinantes ad obligationes una adducentur cum operantibus iniquitatem.

11. Erit autem Israel pacificus, non derelicta super se virga peccatoris: sed in fide perfecta ac spe aeterna manens, audiet pro portione sibi dici, Pax super Israel. Ille est enim pax nostra, qui fecit utraque unum (Ephes. II, 14), Dominus noster Jesus Christus, qui est benedictus in saecula saeculorum Amen.



457 PSALMUS CXXV. Canticum graduum.
[Col. 0684D]

In [(1) 1Kb] convertendo (Infra, dum avertit) Dominus captivitatem Sion, facti sumus sicut consolati. Tunc repletum [Col. 0685A] est gaudio os nostrum, et lingua nostra exsultatione. Tunc dicent inter gentes, Magnificavit Dominus facere nobiscum (Infra magnificavit Dominus facere cum illis): sumus (Infra facti sumus sicut) laetantes. Converte, Domine, captivitatem nostram, sicut torrens in austro (Infra non legitur sicut torrens in austro). Qui seminant in lacrymis, in gaudio metent (Infra seminat . . . metet). Euntes ibant et flebant, mittentes semina sua. Venientes autem venient in exultatione, portantes manipulos suos.




TRACTATUS PSALMI.

1. Psalmorum intelligentia spiritalis nequit prorsus respui.---Nisi essent in psalmis quaedam tales prophetiae, ut in res atque homines eorum temporum, quibus scripta sunt non convenirent; profecto auderent [Col. 0685B] multi nihil in psalmis spiritaliter dictum existimare, putarentque nos quasdam commentitias assertiones, et ementitias interpretationes inquirere, quibus videremur altius nescio quid ac profundius caeterorum sensu intellexisse: perinde quasi nos sensui nostro ea quae scripta sunt coaptemus, et non magis ex his quae scripta sunt, sensum diligentis et sollicitae intelligentiae consequamur. Scriptura enim legis manet atque est anterioribus, quam adesset Dominus, temporibus consummata a prophetis, [(a) 1Kb] edita a Judaeis, pertractata a regibus, suscepta a gentibus; sed intellecta et probata a Christianis.

2. Legis intelligentia Christianis a Deo indulta.---Hoc forte insolens existimetur. Plane insolens est, [Col. 0685C] si nobis hanc gloriam praesumimus, si tantum infirmitati nostrae licere volumus, ut tantis temporibus abstrusa, tantis humani generis obscura aetatibus, in quibus intelligendis frustra reges laboraverint, ipsi doctores et magistri legis erraverint, nos stulti saeculo, et purgamenta mundi, et deliramenta sapientibus [(b) 1Kb] eorum intelligentiam gloriemur. Sed tamen intelligimus, quia non 458 mendax est qui dicit: Petite, et dabitur vobis; quaerite, et invenietis; pulsate, et aperietur vobis (Matth. VII, 7). Et scriptum est, quia qui dixit, Quoniam oportebat impleri omnia quae scripta sunt in lege Moysi, et in prophetis, et in psalmis de me (Luc. XXIV, 44), tunc aperuit sensum eorum, ut intelligerent Scripturas, et dixit illis, Quoniam sic scriptum est, Christum pati, et resurgere ex mortuis tertia die, et praedicari in nomine ejus poenitentiam [Col. 0685D] et remissionem peccatorum in omnes gentes (Ibid., 45, 46). Non ergo ex nobis est quod intelligimus; [Col. 0686A] sed ex eo, qui [(c) 1Kb] quae ignorabilia erant fecit intelligi. Itaque ab eo speranda intelligentia est: qui et pulsantibus [(d) 1Kb] aperiet, et quaerentibus demonstrabit, et petentibus non negabit.

3. Captivitas corporalis non narratur hoc psalmo. Psalmi argumentum.---Nam quomodo intelligi poterit hic psalmus, qui a rerum gestarum historia dissentit? Nusquam enim captivitas populi hujus usque ad David tempora scribitur: sed longe postea quam Salomon filius ejus regnum obtinuit, servivit captus Israel Assyriis, dehinc Juda Babyloniis. Quomodo ergo David in eodem psalmo tamquam captus orat? Aut quomodo aversa a se captivitate laetatur? dicens, VERS. 1-3: [(e) 1Kb] Dum avertit Dominus captivitatem Sion, facti sumus tamquam consolati. Tunc repletum [Col. 0686B] est gaudio os nostrum, et lingua nostra exultatione. Tunc dicent inter gentes, Magnificavit Dominus facere cum illis. Quamquam autem religiosum sit existimare, futurae captivitatis demutationem secundum [(1) 1Kb] prophetiae scientiam praenuntiatam fuisse; et ea quae indubitate essent gerenda, per fidem gerendorum commemorasse pro gestis; tamen dictorum [(2) 1Kb] ratio verborumque virtus ejus reditus gratulationem, qui post captivitatem Babyloniae indultus est, nunc nos intelligere non patitur: cum praesertim eumdem reditum gravior postea sit consecuta captivitas, et indignum sit propheta, tanquam ignorantem, [(3) 1Kb] amoto omni captivitatis opprobrio gratulari, cum indemutabili rursum opprobrio captivitas iterata successerit. Est autem nunc omnis in psalmo, [Col. 0686C] sicuti singularum rerum expositione monstrabimus, ex captivitate vitiorum in libertatem cognitionis Dei redeuntis animae gratulatio.

4. Gravior est animae, quam corporis captivitas.---Et quidem gravis est captivitas corporalis, quae, jure libertatis amisso, victorum dominatui subditur. Et serviunt tum quidem corpora, sed nequaquam capitur fidelis animae libertas. Testes sunt mihi tres pueri inter flammas cantantes; testis Daniel in fame 459 leonum, prophetae prandio saturatus; testis Eleazar inter jura dominorum, patriis suis legibus liber (II Machab. VI); testes [(4) 1Kb] cum matre sua [(f) 1Kb] Martyres septem, Deo gratias inter nova mortis tormenta referentes (Ibid. VII). At vero quanto infelicior est animae captivitas! Si eam avaritia ceperit, per corpus latrocinatur [(5) 1Kb] ac grassatur: si [Col. 0686D] libido vicerit, communicat cum corpore servitutem: si luxus, ira, odium, temeritas, ebrietas, invidia [Col. 0687A] subegerit; his imperantibus sibi dominis et anima et corpus in commune famulantur: atque ita captivitatem animae, et [(1) 1Kb] corporis sequitur captivitas. Caeterum conditionem corporis religiosae animae generositas despicit. Officium [(2) 1Kb] quidem durum, tamen homini non omnino miserabile, quia [(a) 1Kb] serviatur a servis: at vero animae captivitas quam infelix est!

5. Servitus avaritiae, libidinis, ebrietatis, aliorum vitiorum.---Avarus cariturus semetipso, carere timet pecunia; negotiosus, tristis, anxius, sine requie ulla, damni metu semper detinetur; honestatis immemor, amicitiarum inobservans, humanitatis [(b) 1Kb] fugax, religionem nescit, bonitatem omnino odit. At vero cui libido domina est, in quo coeno dedecoris [Col. 0687B] volutatur! Pendet ad occasiones adulteriorum: anxius circa lasciviae suae furta, oculis, memte, corpore totus in scortis est. Videns quotidie atque audiens humanas in adulteros [(c) 1Kb] leges, adulterium in ipso foro cogitat; quod agit timet, et quod timet non fugit. Quid vero infelicius ebrietatis dominatu? ventri ultra capacitatem infundere, [(3) 1Kb] officium suum corpori invidere, sensui rationem adimere, non loqui, non meminisse, non stare, et mortem quamdam naturae incolumi imperare? Quam dedecorosus autem est furentium motus, temeritatis impetus, odiorum stimulus, livoris anxietas? Quanta ergo perturbatio eorum est, quanta calamitas, qui supra memoratis malis serviunt!

6. Liberatorum a vitiis voces.---Verum si cognita [Col. 0687C] sapientiae doctrina, et Dei praedicatione, et remissione [(4) 1Kb] peccatorum [(d) 1Kb] , 460 et resurrectione corporum, et aeternitatis consortio, et regno coelesti, a dominantibus (supple, vitiis) superioribus de avaritia ad munificentiam transeamus, de libidinibus ad continentiam migremus, de ebrietate ad jejunia revertamur, de furore, temeritate, odio, livore ad [Col. 0688A] placabilitatem, rationem, misericordiam, benignitatem evolemus: discentes haec omnia a lege et prophetis, evangeliis et apostolis; et cantantes ex lege: [(e) 1Kb] Dominus conterens bella, Dominus nomen est illi (Judith. XVI, 3); cognoscentes a propheta: Ego sum qui feci coelum et terram ex nihilo (Esaiae XLVIII, 13); [(5) 1Kb] reddentes ab Evangelio: In principio erat Verbum, et Verbum erat apud Deum, et Deus erat Verbum (Joan. I, 1); pronuntiantes ab Apostolo: Qui est imago Dei invisibilis, primogenitus omnis creaturae, quia in ipso constituta sunt omnia in coelis et in terra (Coloss. I, 15 et 16): et cum gentes conversionem nostram ex vitiis in virtutes, ex ignorantia Dei in confessionem ejus effectam admirabuntur; tunc psalmi prophetiam a nobis [(6) 1Kb] intelligi posse [Col. 0688B] testabimur, dicentes: Dum avertit Dominus captivitatem Sion, facti sumus sicut consolati. Tunc repletum est gaudio os nostrum, et lingua nostra exultatione. Tunc dicent inter gentes, Magnificavit Dominus facere cum illis. Avertit enim Dominus captivitatem nostram per remissionem peccatorum. A dominatu enim vitiorum animam liberavit, anteriora delicta non reputans, et nos in vitam novam renovans, et in novum hominem [(f) 1Kb] transformans, constituens nos in corpore carnis suae. Ipse est enim Ecclesia, per sacramentum corporis sui in se [(g) 1Kb] universam eam continens. Non erat Sion ante quam liberaretur; sed Sion est quae liberata est. Nomen cum libertate convenit. Neque enim manentis, sed aversae captivitatis hoc nomen est.

7. Nunc nonnulla, sed non plena nobis consolatio. [Col. 0688C] ---Quod vero ait: Facti sumus [(7) 1Kb] consolati, meminit et Apostolus interim tamquam consolatum esse se, dicens: Miser ego 461 homo, quis me liberabit a corpore mortis hujus (Rom. VII, 24)? et qui nunc pro parte scit, et pro parte prophetat (I Cor. XIII, 9), et qui scit repositam nobis esse [(h) 1Kb] Jerusalem in coelo, et cum dicit: [(8) 1Kb] Dissolvi me melius est, et cum [Col. 0689A] Christo manere (Phil. I, 23). Sumus nunc quidem consolati: quia Dominus ait: Mittet vobis [(a) 1Kb] et alium consolatorem (Joan. XIV, 16). Cum dicit, alium, superesse se docet. Superest enim: exspectat namque omnis creatura revelationem filiorum Dei. Revelatio illa, consummata consolatio est. Caeterum nunc tamquam [(b) 1Kb] consolatio est; ipsa interim non carentes, licet sit consummationis suae nobis residua perfectio.

8. Conversio nostra Dei munus. Conversorum status quam melior statu peccatorum.---Repletur [(c) 1Kb] etiam gaudio os nostrum, et lingua nostra exultatione: non enim sufficientia sunt ad referendas Deo laudes linguae nostrae atque oris officia. Mutavimus crimina in innocentiam, vitia in virtutes, ignorantiam in cognitionem, interitum in immortalitatem: [Col. 0689B] et hoc [(d) 1Kb] a Deo, gratiam faciente poenitendorum et novorum bonorum initia reddente. Quod enim optabilius nobis est tempus? quo adulterabamus, aut quo maluissemus virgines fuisse? quo ebrii eramus, aut quo jejuniis laetamur? quo pecuniae serviebamus, aut quo pecunia nostra benignitatis est usus? quo daemonia adorabamus, [(e) 1Kb] aut quo daemoniis imperamus? quo placere saeculo gestiebamus, aut quo saeculum vincimus? quo Deum nesciebamus, aut quo haeredes Deo praeparamur?

9. Hanc spei nostrae fidem gentes contemplantes, dicunt: Magnificavit Dominus facere cum illis. Hanc in virtutes vitiorum demutationem contuentes, Dei in nos magnificentiam admirantur. Idipsum etiam ex sensu adeptae hujus beatitudinis, nos quoque [Col. 0689C] confitemur in oris gaudio et linguae exultatione: Magnificavit Dominus facere nobiscum: facti sumus [(f) 1Kb] laetantes. Laetamur enim de profundo ac miserabili coeno nunc ablutos nos fuisse, et novos ex omnibus vitae anterioris vitiis constitisse.

10. Cur superiora in praeterito, in futuro sequentia. ---Et quia propheta futurae spei gaudia loquebatur, licet secundum Scripturae consuetudinem tamquam de praeteritis gratularetur: tamen per consequentem precem non 462 sui temporis res has esse declarat, dicens, VERS. 4: Converte, Domine, captivitatem nostram. Si fuit tamquam consolatus cum aversa est [Col. 0690A] captivitas; quomodo nunc ut a se avertatur orat? Sed in superioribus propheticae scientiae fuit sermo futurorum gaudia tamquam de praeterito [(1) 1Kb] nuntiantis: nunc autem de avertendis (subaud. malis, vel vitiis) communis est oratio, cui se propheta [(2) 1Kb] tametsi [(g) 1Kb] ipse non est captus admisceat, tamquam adhuc in iisdem se esse cognoscat. Scriptum est enim: Justus in principio sermonis sui, ipse sibi accusator est (Prov. XVIII, 17); et rursum: Confitere primum peccata tua, ut justificeris (Esa. XLIII, 26): et: Beati lugentes, quoniam ipsi consolabuntur (Matth. V, 5). Scit quidem propheta se liberum; sed tamquam captus Deo subditus est, sive per propriae confessionis disciplinam: quia ubi peccati confessio est, ibi et justificatio a Deo est; quod in publicano et [Col. 0690B] pharisaeo Dominus testatus est, cum pharisaeus justum se gloriatus est, publicanus vero pro peccatis orasset, ait enim: Amen dico vobis, quoniam magis justificatus est publicanus quam pharisaeus (Luc. XVIII, 14). Sive ergo ob id propheta converti captivitatem [(h) 1Kb] in commune precatur, seu quod populum omnem a peccatis captum sciebat; et sicut, cum Apostolo (juxta Apostolum), membro uni corpus omne compatitur (I Cor. XII, 26), ita et populo captivo a peccatis propheta concaptus est.

11. Sationes duae.---Sed tamen orare pro captivitate sua bonum sibi esse demonstrat, dicens, VERS. 5 et 6: Qui seminat in lacrymis, in gaudio metet. Euntes ibant et flebant, mittentes semina sua. Venientes autem venient in exultatione, portantes manipulos suos. [Col. 0690C] Quis hic ad Judaeos sermo est, ut eorum in hoc psalmo videatur prophetata captivitas? Quae vero ad communem humani generis consuetudinem ratio est? Quis enim umquam serens flevit? aut numquid hujus lamentabilis sationis Judaeis usus ex lege est? Nequaquam igitur istud scriptum usquam aut gestum est: sed est prophetia superioribus dictis connexa. Duas autem esse sationes sanctus apostolus Paulus docuit, carnis et spiritus (Gal. VI, 8): demonstratis et enumeratis seminibus sationis utriusque, cum caro adulteria, veneficia, comessationes, ebrietatem, avaritiam, 463 idololatriam, et caetera his similia sereret [Col. 0691A] (Gal. V, 19); spiritus vero pacem, gaudium, continentiam, caritatem, sobrietatem, mansuetudinem et quae sunt his consequentia seminaret (Ibid. 22); et sata sua [(1) 1Kb] uno quoque messuro. Cum igitur optimum Deo sacrificium sit cor contribulatum (Ps. L, 29), et beati sint lugentes, quoniam ipsi consolabuntur (Matth. V, 5), et unusquisque quae severit metet, operum suorum fructus in judicium tamquam manipulos laturus: seminandum nobis est cum confessione peccatorum, 464 cum luctu corporalis infirmitatis, cum lamentatione ac dolore conscientiae nostrae, quod nequaquam possimus digne Dei praecepta secundum propositum voluntatis explere. Tunc quae in lacrymis severimus, metemus in gaudio: euntesque flentes, cum exultatione veniemus, repleti fructibus nostris, [Col. 0691B] et manipulis elaboratae a nobis messis onerati, consolati per Christum, qui est benedictus in saecula saeculorum. Amen.



ADMONITIO IN QUINQUE TRACTATUS SUBSEQUENTES.

Tractatus proximus, dempto exordio, necnon quatuor subsequentes toti exstant inter sermones sancti Zenonis Veronensis nomine vulgatos: adeoque de eorum auctore nonnulli ambigunt, quos inter Theophilus Rainaudus Erotem. de bonis ac malis libris pag. 142, ait: Explicatio psal. CXXVII, quae apud sanctum Hilarium legitur, Zenoni Veronensi ab aliis adscribitur, ubi et alias quoque enarrationes non advertit utrique adscriptas. Raphael Bagata tractatus illos Zenonis satis assertos putat ex scripti codicis quo usus est antiquitate. Caeterum [Col. 0691C] ab aliis sermonibus stilo eos discrepare non inficiatur. Neque nos negamus antiquam esse illam Zenonis sermonum collectionem. Hanc in codice, quem Hincmarus Remensis episcopus bibliothecae sancti Remigii dono dedit, vidimus duos in libros distributum, quibus praemittitur: Sermo venerabilis Coronati Notarii de vita sancti episcopi et confessoris Zenonis. Eo in sermone praedicatur Zeno a matris utero sanctificatus, ac postmodum pastor ordinatus in monasterio degisse, donec imperatoris Gallieni jussu quaesitus, ut unicam filiam a daemone liberaret, Veronam ingrederetur, ubi non multo post receptus in pace est; ac deinde basilica in honorem Dei et ipsius sancti Sacerdotis haud procul a fluvio Athesis, ubi nunc sanctum ipsius corpus requiescit, constructa est. Hunc Coronati sermonem excipit [Col. 0691D] hic titulus: Tractatus sancti Zenonis Veronensis episcopi. Tum sequitur index tractatuum, qui, uti diximus, in duos libros ac longe alio ordine, quam in bibliotheca Patrum exstant, distributi sunt. His obiter animadversis, difficile admodum non est demonstrare praedictos tractatus non ex Zenonis sermonibus inter Hilarii lucubrationes, sed ex lucubrationibus Hilarii inter semones Zenonis fuisse immissos.

Ac primo quidem antiquitati codicis eos Zenoni adscribentis opponimus Regium ac Miciacensem mss. antiquitate [Col. 0692A] non inferiores, qui eosdem Hilario Pictavensi attribuunt. Deinde stili eorum a caeteris Zenonianis dissimilitudo, cum Hilarianis autem similitudo, de vero illorum parente nullum dubitandi locum permittit. Demum cum illi nullo veterum testimonio Zenoni asserantur, et contra primum ex iis atque secundum Hieronymus epist. CXLI ad Marcellam, tertium vero atque quartum Hincmarus lib. de Praedest. c. 25, Hilario adscribant, nescio an tuto liceat tantae auctoritati non cedere.

Verum etiam si tam gravia nobis deessent in gratiam Hilarii testimonia, in promptu esset idipsum ratione non minus certa atque evidenti evincere. Illi quippe in Cantica graduum tractatus, quales apud Hilarium exstant, spectari nequeunt velut disjuncta quaedam [Col. 0692B] Opuscula minimeque inter se cohaerentia, quae et ab aliis distrahi, et Hilario adsui commode potuerint. Unum omnes conficiunt opus praefatione connexum, quo maxime confutantur qui iis Canticis captivitatem Babylonicam et ab ea reditum praenuntiari asserebant; adeo ut si quinque Zenoni, pariter et alii decem cum prologo ei haud dubie adjudicandi sint. Jam vero illis ita Zenoni adjudicatis, eidem quoque adscribenda erit praefatio generalis in librum psalmorum, quam auctor horum tractatuum prologi n. 6 suam agnoscit. Erit proinde Zeno tractatuum in ps. CXVIII auctor declarandus. Qui enim illos conscripsit, praedictam praefationem generalem non semel in iis memorat ut propriam. Hallucinatus est igitur Cassiodorus, qui hanc praefationem Hilarii nomine laudat. Erravit et Augustinus, qui tractatus [Col. 0692C] in ps. CXVIII, toties cum lib. de Nat. et Grat. tum contra Julian. non Zenoni, sed Hilario attribuit. Erravit Hincmarus, errarunt et alii, quotquot Hilarii in psalmos testimonio se uti existimarunt, cum Zenonis verba in medium proferrent. Aequius est ut collectionem sermonum illorum, qui Zenonis nomine circumferuntur, quamvis antiquam, Hilarii tamen aevo posteriorem esse existimemus. Aut si quis contendet illam ejus Zenonis esse, qui Gallieno imperante vixerit, certe concedat necesse est eam postmodum alienis opusculis auctam, cum non Hilarii modo, sed et Basilii tractatibus aliquot constare prudens quisque non negaturus sit.



465 PSALMUS CXXVI. Canticum graduum Salomonis.
[Col. 0692D]

[(2) 1Kb] Nisi Dominus aedificaverit (Infra, sibi) domum, in vanum laboraverunt qui aedificant eam. Nisi Dominus custodierit civitatem, in vanum vigilavit qui custodiet eam (Infra vigilaverunt qui custodiunt). In vanum est vobis ante lucem (Infra diluculo) surgere: surgite postquam sederitis, qui manducatis panem doloris. Cum dederit dilectis suis somnum, ecce haereditas Domini filii, merces fructus ventris. Sicut sagittae in manu potentis, ita filii excussorum. Beatus vir qui implevit desiderium [Col. 0693A] suum ex ipsis: non confundentur cum loquentur inimicis suis in porta.




TRACTATUS PSALMI.

1. Psalmi hujus ea non est quae se offert intelligentia. De terrena captivitate eum intelligi non vetat Hilarius. ---Ratio et temporum et prophetiae intentam adhiberi ad praesentem psalmum cognitionis postulat diligentiam: ne forte nos ad inanem intelligentiam absoluta quaedam verborum species et ipse ille gestorum corporalium ordo sollicitet: maxime cum plures, interiores causas doctrinae propheticae nescientes, sensu Judaico [(a) 1Kb] praeteritorum temporum prophetiam contineri in his graduum canticis opinentur; ut ea captivitas Jerusalem praenuntiata sit, [Col. 0693B] quae sub Jeremiae diebus acciderit, et ejusdem rursus depulsae captivitatis gratulatio [(b) 1Kb] prophetetur; sitque [(1) 1Kb] eorum [(c) 1Kb] , quae psalmis his enuntiantur, aut servitutis dolor, aut reditus laetitia. Non improbamus hunc sensum, neque eorum intelligentiam coarguimus. Dignum est enim, ut miserabilem populi casum, et impietati ejus debitam poenam, et post longae servitutis sufficientem peccatis gravibus satisfactionem, et misericordem in eos Dei indulto reditu voluntatem, secundum providentiae scientiam [(2) 1Kb] prophetae [(d) 1Kb] spiritus praeloquatur.

466 2. Aeterna in eo praenuntiari contendit.---Verum cum captivitatis illius reditum gravior sit et irremissa captivitas consecuta, et aedificationem civitatis receptae miserabilis maneat et non demutanda [Col. 0693C] vastatio, sciantque (f. sciamque) et spiritalis reditus gloriam Israel reliquo reservari, et coelestis ac sanctae Jerusalem aedificationem usque ad beati ac dominici regni tempora comparari; maximeque cum spes illorum dierum atque res, omnium horum psalmorum virtutes et genera testentur: non intelligo cur tantum de caducis ac demutabilibus malis, ac non etiam de aeternis esse velint prophetae dolorem; et temporalium magis gaudiorum, et eorum quae gravissimae postea demutaturae essent calamitates, potius quam indemutabilium et aeternorum intelligant demonstratam esse laetitiam; cum magnificentiae propheticae magis dignum sit, beata et aeterna et coelestia praedicasse. [(e) 1Kb] Quamquam igitur psalmi superiores captivitatem non corporalem tantum et terrenam, [(f) 1Kb] sicuti [Col. 0694A] libertatem non caducam, non praesentem, non saecularem in se demonstrati sint continere: tamen etiam hic quoque psalmus nihil in se terrenum, nihil humile, nihil praeteritis temporibus conveniens intelligitur esse complexus: sed secundum propheticam et evangelicam et apostolicam auctoritatem eas spes omnes praenuntiare, in quas se patriarcharum desiderium, sanctorum exspectatio, apostolorum fides, martyrum confessio, et omnium credentium cursus extendit, id est, in sancta tempora, in aeternae civitatis incolatum atque coetum, in regni dominici beatitudinem, in spiritalis libertatis novam gloriam, in consortium divinae aeternitatis et regni. Atque ut id absolutius intelligatur, ipsas illas verborum virtutes proprietatesque tractemus.

[Col. 0694B] 3. Haec de templo Salomonis destruendo ac restituendo interpretantes improbantur.---VERS. 1 et 2. Nisi Dominus aedificaverit sibi domum, in vanum laboraverunt qui aedificant eam. Nisi Dominus custodierit civitatem, in vanum vigilaverunt qui custodiunt eam. In vanum est vobis diluculo surgere. Volunt plures sanctum Salomonem, aedificationi civitatis et templi studentem, in eo ipso molitionis suae tempore eversionem civitatis ac templi quod conderet prophetasse: quia et titulus antelatus auctorem cum psalmi hujus esse demonstret. Magnis enim viribus et totis regni sui opibus magnificum aliquid et Deo dignum efficere 467 tentabat. Nam ad centum quinquaginta millia virorum, sicuti scriptum est, in diversos aedificationis usus ac ministeria occupabantur. [Col. 0694C] (II Paral. II, 17). Et quamquam, instituta a se consuetudine, perfectis omnibus maxima [(3) 1Kb] custodia civitatis et templi sollicitudo esset adhibenda: tamen cum non ignoraret inanem tanti laboris operationem futuram, civitate eadem a Babyloniis ob peccata populi diruenda, ista dixisse: Nisi Dominus aedificaverit sibi domum, in cassum laboraverunt aedificantes eam. Putant autem prophetiam hanc consummatam in ea tempora fuisse, quibus post captivitatem populi, Dario rege reditum impertiente, aedificata rursum per Zorobabel et [(g) 1Kb] Josedech civitas fuit (Aggaei II, 3; I Es. V, 2).

4. Quorum inopem sensum ipsa illa posset consummatio aedificationis arguere. Nam per Aggaeum prophetam ita ad hos eosdem [(h) 1Kb] restauratores [Col. 0695A] Jerusalem Dominus est locutus: Adhuc semel, ego movebo coelum et terram, et mare et aridam; et subvertam sedes regum (Aggaei II, 7). Psalmi ergo virtus non in tempora tantum Salomonis, sed etiam in Aggaei intelligenda est convenire. Aedificationis enim utriusque labor vanus est. Aedificata namque per Zorobabel civitas, solum hodie ex se conflagrationis suae cinerem, et deformium ruinarum praebet foeditatem. Et has sedes regum, quas se aedificatores [(1) 1Kb] [(a) 1Kb] regni aeterni gloriam restaurare arbitrabantur, vastatio iterata subvertit, sede adhuc etiam caeterorum subvertenda regnorum.

5. Opera hominum inania.---Bene autem inania humani operis propheta esse opera prophetavit. Scit inutiles esse humanarum custodiarum vigilias, scit [Col. 0695B] in cassum esse consurgentium matutinas sollicitudines. Civitas et a se instituta, et ab aliis restituta, jam nulla est: non profecit aedificatio vel prima, vel consequens. Et recte ille ipse evertendae civitatis propheta est, qui auctor fuerat exstruendae. A Deo ergo domus est aedificanda quae maneat: quia nisi quae a Domino aedificata sit, non manebit. A Deo civitas est custodienda ne pereat: quia nisi a Deo custodita sit civitas, diruetur. Et primum quae domus Dei sit, intelligamus: ut per id cognosci possit, quatenus ab eo aedificanda mansura sit.

6. Domus Dei quae vulgo. Locis non clauditur Deus. ---Domus est habitantis habitatio. Sermo enim divinus secundum intelligentiae nostrae consuetudinem naturamque se temperat, 468 communibus rerum [Col. 0695C] vocabulis ad significationem doctrinae suae et institutionis aptatis. Nobis enim, non sibi loquitur; atque ideo nostris utitur in loquendo. Conventus quidem ecclesiarum, sive [(b) 1Kb] tum templi, quos [(c) 1Kb] ad secretam sacramentorum religionem aedificiorum septa concludunt, consuetudo nostra vel domum Dei solita est nuncupare, vel templum. Scriptura quoque vel prophetica vel apostolica ad demonstrationem locorum his est usa nominibus. Verum non hanc, quae a nobis ac nobiscum ita nuncupatur, domum Dei esse ex ipsius dictis docemur. Ait enim: Coelum mihi sedes est, terra autem scabellum pedum meorum: quam domum mihi aedificabitis, aut quis locus requietionis meae? Nonne haec omnia fecit manus mea (Esaiae LXVI, 1 et 2)? Non concluditur ergo aedificiorum domibus infinitus [Col. 0695D] Deus, nec locis in aliquo continetur virtus immensa, [Col. 0696A] [(2) 1Kb] quae omnia fecit [(d) 1Kb] : Apostolo idipsum ita testante: Deus qui fecit mundum, et omnia quae in eo sunt: hic cum sit coeli et terrae Dominus, non in manu factis templis habitat (Act. XVII, 24).

7. Domus Dei quae vera.---Nulla ergo Deo requies est, et nulla habitatio? Et forte nequaquam creditur esse, qui nusquam est. Audiamus ergo ipsum de requie sua et habitatione [(3) 1Kb] testantem: ait enim: Haec requies mea in saecula saeculorum: hic habitabo, quoniam elegi eam (Ps. CXXXI, 14). Eligit autem Sion: sed numquid eam, de qua praesens prophetiae hujus querela est, Nisi Dominus aedificaverit domum, in vanum laboraverunt qui aedificant eam? Sion in qua templum fuerat, eversa est: et ubi sedes Domini aeterna? ubi requies sempiterna? quod habitabile [Col. 0696B] templum? Nempe illud, de quo dictum est, Vos estis templum Dei, et Spiritus Dei habitat in vobis (I Cor. III, 16). Haec domus et hoc Dei templum est, doctrinis et virtutibus Dei plenum, et sanctitate cordis divini capax incolatus, de quo idem hic propheta ita testatus est: Sanctum templum tuum, mirabile in aequitate (Ps. LXIV, 5 et 6). Sanctitas, aequitas, continentia humana, Deo templum est.

8. Domus Dei structura.---Domus ergo haec aedificanda per Deum est. Humanis enim operibus exstructa non permanet, nec doctrinis saeculi instituta consistit, nec inanis laboris et sollicitudinis nostrae cura custodietur. Exstruenda aliter est, [(e) 1Kb] custodienda aliter est: [(4) 1Kb] non super terram, non super fluxam et dilabentem arenam initianda; 469 sed [Col. 0696C] fundamentum ejus super Prophetas et Apostolos locandum est. Lapidibus vivis augenda est, angulari lapide [(5) 1Kb] continenda, et mutuae connexionis augmentis in virum consummatum et in mensuram Christi corporis exstruenda, specie quoque ac decore gratiarum spiritalium adornanda. Haec ita a Deo, id est, doctrinis ejus aedificanda, non concidet. Hujus domus aedificationem nunc Israel captivus post plenitudinem gentium consequetur. Haec domus in domos plures diversis fidelium aedificationibus in unoquoque nostrum ad ornatum et [(f) 1Kb] amplitudinem beatae illius civitatis excrescet.

9. Ut ei prospiciat ab initio Dominus.---Cujus civitatis jam diu Dominus vigil custos est, cum Abraham peregrinum tuetur, cum immolandum Isaac [Col. 0696D] reservat, cum Jacob servientem ditat, cum Aegypto [Col. 0697A] Joseph venditum praeficit, cum Moysen adversus Pharao confirmat, cum ducem bellis Jesum deligit, cum David omnibus periculis liberat, cum Salomonem dono sapientiae muneratur, cum prophetis adest, cum Eliam rapit, cum Eliseum eligit, cum Danielem pascit, cum in camino pueros irrorat, cum tribus quartus assistit, cum [(1) 1Kb] gignendo [(a) 1Kb] se ex virgine Joseph per Angelum instruit, Mariam confirmat, Joannem praemittit, Apostolos eligit, Patrem precatur, dicens: Pater sancte, serva eos; cum essem cum his, custodiebam eos [(b) 1Kb] in nomine tuo (Joan. XVII, 11 et 12): cum denique ipse ille post passionem aeternae in nos custodiae suae vigilias pollicetur, dicens: Ecce ego vobiscum sum omnibus diebus usque in consummationem saeculi (Matth. [Col. 0697B] XXVIII, 20). Haec civitatis illius beatae atque sanctae aeterna custodia est, quae ex multis in unum convenientibus et in unoquoque nostrum Deo civitas est. Est enim haec sancti corporis et fidelis animae ei placita possessio.

10. A Domino est aedificanda.--- [(c) 1Kb] Quam autem per Dominum aedificanda sit, ipse in Evangelio testatur, dicens: Amen dico vobis, non consummabitis civitates Israel, donec veniat filius hominis (Matth. X, 23). Et hujus quidem temporis et aedificationis beatus Apostolus meminit, dicens: Cum autem intraverit plenitudo gentium, tum quod reliquum est Israel salvabitur (Rom. XI, 25 et 26). [(d) 1Kb] Hae igitur civitates, id est, sancti cujusque corporis atque animae Deo placitus incolatus et coetus, 470 hunc unum habent [Col. 0697C] perfectae hujus [(2) 1Kb] aedificationis [(e) 1Kb] artificem. Aedificanda ergo per Dominum est haec civitas, ut in augmentum consummationis suae crescat. Non enim jam aedificatio coepta perfectio est: sed per aedificationem perfectionis consummatio comparatur.

11. Ars humana hic deficit.---Caeterum in aedificandis his domibus corporum et animarum civitatibus, humanae artes vacant. Inanes enim sunt omnes philosophorum vigiliae, et otiosae sollicitudines, et frustratum in investigandis naturae secretis et perscrutandis mundi laboribus studium. Sed lapsuram cito domum operatio talis aedificat. Inanis quoque erit matutina eorum resurrectio: quae quamquam [Col. 0698A] omnibus, quae in lucem venerint, sit constituta corporibus: tamen ea quae non fuerint aedificata per Dominum, nequaquam eam, quae in Domino ex mortuis resurgente jam coepta est, matutinae resurrectionis gloriam consequentur.

12. Quam hic nullus de terrena aedificatione sermo. ---Ac ne aliquam psalmus opinonem intelligentiae in se terrenae et corporalis admitteret; perfectionis istius tempus, et aedificandorum significationem ipso dictorum suorum ordine docet. Nam humanis aedificationibus, et terrenis custodiis, et matutinis [(f) 1Kb] eorum surrectionibus improbatis, ait: Surgite postquam sederitis, qui manducatis panem doloris. Cum dederit dilectis suis somnum, ecce haereditas Domini filii, merces fructus ventris. Nullus relictus est in his [Col. 0698B] dictis ambigendi locus: intelligentiae tantum fides necessaria est; rem enim verba eloquuntur. Nam prophetiae veritatem gesta deinceps consummant: cognitionem vero gestorum doctrina evangelica atque apostolica subministrat. Civitas ergo a Deo est aedificanda quae maneat; quia humana aedificatio infirma sit et caduca. Ac ne lapides, caementa, ligna civitatem hanc esse existimaremus; quae haec esset, et quando esset perfecta civitas, docet dicens: Surgite postquam sederitis. Sessio quiescentium requies est: a qua surgere jubentur, qui ad perfectam hanc civitatem sint comparandi.

13. Panem doloris edunt, qui sciunt bonum, nec nisu suo valent consequi.---Et qui tandem sunt isti, qui surgere postquam sederint jubentur? Nempe qui [Col. 0698C] [(g) 1Kb] manducatis panem doloris. Panem doloris manducat, quisquis se hominem in vitiis natum ac vivere meminit. Cum enim voluntas nostra 471 per Dei metum [(h) 1Kb] et spem aeternorum ad perfecta innocentiae opera contendat; et contra naturalis quaedam nos consuetudo vitiorum in ipsis illis, e quibus emergere nitimur, demoretur: vitae dolorem [(i) 1Kb] per infirmitatem destitutae voluntatis accipimus, secundum dictum prophetae: Qui apponit scientiam, apponit dolorem (Eccle. I, 18). Cum enim veritatis cognitio voluntatem nostram ad profectum consequendae utilitatis instiget, et naturae consuetudo voluntatem scientem se proficere oportere detineat; profectus scientiae, profectus [Col. 0699A] doloris est: cum in tantum se per naturam doleat detineri, in quantum naturam sibi per cognitionem intelligat relinquendam. Hinc ergo dolor vitae est, hinc panis doloris est. Cujus vitae et doloris hic idem propheta meminit, dicens: Cibabis nos pane lacrymarum, et potum dabis nobis lacrymarum in mensura (Ps. LXXIX, 6). Tendendum autem est semper, non etiam desinendum: neque idcirco ad perfectum non contendendum, quia doleamus id quo tenditur non posse contingi. Sed in ipsa contendendi pertinacia, dolendum est non contingere nos posse quo tendimus. Doloris hujus Dominus meminit, dicens: Beati lugentes, quoniam ipsi consolabuntur (Matth. V, 5); beatitudinem consolationis ob luctum et dolorem non adeptae consummationis impertiens.

14. Ob prophetiae certitudinem profertur in praesenti quod spondetur in futurum.---Propheticam autem virtutem ipse ille dispositus in tempora verborum ordo servavit, dicens: Surgite postquam sederitis. Quorum alterum in praesens est, id est, surgite, ne fides tamquam de incertis et dubiis ambigeret: cum veluti praesentem efficientiam veritas propheticae admonitionis afferret, et vivis nobis fiduciam spei non [(a) 1Kb] cunctantis insereret. Tempus autem hujus, quod praesens est, mandati distulit in futurum in eo quod ait, cum sederitis. In non ambigendis ergo mandatis praesentis est veritas; in consequendis autem exspectandi temporis dispensatio reservatur.

15. Resurrectionis tempus, mors sanctorum somnus. [Col. 0699C] ---Ut autem, quando sibi surgendum esset cum sederint, sciant; temporis ipsius demonstrata est [(b) 1Kb] plenitudo: Cum dederit, inquit, 472 dilectis suis somnum. Mortem sanctorum Deus somnum frequentissime nuncupat: [(c) 1Kb] ut ad hunc eumdem David: Cum dormieris, et requieveris cum patribus tuis, tunc excitabo de semine tuo, qui mihi erit in filium, [(1) 1Kb] et ego ero ei in patrem (II Reg. VII, 12 et seqq.); et Dominus de Lazaro: Lazarus dormit (Joan. XI, 11); [Col. 0700A] et Apostolus de resurrecturis ait: Quoniam nos qui vivimus non praeveniemus eos qui dormierunt (I Thess. IV, 14). Plenitudine itaque gentium [(2) 1Kb] post somnum mortis recepta, et Israel reliquo salvato, tunc post hanc sessionem atque somnum, resurrectionis est tempus. Et quia dum temporum plenitudo concluditur, gentium quoque crediturarum, secundum Apostolum, consummabitur plenitudo (Rom. XI, 25 et 26), idcirco ait: Cum dederit dilectis suis somnum: hoc surgendi [(d) 1Kb] sedentium, quod et dandi dilectis somni tempus esse demonstrans, id est, omni plenitudine jam recepta.

16. Hereditas Domini et merces gentes quas in filios generat.---VERS. 3. Qui autem sint dormientes [(e) 1Kb] dilecti, et resurrecturi sedentes, continuo cum quadam [Col. 0700B] significatione rei praesentis ostendit, dicens: Ecce hereditas Domini. Sancti scilicet dormientes, et resurrecturi sedentes hereditas Domini est: non ille carnalis Jacob, neque, terrenus Israel, factus ex divisione gentium portio et [(3) 1Kb] funiculus hereditatis, secundum Moysen dicentem: Cum divisisset Excelsus gentes secundum numerum angelorum Dei, et facta est portio Domini Jacob, funiculus hereditatis Israel (Deut. XXXII, 8). Et quia jam hic Israel ob impietatem suam esse non meretur hereditas; quae hereditas esset ostendi, dicens: Ecce hereditas Domini filii () merces fructus ventris. Ea ergo in filiis Domini hereditas est, quam ex mercede fructus ventris acceperit. Non enim inanis hic fructus est [(4) 1Kb] cum [(f) 1Kb] ex virginali ventre manens antea Deus [Col. 0700C] nascitur. Nam merces ejus hereditas est, [(5) 1Kb] et hereditas filii sunt. Quotquot, inquit, eum receperunt, dedit eis potestatem filios Dei fieri (Joan. I, 12), et rursum: Filioli, adhuc pusillum vobiscum sum (Joan. XIII, 33). Hi ergo filii hereditas est, et haec hereditas merces [(6) 1Kb] fructus ventris. Est ergo Dominus fructus ventris, quem [(g) 1Kb] ex se in vitae 473 nostrae fructum pariens Virgo progenuit. Et haec ejus merces est, qui ex Virgine nascendo [Col. 0701A] fructum ventris esse se voluit: ut ei gentes, quas in filios per fidem generaret, haereditas sit.

17. Mercedem meruit quia factus homo.---Quod [(1) 1Kb] autem, quia fructus ventris effectus sit, hanc mercedem haereditatis acceperit; psalmus alius testatur, dicens: Posce a me, et dabo tibi gentes haereditatem tuam, et possessionem tuam terminos terrae (Psal. II, 8); testatur et Apostolus, dicens: Qui cum in forma Dei [(a) 1Kb] esset, non rapinam arbitratus est esse se aequalem Deo: sed se exinanivit, formam servi accipiens, in similitudinem hominum factus, et habitu repertus ut homo; humiliavit se, factus obediens usque ad mortem, mortem autem crucis; propter quod exaltavit illum Deus, et donavit illi nomen quod est super omne nomen, ut in nomine Jesu omne [Col. 0701B] genu flectatur, coelestium et terrestrium et infernorum, et omnis lingua confiteatur, quoniam Dominus Jesus in gloria est Dei patris (Phil. II, 6 et seq.) Haec ergo merces fructus ventris est, quae donatur in nomine, quae defertur in honore, quae praestatur in gloria. Et hanc habet retributionem ab immortali ejus natura humanae infirmitatis suscepta nativitas: ut quia fructus ventris factus [(2) 1Kb] ipse est, merces quoque ejus gentium fiat haereditas, et haereditas ipsa sint filii.

18. Sagittae doctrinae propheticae et apostolicae.---Dehinc sequitur, VERS. 4: Sicut sagittae in manu potentis, ita filii excussorum. Sagittarum hic usus est, ut emissae celeri volatu ferantur, et ad destinata quaeque indeflexa linea dirigantur. Esse autem sagittas, quibus Dominus utatur, ita legimus cum ait: [Col. 0701C] Misit sagittas suas, et dissipavit eos (Ps. XVII, 15). In Esaia quoque ita scriptum est, quod etiam de ipso Domino [(3) 1Kb] dictum [(b) 1Kb] esse possit intelligi: Et posuit me tamquam sagittam electam, et in pharetra sua abscondit me, et dixit mihi, Magnum tibi est hoc vocari te puerum meum (Esa. XLIX, 2). Sunt 474 ergo [Col. 0702A] istius modi Dei sagittae volatu citae, [(c) 1Kb] ictu fideles: quas, quantum ratio spiritalis demonstrat, significare doctrinas propheticas atque apostolicas, in quibus Dei verbum est, oportet intelligi, ubique missas; compungentes, arguentes, volantes.

19. Excussorum filii, prophetae seu apostoli.---Quamquam plurimis locis meminerimus esse et mortiferas et lethales sagittas, de quibus scribitur: Sagittas suas arsuris operatus est (Ps. VII, 14). Verum hic de ultricibus sagittis dici aliquid, intelligi non potest: quia nunc sicut sagittae in manu potentis, ita filii excussorum. Pharao in mari Rubro in interitum ob crimen impietatis excussus est (Ps. CXXXV, 15). [(d) 2Kb] Excussum quoque apostolicis pedibus pulverem, scimus sententiam esse maledicti (Matth. X, 14). Et [Col. 0702B] quia sive [(4) 1Kb] prophetae ipsi, qui excussorum, id est, peccatorum et maledictorum filii, tamquam volantes et fideles sagittae doctrinae coelestis emissi sunt: vel apostoli ecclesiarumque doctores de excussis per impietatem suam in maledictum gentibus [(e) 1Kb] crediderunt: idcirco ait: Tamquam sagittae in manu potentis, ita filii excussorum: orbem terrae volatu peragrantes, infidelia corda doctrinae telo vulnerantes, et peccatorum omnium incentiva salutari jaculo pungentes.

20. Atque ut id ex his dictum intelligi posset, quos Deus de excussorum filiis ad doctrinam salutis modo emitteret sagittarum; id consecutum in dictis est, VERS. 5: Beatus vir qui implevit desiderium suum ex ipsis; non confundentur, cum loquentur inimicis [Col. 0702C] suis in porta. Beatus ergo ille est, qui ex ipsis desiderium suum potuerit implere, id est, vel de sagittis, vel de filiis excussorum; desiderabilibus se scilicet doctrinae verbis replere, et de [(f) 1Kb] praedicatis fructibus futurorum bonorum exspectatisque satiare. Atque ut hos ex Dei doctrina aedificatores [Col. 0703A] esse illius, quam superius memoravit, civitatis ostenderet; idcirco ita clausit: Ex ipsis non confundentur, cum loquentur inimicis 475 suis in porta. Quod ait, ex ipsis, sive ad beatum virum pertinet, qui desiderium suum implevit ex ipsis: vel ipsis filiis excussorum erit proprium, quia ex ipsis non confundantur, cum in porta inimicis suis loquantur.

21. Justorum fiducia adversus inimicos.---Neque ambiguum est, qui in porta loquentur aedificatae per praedicationem suam a Domino civitatis. Meminimus autem psalmo altero dictum: Qui exaltas me de portis mortis, ut annuntiem omnes laudes tuas in portis filiae Sion (Ps. IX, 15). Et hic quidem plures portae sunt, in quibus propheta a portis mortis exaltatus [Col. 0703B] omnes Dei laudes praedicat: sed scimus unam esse portam regiam, dominicam, coelestem, de qua dictum est: Haec est porta Domini, justi intrabunt [(1) 1Kb] per eam (Ps. CXVII, 20). Et cum non confundentur [(a) 1Kb] hi excussorum filii in porta inimicis suis loquentes; necesse est ut his inimicis suis loquentes non confundantur, qui cum justis non merebuntur intrare; exprobrantes illis impietatem in Deum, inobedientiam in praedicantes, infidelitatem in aeterna promissa, odia in innocentes, et in ipsa Ecclesiae membra saevitiam: ipsi confidentes, et nulla fidei suae ac religionis ambiguitate trepidantes, sed hos inimicos suos ab ejus aditu ingressuque prohibentes, qui ait: Nemo vadit ad patrem nisi per me (Joan. XIV, 6), [(b) 1Kb] Dominus noster Jesus Christus, qui est benedictus in saecula saeculorum. [Col. 0703C] Amen.



PSALMUS CXXVII. Canticum graduum.

Beati omnes qui timent Dominum, qui ambulant in viis ejus. Labores fructuum tuorum manducabis: beatus es, et bene tibi erit. Uxor tua sicut vitis abundans in lateribus domus tuae. Filii tui sicut novella olivarum in circuitu mensae tuae. Ecce sic benedicetur omnis homo qui timet Dominum. Benedicat te Dominus ex Sion: et videas quae sunt bona (Infra videas bona) Jerusalem omnibus diebus vitae tuae. Et videas filios filiorum tuorum: pax (Infra Et videas pacem) super Israel.




476 TRACTATUS PSALMI.

1. Timoris Dei ac timoris humani discrimen.---Quotienscumque [Col. 0703D] de timore Domini in Scripturis est sermo, animadvertendum est, numquam eum solitarium relinqui, tamquam sufficientem nobis ad consummationem [Col. 0704A] fidei: sed subjici multa, aut anteferri, ex quibus timoris Domini ratio et perfectio intelligatur: ut cognoscimus ex eo quod per Salomonem [(c) 1Kb] in Prooemiis dictum est: Si enim sapientiam invoces, et intellectui des vocem tuam, et exquiras eam tamquam argentum, et tamquam thesauros investiges eam, tunc intelliges timorem Domini (Prov. II, 3 et seq.). Videmus enim quantis usque ad timorem Domini gradibus perventum sit. Ante enim invocanda sapientia est, et omne legendi officium intellectui est deputandum, et exquirenda ac pervestiganda sapientia: et tunc timor Domini intelligendus. Sed quantum ad communem humanae opinionis pertinet sensum, non ita de timore sentitur. Timor est enim humanae imbecillitatis trepidatio, metuentis id perpeti, [Col. 0704B] quod sibi nolit accidere. Existit autem et commovetur in nobis de reatus conscientia, de jure potioris, de impetu fortioris, de aegritudinis [(d) 1Kb] casu, de ferae occursu, et de omnis mali passione. Hic ergo timor non docetur; sed ex natura infirmitatis occurrit. Neque quid timendum sit discimus; sed terrorem suum ipsa illa nobis injiciunt quae timentur.

2. Timor Dei naturalis non est. Situs est in obedientia et amore.---At vero de timore Domini ita scriptum est: Venite, filii, audite me, timorem Domini docebo vos (Ps. XXXIII, 12). Discendus ergo Dei timor est, quia docetur. Non enim in terrore, sed in ratione doctrinae est: neque ex trepidatione naturae, sed praeceptorum observantia et operibus vitae innocentis et cognitione veritatis ineundus est. Nam [Col. 0704C] si idcirco Deus timendus est, quia plura fulminibus arserint, tonitru prostrata sint, terrae nunc motu conciderint, nunc hiatu recepta sint; nullum fidei meritum in timore est, qui ex terrore accidentium commovetur. Nobis autem timor Dei omnis in amore est: metum ejus dilectio perfecta consummat. Dilectionis autem nostrae in eum hoc proprium officium est parere monitis, statutis obtemperare, pollicitis confidere. Audiamus ergo Scripturam dicentem: Et nunc, Israel, quid Dominus Deus 477 tuus postulat a te, nisi ut timeas Dominum Deum tuum, et ambules in omnibus viis ejus, et diligas eum, et custodias praecepta ejus ex toto corde tuo, et ex tota anima tua, ut bene sit tibi (Deut. X, 12 et et 13)? Quibus dictis convenientia et congrua propheta in exordio psalmi locutus est, [Col. 0704D] dicens, VERS. 1: Beati omnes qui timent Dominum, qui ambulant in viis ejus: ostendens non ex trepidatione nostra, quia haec timoris auctor est [(e) 1Kb] in caeteris; [Col. 0705A] neque ex terrore ejus, qui terribilis sit, beatos esse qui timeant; sed ex eo quod in viis Dei incedant. Timor enim, ut diximus, non in metu, sed in obedientia est: et timoris testimonium est obsequela. Caeterum si quis timeat, neque pareat; erit quidem timens ex trepidatione naturae, sed non erit beatus ex timoris officiis.

3. Viae Domini multae, et una.---Multae sunt autem viae Domini; cum ipse tamen via sit (V. litt. Ps. CXVIII, n. 10). Sed cum de se loquitur, viam ipse se nuncupat, et rationem cur se viam nuncupasset, ostendit dicens: Nemo enim potest ad patrem venire nisi per me (Joan. XIV, 6). Verum cum de prophetis ac scriptis eorum, quibus ad Christum pergitur, sermo est; tunc viae plures sunt in unam viam undique [Col. 0705B] congruentes: quod utrumque eodem per Jeremiam prophetam loco significatum est dicentem: State in viis Domini, et interrogate semitas Dei aeternales, et videte quae est via bona, et ambulate in ea (Jerem. VI, 16). Multae itaque viae interrogandae sunt, et in multis insistendum est; ut unam quae bona est inveniamus, per multorum scilicet doctrinam, viam unam vitae aeternae reperturi. Viae enim in lege, viae in prophetis, viae in evangeliis, viae in apostolis sunt: viae quoque in diversis praeceptorum operibus sunt, in quibus per timorem Dei ambulantes beati sunt, quibus dicitur.

4. Omnes in Christo unum.---VERS. 2. Labores fructuum tuorum manducabis. Sermo ad plures coeptus, ad unum refertur, docens [(1) 1Kb] nos omnes qui in Christo [Col. 0705C] crediderimus unum esse, Apostolo ita confirmante: Omnes enim vos unum estis in Christo Jesu: (Gal. III, 28). 478 Sive ergo ad unum, sive ad plures loquetur; in uno id erit significantiae, quod in pluribus.

5. Labores fructuum comedi non solent.---Est autem contuendum, propheticum hunc sermonem ab usu communis opinionis discrepare. In hac enim [Col. 0706A] vitae conversatione, qui manducant, laborum suorum fructus manducant, ex proventibus elaborati operis sumentes. At vero propheta ait [(a) 14Kb] labores fructuum [(2) 1Kb] manducandos. Non consequitur sensus humanus dicti hujus intelligentiam. Ex laboribus enim fructus est, non ex fructibus labor. Deinde labor ministerium corporis est: fructus vero merces laboris. Ministerium autem [(b) 1Kb] corporis incorporale est, licet corpore fit. Nihil vero edere, nisi quod corporale est, possumus.

6. Cibus animae hic labor, post fructus.---Sed propheta nihil de terrenis et praesentibus tractat: de beatitudine enim timentium Dominum, et in viis ejus ambulantium ei sermo est. Qui enim in viis Domini ambulabunt, illi labores fructuum suorum [Col. 0706B] manducabunt. Non enim hic manducatio corporalis est; quia neque id quod manducandum est corporale sit. Sed habemus hic cibum spiritalem, animam nostram [(c) 1Kb] in vitam alentem, bona scilicet opera, bonitatis, castitatis, misericordiae, patientiae, tranquillitatis, in quibus nobis contra corporum nostrorum vitia laborandum est. Horum laborum fructus in aeternitate est: sed labor hic aeternorum fructuum ante comedendus est, [(d) 1Kb] eoque in vita hac corporali anima nostra alenda est, [(e) 1Kb] per cibum horum laborum obtinentes panem vivum, panem coelestem, ab eo qui dixit: Ego sum panis vivus [(f) 1Kb] de coelo (Joan. VI, 41): quem qui indigne secundum mandatum Apostoli acceperit, judicium sibi acquirit (I Cor. XI, 29). Hi sunt ergo labores fructuum manducandi, eorum [Col. 0706C] scilicet fructuum, qui in coelis metentur. Nunc dum in terra sumus, opera sumenda sunt. Haec enim nunc animam saturant, haec in coelum suis fructibus [(g) 1Kb] prosequentur. Denique 479 sequenti versu utriusque hujus temporis beatitudinem propheta demonstrat, dicens, Beatus es, et bene tibi erit. Quorum alterum in praesens obtinetur, quod beatus es; quod vero bene tibi erit, repositum est in futurum, [Col. 0707A] quia [(a) 1Kb] interim labor futurorum fructuum manducetur.

7. Benedictio temporaria non promittitur justis.---VERS. 3 et 4. Uxor tua sicut vitis abundans in lateribus domus tuae. Filii tui sicut novella olivarum in circuitu mensae tuae. Ecce sic benedicetur omnis homo qui timet Dominum. Multis forte sermo iste in praesentis benedictionis gaudium aptus videbitur: ut ex misericordia Dei suppetat [(1) 1Kb] pacifica et utilis in domo conjugis [(b) 1Kb] salus, et dulcissimus circum convivium coetus filiorum. Sed si haec perfecte bona fuissent, quae cum sint bona, non tamen coelestia bona sunt: tamen [(c) 1Kb] si in his beatitudo timoris Dei constitisset, obtinuisset utique princeps fidei et timoris Dei Abraham, cui uxor diu sterilis bis abrepta est; filius ex [Col. 0707B] promissione [(d) 1Kb] unus offerri in hostiam jussus, et sacrificio admotus intulit orbitatis dolorem. Ipsi deinde Isaac duo filii dissidentes, et usque ad odium mortis inimici. Jacob autem ignoratae uxoris inopinatus maritus, et ad nuptias alias falso coactus, et viventis funus parricidali fratrum mendacio plangens, caruit timentium Deum benedictionibus. Et apud quos, et a quibus fides est, apud eos fidei sanctificatio non reperietur. Quantos autem [(e) 1Kb] peccatorum videmus florere domo, conjuge, liberis! Jam vero benedictionibus Dei privabitur felix illa et beata virginitas, causam sibi beatitudinis non relinquens: et ubi illud erit Pauli, Vellem autem omnes homines esse sicuti et me (I Cor. VII, 7)? Et nescio quomodo propheta perfectam eam beatitudinem constituerit, quae negata [Col. 0707C] sanctis est, peccatoribus usitata, non speranda virginibus sit.

8. Spiritalia sunt eis promissa. Qui Christus sponsus. ---Ergo quia secundum humanam intelligentiam, propriam et perfectam beatitudinem dicti hujus sermo non explicat; erigendae sunt in spiritalem doctrinam mentes atque aures. Lex enim [(f) 1Kb] omnis, secundum Apostolum, spiritalis est (Rom. VII, 14): et ipse non humilem nec terrenam beatitudinem, sed spiritalem secutus est, dicens: Benedictus pater Domini nostri Jesu Christi, qui benedixit nos in omni 480 benedictione spiritali in coelestibus (Ephes. I, 3). [Col. 0708A] Cum itaque in spiritalibus et coelestibus [(g) 1Kb] benedici se ostendat, perfecta illa sanctorum beatitudo non in his terrenis et corporeis esse speranda est: sed potius intelligendum est, per corporalium et terrenorum nuncupationem, coelestium bonorum esse intelligentiam consequendam. Numquid cum Dominus secundum Evangelia sponsus est, et secundum Joannem habet sponsam (Matth. IX, 15; Joan. III, 29), de sponsis terrenis et corporalibus significari existimandum est? Non utique: sed per hanc sermonis consuetudinem docemur eum esse, qui promissus sit gentibus, cuique a Patre Ecclesiae haereditas, [(h) 1Kb] per adoptionem corporis quod ex virgine praesumpturus esset, desponsa sit.

9. Uxor justorum, sapientia. Proverbium quid.---[Col. 0708B] Ut autem nunc cognoscamus quid sub uxoris nuncupatione intelligi oporteat; contuendum est quid et alibi sub hoc eodem uxoris nomine tractetur. [(i) 1Kb] Salomon itaque ait: Quaesivi sapientiam sponsam [(j) 9Kb] adducere mihi ipsi (Sap. VIII, 2). Et quia qui sponsam requirit, divitem quaerit; hujus sponsae suae opes memorat, dicens: Honestatem glorificat, convictum Dei habens, et omnium Dominus dilexit eam (Ibid. 3); et si multam quis cognitionem desiderat, novit et quae a principio sunt, et quae futura sunt conspicit (Ibid. 8). Et item: Uxorem virilem quis inveniet? Pretiosior est autem lapidibus [(2) 1Kb] multi pretii [(k) 16Kb] istius modi (Prov. XXXI, 10). Et haec in Proverbiis dicta sunt: quia proverbium non hoc quod verbis sonat explicat, sed dictorum virtutem ex usu verborum [Col. 0708C] communium nuntiat. Docet autem Dominus in Evangeliis, quid proverbia intelligenda sint, dicens: Veniet hora, ut jam non in proverbiis loquar vobis, sed palam de Patre annuntiem vobis (Joan. XVI, 25). Ergo secundum proverbiorum rationem uxorem virilem nosse debemus, eam nempe quam sibi Salomon sponsam optavit assumere: de qua et rursum ait: Judicavi igitur hanc adducere [(l) 12Kb] ad convivendum mecum, et amator factus sum pulchritudinis ejus (Sap. VIII, 9). Haec igitur tamquam uxor assumpta sapientia virilis est, perficiens omnia, et sibi subdens, et in labore utilium operum valida. Ipsa Deo placita, et [Col. 0709A] per doctrinam ejus digna, et praeteritorum scientia et futurorum cognitione perfecta.

481 10. Sapientia filiis, id est, bonis operibus, est fecunda.---Haec timentis Deum uxor totis domus suae lateribus diffusa, fecundae vitis modo, se per omnia operum nostrorum latera extendit. Domum autem non ambigitur hoc animae nostrae esse domicilium, quod sibi unusquisque, per timorem Dei et vias ejus ineundo, ad habitationem Sapientiae emundat. Ex hac igitur filii qui erunt, tamquam novella olivarum in circuitu mensae nostrae erunt. Non in circuitu convivii futuros ait esse, sed mensae. [(a) 1Kb] Mensa enim Domini est, ex qua cibum sumimus, panis scilicet vivi: cujus haec virtus est, ut ipse vivens eos qui se quoque accipiant vivificet. [(1) 1Kb] Est et mensa lectionum [Col. 0709B] dominicarum, in qua spiritalis doctrinae cibo alimur. [(b) 1Kb] Sed qui doctrinam Dei consectantur (de qua in psalmo alio scriptum est, Fiat mensa eorum coram ipsis in laqueum et in captionem et in retributionem et in scandalum (Ps. LXVIII, 23); in captionem enim illis et in scandalum omnis intellectae ipsius prophetiae lectio proficit); [(c) 1Kb] sed qui doctrinam Dei consectantur, nisi in operum bonorum ministerio versentur, mensae illius cibo non proficient. Nam sicut ex conjuge liberi, ita ex sapientia bonae voluntatis opera procreantur. Haec igitur tamquam novella olivarum mensam nostram circumibunt, id est, doctrinae nostrae cognitionem optimorum quasi ramorum fructibus obumbrabunt. Servavit autem etiam hanc propheta rationem, ut neophytam olivam diceret, id est, [Col. 0709C] nuper plantatam: quia per sapientiam, tamquam conjugem assumptam, cujus filii sunt opera fidelia, haec eadem in hac terra nostri corporis [(2) 1Kb] plantatur. Haec igitur uxor est modo vitis abundantis in domus nostrae lateribus diffusa: hi filii, id est, ex tali conjuge opera procreata, tamquam plantatae olivae in mensae nostrae circuitu [(d) 1Kb] assistent. Et quia haec timentium Deum beatitudo est; propheta subjecit, Ecce sic benedicetur omnis homo qui timet Dominum.

11. Beatitudo non est hujus saeculi; quaenam interim nobis concedatur. Sapientia innocentiae, innocentia beatitudinis parens.---Jungitur ad timentis meritum etiam prophetae votum dicentis: Benedicat te Dominus ex [Col. 0710A] Sion, et videas quae sunt bona Jerusalem. De Jerusalem et Sion jam in superioribus psalmis frequenter sumus locuti: ex quibus vel in quibus bonorum omnium consummatio speranda est. Nunc enim quamvis bonis 482 coelestibus perfruamur, tamen majora nobis in Sion et Jerusalem temporibus spe reservantur. Hoc enim saeculum promissorum bonorum capax non est. Vae enim nunc mundo a scandalis (Matth. XVIII, 7), in quo et zizania diabolus superserit, in quo regio est corruptionis, et locus iniquitatis, et convallis plorationis, in quo mundipotentes sunt harum tenebrarum. Sed habemus interim promissorum nobis bonorum lumen, in quo [(e) 1Kb] tamquam per speculum et in aenigmate felicium rerum imaginem contuemur: tunc facie ad faciem visuri, non interposita obscuritatis [Col. 0710B] nube, aut speculi aemulante splendore, sed vera et conspicabili beatitudinis nostrae contemplatione laetabimur, operum nostrorum fructus contuentes, et mercedem vitae innocentis videntes. Nam ut opera ex sapientia gignuntur, ita ex operibus retributio nascitur. Est ergo sapientia innocentiae mater: et rursum innocentia fructus retributionis parit. Hos ergo consequemur diabolo contrito, aculeo mortis retuso, et omni principe ac potestate hujus saeculi exempto, cum jam pax in nobis sit hoste victo et perempto: quod propheta psalmi ipsius conclusione testatur, dicens, VERS 5 et 6: Benedicat te Dominus ex Sion, et videas bona Jerusalem omnibus diebus vitae tuae, et videas filios filiorum tuorum, et videas pacem super Israel. Speremus ergo bona Jerusalem coelestis, [Col. 0710C] et Sion montis, et pacis Israel (Psal. LXXV, 3): quia locus Domini in pace est, in Domino nostro Jesu Christo, qui est benedictus in saecula saeculorum. Amen.



483 PSALMUS CXXVIII. Canticum graduum.

Saepe impugnaverunt me a juventute mea, dicat nunc Israel. Saepe impugnaverunt me a juventute mea: etenim non poterant mihi. Super dorsum meum fabricaverunt (Hil. fabricabant) peccatores: prolongaverunt iniquitatem suam. Dominus justus concidet (Hil. concidit) cervices eorum (Hil. peccatorum): confundantur et revereantur retrorsum omnes qui oderunt Sion. Fiant sicut [Col. 0711A] foenum aedificiorum, quod priusquam evellatur arescet (Hil. aruit): de quo non implebit manum suam qui metet, et sinum suum qui manipulos colliget. Et non dixerunt qui praeteribant, Benedictio Domini super vos, benedicamus vos in nomine Domini.




TRACTATUS PSALMI.

1. Patientiam docet hic psalmus. Piis frequens est et a teneris annis pugna.---Instituimur dictis propheticis ad tolerantiam praesentium passionum: et naturae nostrae infirmitas adversus saeculi injurias semper impatiens, suscipit [(a) 1Kb] patientiae doctrinam ab eo, qui in praesenti psalmo ait, Saepe impugnaverunt me a juventute mea. Non otiosa [(b) 1Kb] aetas religiosi viri est, neque quietam exigit vitam. Impugnatur jam ab ipsis [Col. 0711B] juventutis suae annis, et impugnatur saepe. Non novella itaque, neque rara impugnantium odia sunt; sed ea saepe etiam ab ipsis initiis aetatis infesta sunt. Et idcirco haec sunt quae fidem probant, quae patientiam testantur, quae invictae virtutis coronam merentur. Novit beatus apostolus Paulus hanc longi praelii coronam, dicens: Nemo coronatur, nisi qui legitime certaverit. Certamen tantum non sufficit ad coronam: legitime certandum est, id est, omnia passionum bella peragenda sunt; non sufficit semel neque unius certaminis bello militasse. Et audiamus [(1) 1Kb] hoc ipsum legitimum certamen [(c) 1Kb] , 484 cum dicit de se: In laboribus copiosius, in plagis abundantius, in custodiis eminentius, in mortibus frequenter: a Judaeis quinquies quadraginta [(d) 9Kb] una minus accepi, ter virgis [Col. 0711C] caesus sum, semel lapidatus sum, [(e) 37Kb] ter naufragavi, noctem et diem in profundo feci (II Cor. XI, 24). Merito iste tot et tantis praeliis perfunctus dicere ausus est: De caetero jam superest mihi corona justitiae (II Tim. IV, 8): quia nemo nisi qui legitime certaverit coronatur.

2. Injuriarum humanarum auctor diabolus, minister homo.---Huic etiam vox haec prophetica competit, VERS. 1: Saepe impugnaverunt me a juventute mea. Confidentiae maximae gratulatio est, tantorum et tam numerosorum bellorum recordari: sed nunc tacito impugnantium nomine, impugnatio sola memoratur. Et causa noscenda est, cur auctores impugnationis silentur. Omnes humanae injuriae, quae religiosis viris inferuntur, [Col. 0712A] non eosdem habent auctores, quos habent ministros. Executio quidem hominum est: sed diaboli instinctus est. Et hujus nobis intelligentiae Apostolus auctor est, dicens: Non enim nobis certamen est adversus carnem et sanguinem, sed adversus [(f) 17Kb] potestates mundi hujus potentes, harum tenebrarum, spiritalis nequitiae in coelestibus (Ephes. VI, 12); et rursum: Secundum principem aeris hujus, spiritus qui nunc operatur in filiis inobedientiae (Ephes. II, 2). Operantur ergo hae spiritales nequitiae in his, qui inobedientes Dei legi sunt, quos voluntatis suae tamquam operarios eligunt, in res suas alienae intercessionis ministerio usuri (Hil. usurae).

3. Neque solum id ex Apostoli dictis intelligimus, sed etiam ex libro Job docemur. Cum enim diabolus [Col. 0712B] potestatem tentandi Job postulasset (Job. I), per direptionem substantiae ejus primum [(g) 1Kb] desaeviturus homines ad pastorum caedem, et ad direptionem pecudum excitavit, eosque in hanc voluntatem latrocinii accendit. Egit ergo quod volebat per humanae operationis officium. Judas quoque in passione Domini ministerium diaboli fuit, et per eum effectum voluntatis propriae est exsecutus, evangelista testante ita: Intravit, inquit, satanas in Judam qui cognominatur Scariotha (Luc. XXII, 3).

4. Injurias inferens miseratione dignus, non ira.---In omni igitur quam perpetimur injuria, alterius opus, alterius instinctus est: et non sibi efficit, quisquis aliquid per turbulentae voluntatis impetum gerit. Non ergo his 485 irascendum est, a quibus aliqua [Col. 0712C] perpetimur, sed [(h) 1Kb] quotiens per contumelias ad iracundiam provocamur, quotiens per convicia ad lites excitamur, quotiens ad dolorem ac impiam damni querelam per rapinas et furta compellimur, aut in corporis voluptates [(i) 1Kb] blandae adhortationis sollicitamur instinctu; agnoscendus est hostis ille, per quem haec operum ac dictorum incentiva praebentur. Neque irascendum est hominibus alienae instigationis operariis (Reg. ms. operis): sed potius in his detestandi officii intercessio foeda miseranda est, quod sint vasa diaboli, satanae ministerium, et latrocinantium tela, et alienae militiae ac nequitiae [(2) 1Kb] portitores [(j) 1Kb] . Ob hanc ergo cognitionem propheta sine [Col. 0713A] distinctione nominis tantum impugnantium meminit, de his atque illis indiscrete locutus: quia per homines in se id quod spiritalium nequitiarum est gerebatur.

5. Crebrius sed frustra impugnatos quid dicere deceat. ---Coepit itaque tamquam ex persona sua Propheta; sed quid a nobis dici oporteret, quodam ipse confessionis exemplo ante praeloquitur. Talis enim ordo dictorum est: Saepe impugnaverunt me a juventute mea, dicat nunc Israel. Ante ergo docetur Israel quod dicere debeat: tum deinde tamquam doctus, et exemplo propheticae confessionis imbutus Israel ipse jam loquitur, VERS. 2: Saepe impugnaverunt me a juventute mea: etenim non poterant mihi. Talis religiosorum debet esse confessio. Et haec vera fidei probatio est, [Col. 0713B] ut qui saepe et a juventute impugnant, numquam tamen eorum quos et saepe et pridem [(a) 1Kb] impugnaverint, praepotentes sint. Adversus autem validiores et longum et frequens est praelium: et idcirco inimicae spiritalesque virtutes firmos fide et timore Dei viros et diu et saepe pertentant; quia iterari necesse est, quod et diu geritur, et numquam obtinetur. Maneamus ergo, ut saepe impugnemur: et saepe impugnati, habeamus hanc gloriam, ne aliquando cedamus; et hinc sit impugnationis nostrae assiduitas, quia non sit impugnantium praepotens fortitudo.

6. His dorso jugiter insidiantur adversarii.---Mos autem est eorum, qui nequaquam longis atque assiduis praeliis praevalent, ut victorem exercitum et firmis [Col. 0713C] agminibus incedentem 486 a tergo adeant, et dorso sicubi [(b) 1Kb] jam praetereat insidias machinentur, illic dolos fabricentur, illic omnia insidiarum artificia exerceant. Ita et peccatores, tentatos in cassum fideles viros euntes jam in veritatis via dorso adeunt, dorso insidiantur, dorso dolos concinnant. Et idcirco ait, VERS. 3: Supra dorsum meum fabricabant peccatores. Currit Apostolus (Phil. III, 13), ea quae retro sunt obliviscens, seque in ea quae priora sunt extendens. Lex [(c) 1Kb] ad fideles ita locuta est: Persequentur te inimici tui, et non comprehendent. Non comprehendisse autem eos docet, cum ait, fabricabant: indefiniti enim temporis significatio est. Fabricabant enim semper, numquam fabricationis suae effectum [Col. 0713D] consequentes, indefesso fidei cursu [(d) 1Kb] eo, [Col. 0714A] cui quotidie supra dorsum fabricabantur bella, currente.

7. Funis peccatorum.---Atque hanc pertinacem infestantium iniquitatem sequens versus absolvit: Prolongaverunt [(1) 1Kb] iniquitatem [(e) 1Kb] suam. Esaiae prophetia est, dicentis: Vae qui trahunt peccata sua tamquam funem tongum (Esai. V, 18). Non desinunt enim peccatis peccata connectere, [(2) 1Kb] et tamquam funem longum ea implexa semper extendere. Sancto enim currente, et peccatoribus in dorsum fabricantibus, cum huic ad destinatum currendi, illis semper fabricandi modus nullus sit; fit peccatorum prolixa series et multiplex longitudo.

8. Dei patientia. Cervix dura contumaciam designat. ---Sed quid tandem hanc iniquitatum longitudinem [Col. 0714B] maneat, noscendum est. Sequitur enim, VERS. 4: Dominus justus [(3) 1Kb] concidet [(f) 9Kb] cervices peccatorum. Justus Dominus, patiens scilicet in ultionem, dissimulator ad poenitentiae tempus, non inter exordia humanae iniquitatis promptus ad poenam, sed desinendi a criminibus [(g) 1Kb] seram licet voluntatem peccatoris exspectans, tum cervices concidet, cum sine aliquo desinendi modo fabricatur, cum in longum peccata tenduntur, cum jam omne patientis misericordiae tempus exclusum est. Exprobrari autem semper contumacibus legis meminimus, quod dura cervice sint: cum cervicosum populum esse Moyses ad Deum arguit (Exod. XXXII, 9); cum propheta filiabus Sion exprobrat, quod alta cervice incedant (Esai. III, 16); cervice scilicet 487 jugum dedignante, operibus [Col. 0714C] fidei insolente, patientia Dei ad producendam peccatorum longitudinem abutente. Submittenda autem cervix est jugo suavi, ad quod Dominus invitat, dicens: Tollite jugum meum super vos, et discite a me quia mitis sum et humilis corde (Matth. XI, 29). Non concidenda cervix est, huic se jugo subdens. Est enim hoc humilitatis et mansuetudinis jugum, non semper impugnans, non in dorso fabricans, non peccata prolongans, sed humilitate et patientia cervicem subditam fovens, superba illa insolentique cervice justi judicii concidenda decreto.

9. Sion mons. Speculatio interpretatur. Corpus Christi gloriosum significat. Corpus Christi Ecclesia. Hanc qui [Col. 0714D] odit Christum odit. Criminis poena.---Dehinc sequitur, [Col. 0715A] VERS. 5: Confundantur et [(a) 1Kb] revertantur retrorsum omnes, qui oderunt Sion. Frequenter admonuimus Sion montem esse Jerusalem proximum. Sed cum rex Sion, cum filia Sion, cum portae Sion a prophetis nuncupantur: primum ipso nomine intelligi oportet aliud sub Sion significatione monstrari. Sion enim speculationis interpretatio est: quod enim nobiscum speculatio, id hebraice Sion dicitur. Tum deinde dicti apostolici meminisse nos convenit, ad montem Sion et Jerusalem coelestem accessisse nos, in Dominum nostrum Jesum Christum credentes (Heb. XII, 22): in cujus glorificato corpore, quod in coelestem gloriam transformatum est, spei nostrae honorem speculamur, humilitatis nostrae corpore in gloriam corporis sui conformando. Ecclesiam autem [Col. 0715B] esse corpus Christi, cujus invicem membra sumus, Apostolus testis est (Eph. I, 23), [(b) 1Kb] quae ipsa sit Sion mons Domini, regis filia, civitas sancta, vivis lapidibus in fundamento prophetarum et Apostolorum aedificata. Hanc ergo Sion quisquis odit, odit eum cujus et corpus est: est enim speciale adversus fideles infidelium odium. Confundendi ergo erunt qui Sion oderunt, retrorsum revertentur, non in coelestia currentes, neque ad futura tendentes, sed ad terrena sua et originalia revertentes; pudorem iniquitatis et infidelitatis suae judicii tempore sentientes, et in poenalem corporum sensum, amissa resurrectionis demutatione redeuntes.

10. Inanes impiorum labores, aedificia alia firma, alia infirma.---Idipsum autem psalmi consequentia [Col. 0715C] docent. VERS. 6-8: Fiant sicut foenum aedificiorum, quod priusquam evellatur aruit: de quo non implebit manum suam qui metet, et sinum suum qui manipulos colliget. Et non dixerunt qui praeteribant, Benedictio Domini super vos. Nullum, ut arbitror, secundum corporalem intelligentiam 488 aedificiorum foenum est: est autem agri, ejusdemque fructuosissimi. Ergo nihil hic secundum aurium sensum tractandum atque opinandum est. Sunt autem secundum Scripturae auctoritatem aedificia firma, sunt et infirma. Firma sunt, quae fundamentis fidelibus supra petram jacta, fluviis, ventis, inundationibus non moventur (Matth. VII, 25). Sunt et infirma, quae arenoso aedificata fundamine, cum tempestates ortae erunt, efficiunt ingentem [(c) 1Kb] ruinam (Ib., 27). Sunt et sationes duae secundum [Col. 0715D] Apostolum, spiritus atque carnis: et qui spiritalia [(1) 1Kb] serit, spiritalia metet; et qui carnalia [Col. 0716A] serit, carnalia metet (Gal. VI, 8). Ergo qui saepe et pridem impugnabant, qui super dorsum fabricabant, qui prolongaverunt iniquitates, quorum concidentur cervices,qui oderunt Sion, hi sicut foenum aedificiorum erunt [(d) 1Kb] inutiles, et corporeae hujus praesentisque vitae fructum cassum inanemque referentes. Aedificia enim atque tecta, secundum evangelicam comparationem, humana sunt corpora, aut fide firma, aut infidelitate ruitura. Ab hoc etiam aedificii tecto instante persecutione, Dominus unumquemque vetuit descendere, dicens: Et qui super tectum est, non descendat tollere de domo aliquid (Matth. XXIV, 17). Certe in persecutione fugiendum est: et quomodo de tecto inhibuit descendere, [(e) 1Kb] nisi cura corporis derelicta, quia super tectum insistens, id est, super [Col. 0716B] terrenam naturam manens, humilia repetere et descendere ad inferiora prohibetur? Verum impii aedificiorum foenum sunt, inania enim severunt: et foenum etiam antequam evellatur arescens, de quo neque manum suam messor [(2) 1Kb] implebit [(f) 1Kb] , neque sinum manipulos collecturus onerabit, non praeteriens fructum gratulatione benedixit. Inanes sunt, vacui sunt, inutiles sunt: inania enim et inutilia severunt. O infelices labores, et infructuosa carnis opera, infructuoso aedificiorum foeno comparata, et antequam evellantur arida, id est, ante ipsum inutilis ipsius messis tempus emortua.

11. Operum ac bonae voluntatis discrimen.---Sed quia horum aedificiorum foenum carnalium operum fructus esse tractavimus; considerandum est quae [Col. 0716C] differentia sit in eo qui implet manum et qui manipulos sinu colligit. Non enim idem est, neque Scriptura res easdem iterare geminis elocutionibus solita est; plus est enim sinu colligere, quam manum replere. Et quidem qui manum replent, fructum recipere recte gestorum videntur: quia in manibus sermo divinus opera 489 significat; in sinu vero, conscientiae et fidei et perfectae voluntatis demonstratur affectus. Plus enim metit conscientia, quam gesta: haec namque manum replent, manipulos vero illa [(g) 1Kb] colligit. Duos denarios viduae inopis acceptiores Dominus habet copiosis divitum nummis (Luc. XXI, 3). Tanto praestat operibus voluntas. [(h) 1Kb] Et opera quidem manum implent [(3) 1Kb] : sed sinus manipulis sunt capaces. Ergo hoc aedificii foenum neque metentis manum, [Col. 0716D] neque manipulos colligentis sinum replebit.

12. Transeuntes, supra terrena animo elati.---Sed [Col. 0717A] neque praetereuntes dicent: Benedictio Domini super vos. Et qui sunt praetereuntes, nisi qui [(a) 1Kb] peregrinantes corporalis vitae saeculum transeunt; non manentes in his quae nulla sunt, sed ad aeterna tendentes; neque his quae conspectui subjacent immorantes, sed ad invisibilia pergentes? Ut autem penitus qui [(1) 1Kb] sunt transeuntes intelligamus; audiamus Moysen, cum in rubo ignem conspexit sine damno rubi in quo conflagrabat ardentem. Ait enim: Transibo, et videbo visionem hanc (Exod. III, 3). Quid est istud, transibo? Nulla eum locorum intervalla [(2) 1Kb] discreverant, eodem in loco et loquitur et videt: quid ergo transit? Transit plane corporales carnalesque curas: et soceri sui oves pascens, in coelestem cognitionem relictis terrenis operibus excedit. Verum et ipse pertransit, [Col. 0717B] qui in superiore psalmo ait: Vidi impium superexaltatum, et elevatum sicut cedros Libani: et transivi, et ecce non erat (Psal. XXXVI, 35 et 36). Quem admiratus in saeculi rebus est, quem [(b) 1Kb] in corporeis operibus manens excelsum elatumque conspexit; hunc transiens, id est, peregrinus saeculo factus, et in coelestem ac spiritalem cognitionem de terrenis et caducis rebus excedens, hunc [(c) 1Kb] nihilum habuit, etiam non esse dixit, et mortuum deputavit. Negant ergo aedificiorum foeno praetereuntes Dei benedictionem, fructibus aridis et caducis scientes gratiam divini muneris denegandam.

13. Imprecatione vacat Propheta.---Sed Prophetae vota dura atque aspera esse credentur: totus enim ejus sermo tamquam optantis fuit, cum ait: Fiant [Col. 0717C] sicut foenum aedificiorum. Sed absit istud ut Propheta imprecatus esse credatur. Prophetali autem scientia haec locutus est; et cognitionis fuit sermo iste, non voti: simul ut peccatoribus terror ingrueret, inanitatem fructuum suorum arescentium cognituris.

490 14. Paenitentibus orat benedictionem.---Porro autem votorum suorum ostendit affectum, dicens: Benedicamus [(d) 1Kb] vos in nomine Domini. Prompta benedictio est, si hi qui serebant aedificiorum foenum, [(e) 1Kb] serere incipiant quod messoris manum et colligentis manipulos sinum repleat. Aridis ergo operibus emortuos fructus suos in foeno aedificiorum Propheta monstravit, benedictiones negando: vota autem sua erga poenitentium salutem pro reditu bonae operationis ostendit, benedictiones rursum quas negavit optando. [Col. 0717D] Seramus ergo utiliter, et labores nostros in replendis [Col. 0718A] manibus ac sinibus praeparemus: ut benedictionum Dei participes simus in Domino nostro Jesu Christo, qui est benedictus in saecula saeculorum. Amen.



PSALMUS CXXIX. Canticum graduum.

De profundis clamavi ad te Domine, Domine exaudi vocem meam. Fiant aures tuae intendentes in vocem orationis meae. Si iniquitates observes (observabis) Domine, quis sustinebit te (Domine, omisso te)? Quoniam apud te propitiatio est, et propter legem tuam sustinui te, Domine. Sustinuit anima mea in verbum tuum: speravit anima mea in Domino. A custodia matutina usque in noctem speret Israel in Domino: quia apud Dominum misericordia, et copiosa apud eum redemptio. Et ipse redimet Israel ex omnibus iniquitatibus [Col. 0718B] eorum.




TRACTATUS PSALMI.

1. Dei secreta homo non penetrat: quatenus ea scrutari pium sit.---Inter multa praeclara, quae ad Romanos Apostolus scribit, cum de fide gentium et infidelitate Judaeorum locutus esset, et multa [(3) 1Kb] de judiciis Dei decretisque tractasset, ait: O profundum divitiarum sapientiae et scientiae Dei, quam sunt [(f) 1Kb] inscrutabilia judicia ejus, et investigabiles 491 viae ejus? Quis enim cognovit sensum Domini, aut quis consiliarius ejus fuit? aut quis ante dedit ei, et retribuetur illi? Quia ex ipso, et per ipsum, et in ipso sunt omnia: ipsi claritas in saecula saeculorum (Rom. XI, 33 et seqq.). Humanae infirmitatis religiosa confessio est, ex Deo hoc solum nosse quod Deus est. Caeterum secreta illa [Col. 0718C] et profunda imperspicabilis judicii decreta mens terrena non penetrat. Investigare quidem ea perscrutarique pium est, sed inscrutabilia ea esse et investigabilia confitenda sunt: quorum est alterum religiosae voluntatis, alterum imperspicabilis naturae. Quis enim causas naturasque coeli et hujus et superioris et caeterorum sciet? Quis angelorum et potestatum et dominatuum et thronorum et principatuum officia rationesque perceperit? Quis Cherubim et Seraphim perpetuas voces aeternasque intelliget? quis laudantes Deum super coelum aquas cognoscet? quis solis, lunae et astrorum lumina comperta sibi esse gloriabitur? quis hanc inanis nobis, ut [(g) 1Kb] putamus, aeris plenitudinem, metietur? Jam vero quis aut dispositionem orbis terrarum, aut elementorum virtutes [Col. 0718D] aut temporum mutationes, aut fluminum cursus, [Col. 0719A] aut maris fines, aut Oceani vicissitudines, aut ventorum flatus, aut naturas animalium, aut rabies bestiarum, aut genera arborum, aut virtutes radicum, et origines animarum, et incrementa corporum, et infantium mortes, et senum vitam et labores saeculi, et sanctorum gloriosas calamitates, et irreligiosorum infelices beatitudines, et legis et prophetarum et evangeliorum et apostolorum [(a) 1Kb] arcano coelesti libros consecratos, plenae cognitionis scientia consequetur?

2. Vox aut nescientis aut patientis, aut precantis.---In his igitur omnibus haerens ac detentus Propheta, ex interno cordis sui secreto, secundum Apostoli vocem et ipse [(1) 1Kb] clamat, dicens, VERS. 1: De profundis clamavi ad te, Domine. Pone illum, secundum Apostolum, in profundo divitiarum Dei imperscrutabilium [Col. 0719B] et investigabilium demorantem (Rom. XI, 33), statue illum de profundo humanarum calamitatum aestu precantem, secundum eam Domini quae in anteriore psalmo est vocem: Veni in profundum maris, et tempestas demersit me (Psal. LXIII, 3); existima illum non labiis, sed secreto, ut jussum est, cordis orare (Matth. VI, 6): apta aut ignorationi, aut passioni, aut orationi vox ista dicentis est: De profundis clamavi ad te, Domine; dum aut nescit, aut patitur, aut precatur. Et quia de profundis clamat; confidenter ait: Domine exaudi vocem meam, VERS. 2: fiant aures tuae intendentes 492 in vocem orationis meae.

3. Deum audire, et aures in precem intendere quid differant. Deo incorporeo quid membra adscripta.---Sed quaerendum est an idipsum sit, exaudi vocemmeam; [Col. 0719C] et, VERS. 2: fiant aures tuae intendentes in vocem orationis meae. De profundis enim orat, et profundum est quidquid orat. Ac primum intelligendum est, Deum incorporalem esse, neque ex partibus quibusdam atque officiis membrorum, ex quibus unum corpus efficitur, consistere. Legimus enim in Evangelio, Quoniam Deus spiritus est (Joan. IV, 24), invisibilis scilicet et immensa atque intra se manens et aeterna natura. Scriptum quoque est: Quoniam spiritus carnem et ossa non habet (Luc. XXIV, 39). Ex his enim corporis membra consistunt, quibus substantia Dei non eget. Deus autem, qui et ubique et in omnibus est, totus audit, totus videt, totus efficit, totus incedit. [Col. 0720A] Et hoc ex Scripturis docemur, cum dicitur: Ego sum Deus appropians, et non de longe (Jer. XXIII, 23); et rursum: Quoniam in ipso vivimus, et movemur, et sumus (Act. XVII, 28). Virtus ergo Dei, quae aequalis [(2) 1Kb] et indiscreta est, officiorum ac membrorum habet nomina: ut virtus qua videt, oculi sint: virtus qua audit, aures sint; virtus qua efficit, manus sint; virtus qua adest, pedes sint: officiorum diversitates virtutis hujus potestate peragente. Deus ergo ubique est, et ubique adest, audit, videt, efficit: sed orandus a nobis est, ut secundum precem nostram adsit, audiat, videat, efficiat. Naturae suae est ut audiat; sed fidei nostrae est ut precemur audiri. Audit conviciantes, audit maledicentes, audit etiam intra secreta cordis loquentes: sed fides officium suum exsequitur, [Col. 0720B] ut Dei auditionem roget; ut qui per naturam suam audit, per orantis precem dignetur audire.

4. Contra Anthropomorphitas. Homo constat corpore et anima. Deus non est compositus.---Quod si qui forte corporeum Deum et conformabilem et membris diversum, quia non idem oculus quod et manus est, ob id esse existimabit quod dictum est: Faciamus hominem ad imaginem et similitudinem nostram (Gen. I, 26): primum meminisse debet hominum [(3) 1Kb] institutionem naturis duabus contineri, animae scilicet et corporis, quarum alia spiritalis, alia terrena est; et inferiorem hanc materiam (corpus) in efficientiam atque operationem naturae illius fuisse potioris (animae) aptatam. Ergo quisquis ita volet credere, ut corporalis Deus sit, quia ad imaginem ejus homo factus est; compositum [Col. 0720C] esse Deum statuet, ex potiore scilicet inferiorique natura, quia de talibus homo constat. Quidquid autem compositum est, necesse est non fuerit aeternum; quia compositio habet initium [(b) 1Kb] quo corporatur ut 493 maneat. Sed haec infidelitatis deliramenta sunt, dum per [(c) 1Kb] coelestis naturae ignorationem, intra has opinionis angustias vitio ingenii degeneris coarctatur.

5. Hominem condendo tria egit.---Deus autem semper et in omnibus manens ubicumque idem, et ipse nusquam non totus, cum pulcherrimum opus perfecto jam mundo inchoaret, hominem scilicet ad imaginem sui faciens, eum ex humili natura coelestique composuit, anima videlicet et corpore. [(d) 1Kb] Et [Col. 0721A] prius quidem animam divino illo et incomprehensibili nobis virtutis suae opere constituit. Non enim cum ad imaginem Dei hominem fecit, tunc et corpus effecit. Genesis docet longe postea, quam ad imaginem Dei homo erat factus (Gen. II, 7), pulverem sumptum, formatumque corpus (Ibidem); dehinc rursum in animam viventem per inspirationem Dei factum, naturam hanc scilicet terrenam atque coelestem quodam inspirationis foedere copulatam.

6. Imago Dei in homine secundum animam.---Scit se beatus apostolus Paulus per interiorem et exteriorem hominem dissidere. Per interiorem quidem hominem delectatur [(a) 1Kb] lege, per exteriorem vero hoc quod non vult agit: cum interior homo spiritus opera desiderat, exterior voluptates corporis concupiscit [Col. 0721B] (Rom. VII, 22 et 23). Ergo ad imaginem Dei homo interior effectus est rationabilis, mobilis, movens, citus, incorporeus, subtilis, aeternus. Quantum in se est, speciem naturae (divinae) principalis imitatur, dum transcurrit, dum circumvolat, et dicto citius nunc ultra oceanum est, nunc in coelos evolat, nunc in abyssis est, nunc orientem occidentemque perlustrat, dum numquam ut non sit aboletur (natura quidem Dei in his omnibus est), neque ut alibi adsit, decedit aliunde. Sed anima humana in hac sensus sui mobilitate ad imaginem opificis sui facta est (Duo mss. animus humanus . . . factus est), dum naturam Dei mobilitas animae perennis imitatur (subaudi dum, nisi malis cum Turon. ms. habens), nihil in se habet corporale, nihil terrenum, nihil [Col. 0721C] grave, nihil caducum. Et audiamus adhuc Paulum hoc ita docentem: Exspoliantes veterem hominem cum gestis ejus, et induentes novum, qui renovatur in cognitionem secundum imaginem Creatoris (Coloss. III, 9 et 10). Numquid aliquid corporale induimus, cum in 494 agnitionem renovamur? Nihil, ut opinor. Induimus autem agnitionem Dei, fidem aeternitatis, innocentiae sinceritatem, et bonitatis mores. Haec enim animae magis sunt indumenta, quam corporis, quae omnia Deo propria sunt. Haec, [(b) 1Kb] in agnitionem novi, induimus: ut in omni ministerio animae nostrae, simus secundum imaginem Creatoris, bonitatis et sanctitatis et charitatis agnitione perfecti. Haec propter aures Dei, ne corporalis existimaretur, tractata brevibus sunt.

[Col. 0721D] 7. Membra Dei dici possunt angelicae virtutes. His [Col. 0722A] Deus non eget, sed nos.---Et quamquam haec ita se ut dicta sunt habeant; tamen meminimus esse plures spiritales virtutes, quibus angelorum est nomen, vel ecclesiis praesidentes. Sunt enim, secundum Joannem, Asianis ecclesiis angeli (Apoc. I, 20). Sunt et, Moyse testante, secundum numerum angelorum fines gentium Adae filiis constituti (Deut. XXXII, 8). Sunt et, Domino docente, pusillorum angeli quotidie Deum videntes (Matth. XVIII, 10). Sunt, secundum Raphael ad Tobiam loquentem (Tob. XII, 15), angeli assistentes ante claritatem Dei, et orationes deprecantium ad Deum deferentes (Ibid., 12). Hoc ideo commemoratum sit, ut si forte hos esse oculos, vel aures, vel manus, vel pedes Dei intelligere voluerimus; habeamus non improbabilis intelligentiae auctoritatem: [Col. 0722B] maxime cum scriptum sit: Sunt enim efficientes spiritus, in ministerium missi propter eos qui haereditabunt salutem (Heb. I, 14). Intercessione itaque horum non natura Dei eget, sed infirmitas nostra. Missi enim sunt propter eos qui haereditabunt salutem: Deo nihil ex his quae agimus ignorante, sed infirmitate nostra ad rogandum et promerendum spiritalis intercessionis ministerio indigente.

8. Peccati et iniquitatis discrimen.---Dehinc sequitur, VERS. 3: Si iniquitates observabis [(1) 1Kb] Domine, Domine quis sustinebit? Non negligenter dicti hujus ratio tractanda est. Non enim ait: Si peccata observabis, [(2) 1Kb] sed: Si iniquitates observabis [(c) 1Kb] . Differt enim iniquitas a peccato. Numquid Deus peccata non observabit, et criminum memoria non erit? [Col. 0722C] Erit certe: [(d) 1Kb] quin etiam de otioso verbo rationem unusquisque praestabit (Matth. XII, 36), et omnis in carcerem missus reddet novissimum quadrantem (Matth. V, 26). Differre autem iniquitatem et peccatum docemur, cum dicitur: Beati quorum 495 remissae sunt iniquitates, et quorum tecta sunt peccata (Psal. XXXI, 1): et rursum: Iniquitatem meam ego [(e) 9Kb] agnovi, et peccatum meum non abscondi (Ibid., 5). Iniquitas enim omnis, transgressio legis Dei est, quae est gravior peccato. Quod idipsum Apostolus absolutissime distinxit, dicens: Qui enim [(f) 36Kb] inique peccaverunt, inique peribunt: qui autem per legem peccaverunt, per legem judicabuntur (Rom. II, 12). Ergo peccatum iniquitatis jam periit, caeterum peccatum legis judicabitur. Peccatum autem iniquitatis est, [Col. 0722D] quidquid extra legem delinquitur, ut gentilium (Duo [Col. 0723A] mss. gentium) crimina sunt, quae jam cum ipsa legis ignoratione damnata sunt. [(a) 1Kb] Legis autem peccata judicanda sunt: quia licet peccata sunt, tamen in lege peccata sunt. Ergo si Deus iniquitatum recordetur, quis sustinebit furta, caedes, falsa testimonia, stupra, perjuria? Haec enim crimina sunt, quae inique, id est, extra legem Dei geruntur, quaeque novae generationis Sacramento abluuntur.

9. Filius nostra redemptio, qui cum Patre unum sit. ---Sed horum plane jam Deus non recordatur: et cur non recordetur, in sequenti versu Propheta demonstrat, dicens, VERS. 4: Quia apud te propitiatio est. Est enim unigenitus Dei filius Deus Verbum redemptio nostra, pax nostra, in cujus sanguine reconciliati Deo sumus. Hic est, qui venit tollere peccata mundi, qui cruci chirographum legis [(b) 1Kb] affigens, [Col. 0723B] edictum damnationis veteris delevit (Coloss. II, 14). Sive igitur ad Patrem, sive ad Filium oratio Prophetae esse existimabitur [unum enim ambo sunt: et qui vidit Filium, vidit et Patrem, quia Pater in Filio, et Filius in Patre est. Ex similitudine gloriae alter in altero gloriosus est; gloriosus Filius, quia dignus consortio Patris sit; gloriosus Pater, [(1) 1Kb] [(c) 1Kb] digni consortio Filii], [(d) 1Kb] recte ad quem voles, Propheta dixisse credetur: Quia apud te propitiatio est; quia in Patre secundum similitudinem gloriae Filius est; et Filius ipse pro peccatis nostris et propitiatio et redemptio et deprecatio est, iniquitatum nostrarum, quia ipse earum propitiatio sit, non recordans.

[Col. 0723C] 10. Legem observanti Prophetae spes est Christus, et hoc tota vita.---Scit autem Propheta ingentis periculi 496 rem esse, inique, id est, sine lege peccare quia peccato sine lege [(2) 1Kb] perditio est, peccato autem in lege judicium est. Et idcirco ait: Propter legem tuam sustinui te, Domine. Lex autem sancta et spiritalis est, et in ea verba vitae sunt, et legis finis Christus est: et hoc sequenti versu ostenditur. Ait enim: Sustinuit anima mea in verbum tuum. Corporalia [Col. 0724A] quidem legis officia Propheta exsequitur, scilicet sacrificiorum et holocaustomatum et neomeniarum et sabbatorum, quae omnia umbra sunt futurorum: sed anima ejus sustinuit in verbum Dei. Propter legem ipse sustinet, id est, ut dixi, corporaliter officia legis gerit. In verbum autem Dei anima sua sustinet: scilicet filii Dei adventum, qui et Verbum Dei, et Deus Verbum est, spiritali fide exspectat. Qualiter autem exspectet, demonstrat dicens, VERS. 5 et 6: Speravit anima mea in Dominum, a custodia matutina usque in noctem. Recordemur evangelicae comparationis tenorem, et meminerimus quosdam operarios vineae omnem diem in labore transigere. A custodia matutina usque in noctem Propheta sperat: nullum tempus habet vacuum, totius diei indefessus [Col. 0724B] operarius est.

11. Nec desperandum ei, qui non omnem diem in spe Domini exegit.---Sed quid tandem erit spei? Non [(3) 1Kb] omnis ita diem suum [(e) 1Kb] in spe Domini exigit; sunt enim operarii horae tertiae, sunt sextae, sunt nonae, sunt et undecimae: et videtur Propheta, qui a custodia matutina usque in noctem speravit, spem nobis evangelicae mercedis abscindere. Non abscindit plane. Ait enim: Speret Israel in Domino. Sine praefinitione temporis spei adhortatio est. Ille quidem, ut perfectus operarius, a custodia matutina usque in noctem speravit. Sed ad spem omne tempus est liberum: et mercedem non operis, sed misericordiae, undecimae horae operarii consequentur (Matth. XX, 9). Ita enim ait: Speret Israel in Domino, [Col. 0724C] VERS. 7 et 8: Quia apud Dominum misericordia, et copiosa apud eum redemptio. Et ipse redimet Israel ex omnibus iniquitatibus eorum. Bonus est in quem speratur: et sperandum in eo est, quia misericors est, quia copiosa apud eum redemptio est, quia [(4) 1Kb] redemit ab omnibus iniquitatibus 497 suis universos. Hora undecima est, conclusa sunt dici tempora: curramus omnes, festinemus ne nox adsit, [(f) 2Kb] ne hora praetereat. Senes sumus, nox mortis insistit, [Col. 0725A] nec ad undecimam saltem vitae nostrae horam [(a) 1Kb] procedimus. Beatus quidem qui a mane usque ad noctem laborans, pactum denarium tamquam debitum postulat: sed quia bonus est Dominus, quia misericors est, speremus in eum; ut undecimae licet horae operarii, diurni laboris denarium consequamur per Dominum nostrum Jesum Christum, qui est benedictus in saecula saeculorum. Amen.



PSALMUS CXXX. Canticum graduum.

Domine, non est exaltatum cor meum, neque elati sunt oculi mei. Neque ambulavi in magnis, neque in mirabilibus super me. Si non humiliter sentiebam, sed exaltavi animam meam. Sicut ablactatum super matrem suam, sic retribues in animam meam. Speret [Col. 0725B] Israel in Domino, ex hoc nunc et usque in saeculum.




TRACTATUS PSALMI.

1. Psalmi hujus doctrina. Humilitas maximum fidei nostrae opus.---Brevis psalmus est, et distinctione magis quam Tractatu explicandus: ad humilitatem nos et mansuetudinem [(b) 1Kb] docens. Et quia plurimis aliis locis nonnulla de humilitate tractavimus, otiosum est eadem repetere. Certe meminisse debemus maximum fidei nostrae opus esse humilitatem: cum hanc pro optimi operis conscientia propheta commemoret, dicens, VERS. 1: Domine, non est exaltatum cor meum. Optimum enim sacrificium Deo, cor contribulatum (Ps. L, 29). Non ergo cor secundis rebus efferendum est: sed Dei metu intra mansuetudinis [Col. 0725C] fines humilitate cohibendum.

498 2. Oculi ad Deum, non ad aliud efferendi. ---Neque elati sunt oculi mei. Alia istud proprietate graecitas elocuta est, dicens: , id est, non ex alio in aliud elati sunt. Elevandi autem oculi secundum dicta prophetae sunt, Elevate oculos vestros, et videte quis ostendit haec omnia (Esa. XL, 26). Et Dominus in Evangelio ait: Elevate oculos vestros, et conspicite regiones: quia albae sunt ad messem (Joan. IV, 35). Elevandi ergo sunt oculi; sed non rursum [(c) 1Kb] in aliud elevandi: ut semel in id quod elati sunt perseverent.

3. Erectus in Deum David, de gloria sua non insolescit. ---Dehinc sequitur: Neque ambulavi in magnis, [Col. 0726A] neque in mirabilibus super me. Magni periculi res est, si in modicis ambulamus, et si non in mirabilibus demoramur. Magna eloquia Dei sunt, ipse mirabilis in excelsis est: et quomodo tamquam bonum opus de se Propheta praefert, quod in magnis et mirabilibus non ambulet? Sed cum addidit, super me; in his non ambulat, [(d) 1Kb] quae hominum mirabilia et magna creduntur. David enim et propheta et rex, erat humilis antea et abjectus, neque convivio patris sui dignus: sed Deo complacuit, unctus in regem est, adspiratus est in prophetam. Non insolescit in regno, non odiis commovetur: [(1) 1Kb] persequentem se amat, inimicorum mortes honorat, incestuosis et parricidalibus filiis parcit. Imperator contemnitur, pater laeditur, propheta vexatur: ultionem non ut propheta [Col. 0726B] orat, vindictam non ut pater sumit, contumeliam non ut imperator exsequitur. In his ergo quae super se magna et mirabilia sunt, non ambulat.

4. Corde humilis est, non sensu.---Sed videamus quae sequuntur. VERS. 2. Si non humiliter sentiebam, sed exaltavi animam meam. Quae prophetae ista diversitas est? Non exaltat cor: exaltat animam. Non in magnis et mirabilibus super se ambulat: sed non humiliter sentit. Excelsus animo est, et corde submissus. Humilis in suis est; sed non humilis in sensu est. Sensus enim ejus in coelo est (Mic. ms. in coelum), anima ejus est in excelsis. [(2) 1Kb] Corde autem (ex quo secundum Evangelium exeunt cogitationes malae, homicidia, adulteria, fornicationes, furta, falsa testimonia, blasphemiae (Matth. XV, 19) [Col. 0726C] humilis est, suavi illi mansuetudinis 499 jugo subditus est. Tenendus ergo humilitatis et altitudinis modus est: ut corde humiles, sensu vero et anima simus excelsi.

5. Panem vivum esurit.---Dehinc sequitur: Sicut ablactatum super matrem suam, sic retribues in animam meam. Ablactato Isaac, accepimus Abraham fecisse coenam (Gen. XXI, 8): quod ablactatus, jam puerili [(e) 1Kb] aetati proximus [(3) 1Kb] cibum lactis excederet. Et Apostolus omnes [(f) 1Kb] rudis fidei, et infantilis adhuc in Dei rebus scientiae, lacte potat (Hebr. V, 12). Ergo profectus maximus est, jam lacte non indigere. Ad fortiorem enim cibum transisse filium suum Abraham, etiam convivii laetitia testatus est: [Col. 0727A] et Apostolus carnalibus et parvulis in Christo panem negat (I Cor. III, 2). Propheta itaque orat, quia non exaltaverit cor suum, quia non in magnis et mirabilibus suis ambulaverit, quia non humilia senserit, sed exaltaverit animam suam, uti tamquam ablactato super matrem suam retribuatur animae ejus: scilicet perfecti et coelestis et viventis panis retributione sit dignus, quia per superiora quae commemoravit opera, cibum jam lactis excesserit.

6. Sed neque sibi tantum hunc vivum e coelis panem precatur; universos autem ad ejus spem adhortatur, dicens, VERS. 3: Speret Israel in Domino, ex hoc nunc et usque in saeculum saeculi. Spem nostram nullo fine temporum claudit, in immensum expectationis nostrae fidem tendit. In saeculum saeculi [Col. 0727B] sperandum est: [(1) 1Kb] quia [(a) 1Kb] per spem praesentis saeculi, spem futuri saeculi consequemur, in Domino nostro Jesu Christo, qui est benedictus in saecula saeculorum. Amen.



PSALMUS CXXXI. Canticum graduum.

Memento Domine David, et omnis mansuetudinis ejus. Sicut juravit Domino, volum vovit Deo Jacob. Si intrabo in tabernaculum domus meae: si adscendero in lectum stratus (Hil. strati) mei. Si dedero somnum oculis meis, et palpebris meis dormitationem, donec inveniam locum Domino, tabernaculum Deo Jacob. Ecce audivimus eam in Ephratam (Ephrata), invenimus eam in campis silvae. Intravimus (Hil. introibimus) [Col. 0727C] in tabernacula ejus: 500 adorabimus in loco ubi steterunt pedes ejus. Surge (exsurge), Domine, in requiem tuam, tu et arca sanctificationis tuae. Sacerdotes tui induantur justitiam, et sancti tui exsultent (laetentur). Propter David servum tuum, nonne avertas faciem Christi tui. Juravit Dominus David veritatem, et non frustrabitur eum: De fructu ventris tui ponam super sedem tuam (Hil. meam). Si custodierint filii tui testamentum meum, et testimonia mea haec quae docebo eos; et filii eorum usque in saeculum sedebunt super sedem tuam: quoniam elegit Dominus Sion, praeelegit eam in habitationem sibi. Haec requies mea in saeculum saeculi: hic habitabo, quoniam praeelegi eam. Viduam ejus benedicens benedicam: pauperes ejus saturabo panibus. Sacerdotes ejus induam salutari: [Col. 0727D] et sancti ejus exsultatione exsultabunt. Illuc producam cornu David: paravi lucernam Christo meo. [Col. 0728A] Inimicos ejus induam confusione: super ipsum autem floreat (floriet) sanctificatio mea.




TRACTATUS PSALMI.

1. Christum canit hic psalmus. Ad David perperam a Judaeis refertur. Eorum erga sacros libros religio.---Omnes quidem anteriores psalmi graduum in profectum nos spei celsioris extollunt: et per doctrinam fidei, spei, confessionis, humilitatis, [(b) 1Kb] operationis in sublime gradibus suis provehunt. Sed hic praecipue psalmus [(c) 1Kb] nos ad cognitionem filii Dei edocet, et sacramento assumptae ab eo carnis instituit. Coepit enim ita, VERS. 1: Memento Domine David, et omnis mansuetudinis ejus. Audent Judaei adventum Domini nostri, quo in corpore salutem humano generi reddidit, abnegantes, hunc psalmum ad David referre, ut in [Col. 0728B] passione Domini impii, ita et in prophetiae scientia imperiti; legentes et non intelligentes, [(d) 1Kb] habentes et nescientes, venerantes et non obedientes. Qua enim religionis simulatione prophetarum libros venerentur, multis cognitum est. Contrectare legentes manu non audent, linteo substernunt, ad fidem sacramenti testes eos adhibent: et hoc eo proficit, ut majore irreligiositatis crimine 501 eorum, quibus tantus honos debetur, dicta aut contemnant, aut dissimulent, aut nesciant. Hoc eo dictum est, quia cum in prophetis longe postea, quam David corpore excesserat, scriptum habeant in Jeremia ita: In illa die, dicit Dominus, contribulabo jugum a cervice eorum, et vincula eorum disrumpam, et non operabuntur ipsi adhuc aliis diis, et operabuntur Domino [Col. 0728C] Deo suo, et David regem ipsorum suscitabo illis (Jerem. XXX, apud LXX, XXXVII, 8 et 9); et rursum: Suscitabo illis David regem, orientem, justum, et regnabit rex, et intelliget, et faciet justitiam et judicium super terram: [(e) 1Kb] in diebus ejus salvabitur Judas, et Israel commorabitur fidens (Jer. XXIII, 5); item in Esaia: [(f) 1Kb] Et excitabo super eos pastorem unum altum, pascet eos servus meus David: et erit his pastor, et ego ero illis in Deum, et David princeps in medio eorum, ego Dominus locutus sum, et disponam ad David testamentum pacis (Ezech. XXXIV, 23 et seqq.): nolunt credere quod docentur, neque his fidem habent [(g) 1Kb] quibus deberi venerationem confitentur. Et religiosi quomodo erunt, auctoritatem abnegantes religioni?

[Col. 0728D] 2. David verus, Christus.---David cum patribus quiescebat, ipse testamentum datae per Moysen legis [Col. 0729A] cognoverat: tanto postea Deus per prophetas locutus est David excitandum, pastorem, regem, orientem, justum, in cujus diebus salus Israel sit, ad quem Deus testamentum pacis disponit. Ergo est David, non hic Jesse filius psalmorum ex parte conscriptor: sed David ob custodiam gregis sui pastor; Pastor enim bonus pro ovibus suis animam ponit (Joan. X, 11): ob aeterni regni gloriam rex, cui dictum est: Rabbi, tu es rex Israel (Joan. I, 49); [(a) 1Kb] ob judicium justus: Pater enim non judicat quemquam, sed omne judicium dedit Filio (Joan. V, 22); ob lumen mundi oriens: Erat enim lux vera, quae [(1) 1Kb] [(b) 1Kb] illuminat omnem hominem venientem in hunc mundum (Joan. I, 9): ob filii dignitatem testamenti pacis haeres: Omnia enim mihi data sunt in coelo et in terra (Matth. XXVIII, [Col. 0729B] 18); et, Pacem meam relinquo vobis (Joan. XIV, 27). Confiteantur ergo necesse est Judaei, longe post tempora David haec esse praedicata. Est autem David iste qui nomen parentis secundum originem carnis accepit: nomen sumens ejus, cujus ex genere sumebat et corpus. Omnia autem, quae psalmo continentur, et a gestis prophetae David, et a natura humanae infirmitatis, et [(2) 1Kb] [(c) 1Kb] ab aetatis temporibus diversa sunt. Et 502 quia ei non res, non conditio, non tempus aptatur, et in eum David quem postea Deus per prophetas pollicitus est conveniunt; non est ambiguum quin etiam [(3) 1Kb] hic propheta egregius et magnus de eo David, qui postea extitit, Dei spiritu, prophetae officio sit locutus.

3. Christi oratio suo homini Dei memoriam precantis. [Col. 0729C] ---Ait enim: Memento, Domine, David, et omnis mansuetudinis ejus. Non ait: Memento mei; sed: Memento, Domine, David: ut alterum qui loqueretur ostenderet. Orationem autem omnem hanc esse unigeniti Dei filii per [(d) 1Kb] Prophetam loquentis existimari necesse est, memoriam Dei Patris erga eum sibi quem assumpturus erat hominem deprecantis. Est enim nunc Jesus, secundum Apostolum, in gloria Dei patris (Phil. II, 11); et ei omne coelestium et terrestrium et infernorum genu flectitur. Ergo se primogenitus Dei filius Deus Verbum jam David nuncupat, per Prophetam ejus sibi hominis nomen assumens, qui secundum divinitatis suae privilegium una secum esset in Patris gloria collocandus. Memento, Domine, David, et omnis mansuetudinis [Col. 0730A] ejus; ait enim ipse, Quia mansuetus et humilis corde sum (Matth. XI, 29). Et testimonium de eo Patris est: Ecce puer meus quem elegi, dilectus meus in quo complacuit [(e) 21Kb] anima mea: ponam spiritum meum super eum, et judicium gentibus nuntiabit. Non contendet, neque clamabit, neque audiet aliquis in plateis vocem ejus (Matth. XII, 18, 19). Ut omnis ergo ejus mansuetudinis Pater meminerit deprecatur, per cujus mansuetudinis modestiam Deo patri officium humilitatis suae voverit.

4. Jurasse dicitur, quia ita implevit omnia, quasi jurasset. Petri praerogativae.---VERS. 2. Sicut, inquit, juravit Domino, votum vovit Deo Jacob. Sacramenti mentio ad professionem voluntatis assumitur. Et nescio an Unigenitus juraverit. Certe ita et gessit et locutus [Col. 0730B] est omnia, [(f) 1Kb] ut sacramenti religioni satisfacere videretur. Namque cum quaedam de passione sua locutus ad discipulos suos fuisset, et Petrus tamquam indignum hoc Dei filio detestatus esset; Petrum cui superius claves regni coelorum dederat, super quem Ecclesiam aedificaturus erat adversus quam portae inferni [(4) 1Kb] nihil praevalerent, qui quae in terris solvisset vel ligasset, ea in coelis vel soluta persisterent vel ligata, hunc itaque tali convicio, detestantem hoc sacramentum passionis, excepit: [(5) 1Kb] Vade post me 503 Satana, scandalum mihi es (Matth. XVI, 23). Tanta enim [(g) 1Kb] ei religio fuit pro humani generis salute patiendi, ut Petrum primum filii Dei confessorem, Ecclesiae fundamentum, coelestis regni janitorem, et in terreno judicio judicem coeli, Satanae convicio nuncuparet. [Col. 0730C] Quin etiam in tumultu eo, quo se dedendum passioni praebuerat, cum idem Petrus servo sacerdotis gladio aurem abscidisset, ait: Reconde gladium tuum in thecam: calicem quem dedit mihi Pater, non bibam illum (Joan, XVIII, 11)? impium et profanum docens esse, si non omnia, quae erga humanam salutem [(6) 1Kb] Patri vovisset, expleret. Absolute autem in eo ostendit [(h) 1Kb] devotam passionis suae religionem, cum post aceti poculum esset spiritum traditurus: perfectis enim omnibus ait: Consummatum est, et inclinans caput tradidit spiritum (Joan. XIX, 30). Percucurrerat enim omnia sacramenti officia: et ubi consummatione gaudetur, ibi in suscepti operis perfectione laetitia est. Ergo quia secundum hanc gestorum [Col. 0731A] devotionem ita omnia acta sunt, ut videantur studiose pro religione, [(a) 1Kb] quia jurata sunt haec, esse perfecta: sequens est ut videatur quid sit, quod David iste et juravit et vovit.

5. Hae non sunt voces hominis, cui haec jurare non liceat: cui nec dignum Deo locum invenire sit.---VERS. 3-5. Si intrabo in tabernaculum domus meae, si adscendero in lectum strati mei, si dedero somnum oculis meis, et palpebris meis dormitationem, et requiem temporibus meis, donec [(1) 1Kb] [(b) 1Kb] cum inveniam locum Domino, tabernaculum Deo Jacob. Humanae naturae vota esse ista non possunt: et conditio sacramenti infirmitatem terrenae necessitatis excedit. Adeundum tabernaculum domus non est, strato lecti abstinendum est, somnus oculis, et palpebris dormitatio, et [Col. 0731B] requies temporibus non danda est, donec cum inveniatur Domino locus, et tabernaculum Deo Jacob. Standum ergo erit [(2) 1Kb] nocte dieque sub coelo, et numquam in requie corpus jacebit: oculi autem semper vigiles laborabunt, et ne ipsis quidem palpebris [(c) 1Kb] connivendo dormitationi permittetur obductio. Tempora vero, quae maxime toto in capite et corpore injuriis vigiliarum et stationis obnoxia sunt, requiem non habebunt. Homo ista de se [(d) 1Kb] jurare non sinitur; etiamsi maxime nolit, conditionem tamen voti hujus pro 504 ipsa naturae suae necessitate violabit. Vigilet licet animus, et corpus in statione contineat; tamen necesse est infirmitatis dominante natura, et procidat, et dormiat, et requiescat invitus. Dehinc quem locum Deo homo inveniet? Incomprehensibilem [Col. 0731C] infinitamque naturam quali tabernaculo continebit? cum de se ipse per prophetam Deus [(3) 1Kb] locutus est, dicens: Coelum mihi thronus est, terra autem scabellum pedum meorum: quam domum aedificabitis mihi, aut quis locus requietionis meae? Omnia enim haec fecit manus mea, et mea sunt omnia haec (Esai. LXVI, 1 et 2). Non ignarus autem hujus divinae vocis Propheta est, et scit humanae et terrenae operationis domum Deo esse non posse, idipsum psalmo anteriore contestans, cum ait: Nisi Dominus aedificaverit domum, in vanum laboraverunt qui aedificant eam (Ps. CXXVI, 1). Ergo si neque natura hominis conditionem voti istius recipiet, neque locum et tabernaculum Deo humana requiret (f. reperiet) operatio; cognoscendum est per coelestium Scripturarum auctoritatem, [Col. 0731D] quod sit hoc votum, per cujus satisfactionem locus [Col. 0732A] Domino, et tabernaculum Deo Jacob sit repertum.

6. Christi opus dignum Dei habitatione hominem efficere. Qui Deus hominem habitet.---Domino nostro Jesu Christo unigenito Dei filio, qui omnia humanae salutis sacramenta tamquam juratus explevit, et quem a prophetis David significatum docuimus, hoc opus maximum fuit, ut hominem ad scientiam divinam eruditum dignum [(e) 1Kb] habitaculo Dei redderet. Et esse hominem sedem atque habitationem Dei ita docemur, Deo ipso per prophetam loquente, Quia [(4) 9Kb] habitabo in his, et in illis ambulabo, et ero illorum Deus, et ipsi erunt mihi populus (Lev. XXVI, 12; II Cor. VI, 16): et rursum: In aeternum exultabunt, et inhabitabo in his (Ps. V, 12). Dominus autem ipse in Evangelio ait: Si quis diligit me, verbum meum [Col. 0732B] servabit, [(f) 1Kb] et Pater meus diliget eum, et ad eum veniemus, et mansionem apud eum faciemus (Joan. XIV, 13). Apostolus quoque ait, Vos estis templum Dei, et Spiritus Dei habitat in vobis (I Cor. III, 16). Habitat autem Deus religiosorum mentes, non corporali aditu, neque naturae gravioris ingressu; ut [(g) 1Kb] aliunde decedens, illic tantum quo se intulerint insistat: sed spiritali virtute in vacua se terrenis labibus corda 505 permittit, seseque luminis modo in [(h) 1Kb] patentes innocentiae foribus mentes illuminaturus infundit. Assumpto igitur corpore unigenitus Deus [(5) 1Kb] , neque ante se cum homine suo ingressurum tabernaculum domus suae jurat, id est, in coelestem habitationem suam esse rediturum, quam haec religiosi pectoris loca Domino inveniat.

[Col. 0732C] 7. Non requiem resumpturus, nisi homo Dei sedes sit effectus.---Sed neque stratum lecti sui ascensurum se esse vovit. Stratum requies humanorum laborum est, et fessorum corporum refectio. Sed [(i) 1Kb] quia in coelo semper quiescitur, et quia indefessa illa natura laborem nescit; semper in strato, id est, semper est in quiete. Dominus noster in forma Dei manens formam servi accepit, et obediens usque ad mortem fuit, et mortem crucis; ut plus nescio quid morte [(j) 1Kb] pateretur. Ob id autem tantum obediens usque ad crucis mortem est, ut nos habitatione Dei dignos esse praestaret. Mori igitur voluit, qui vita est, et effici se indefessa virtus ad habitationem corporis non recusavit infirmam, ut in forma Dei manens formam servi acciperet. Excessit ergo ex illo aeternae beatitudinis suae [Col. 0732D] strato. Et testis nobis quadragesimus psalmus est, [Col. 0733A] qui ex persona Domini omne sacramentum passionis eloquitur, dicens: Universum stratum suum versati in infirmitate ejus (Ps. XL, 4). Cum per obedientiam voluntatis paternae ex Deo homo, ex potente infirmus, ex vivificante mortuus, ex [(1) 1Kb] [(a) 1Kb] aeterno saeculorum judice crucis reus dicitur; tum stratum ejus [(b) 1Kb] in infirmitate convertitur. In illud igitur aeternae et beatae quietis stratum vovit, nisi reperto Dei tabernaculo, non redire: sed nec ante somnum oculis suis dare.

8. Prophetia Jacob de Christo nomine Judae. Leo securus in somno, Christus Deus intrepidus in morte.---Quis est iste somnus? Nempe ille, de quo ait: Ego dormivi, et somnum coepi et surrexi quoniam Dominus suscipiet me (Psal. III, 6). Mortis hic somnus est, quem non ante oculis suis dabit, quam locum habitationis inveniat. Hujus etiam somni beatus patriarcha [Col. 0733B] Jacob in benedictione Judae, qui princeps gentis istius extitit, meminit, dicens: Catulus leonis Juda, ex frutice filius meus, procidens dormisti ut leo, et sicut catulus leonis. Quis suscitabit eum (Gen. XLIX, 9)? Et superior et consequens benedictio nec aetati Judae nec gestis convenit; sed ei qui ex Judae frutice sicuti ex radice Jesse est, qui et catulus leonis est, et Jacob erit filius. Ex hac enim Judae tribu Maria est, quae [(2) 1Kb] Domino nostro secundum carnem 506 mater fuit. Hic ergo procidens dormivit ut leo. Leo terroris est feris omnibus, et veluti dominans est caeterarum bestiarum: et hic solus per confidentiam et securitatem dormit intrepidus. Terror omnium vigilans est (id est, cum vigilat); ipse autem securus in somno est. Et idcirco addidit: Quis suscitabit eum, quia intrepidae [Col. 0733C] et praepotentis naturae securitatem nulla externi terroris timiditas inquietet. Ne ergo quidquam humile atque passibile impassibilem unigeniti Dei substantiam perpessam existimaremus [(c) 1Kb] in ea morte quam subiit; ferae hujus intrepide dormientis exemplum ad securae mortis intelligentiam est relatum: ut extra humani terroris esse in somno illo inquietudinem doceretur, qui per generis sui naturaeque virtutem, dormiens licet, timere non posset. Servata autem diligentissime ea ratio est ut in unigenito Deo aeterni et gignentis eum Dei gloria [(d) 1Kb] nosceretur, cum dicitur, Sicut leo, et sicut catulus leonis. Ad id enim quod ex Deo ipse subsistit, catulus est leonis: ad id vero quod leo est, paternae in eo majestatis indifferens generositas praedicatur. Ut unum ambo sint, [Col. 0733D] leo est: ne unus atque ipse sit, catulus est leonis.

9. Quam non Christus ut Deus mortuus sit.---Id ipsum autem etiam psalmi consequentia [(e) 1Kb] docent. Ne enim indefessa illa virtus et impassibilis unigeniti Dei natura mortis somno dormitatura existimaretur; [Col. 0734A] rem omnem ad officium corporis, cui discessio immortalis animae mors est, retulit dicens: Si dedero somnum oculis meis, et palpebris meis dormitationem; et requiem temporibus meis, donec inveniam locum Domino, tabernaculum Deo Jacob. Temporibus secundum translationis fidem, non aetatis spatiis, sed capitis partibus requiem negat. Et hae affectiones sunt corporales, quas labor longus et vitae anxietas exagitant. Quievit autem ille, cui mors somnus est: et id quod nobis poenalis demutatio est, unigenito et in corpore manenti Deo requies fuit.

10. Qui per Christum homines Dei domus evaserint. ---Sed ante hanc requiem et Apostoli eliguntur, et solvendi ac ligandi et in terra et in coelo jus sortiuntur, et potestatem adversus virtutem omnem adversariam [Col. 0734B] sumunt, et templum Dei sunt; et ipsi ex lege venientes, dignum Deo Jacob tabernaculum sunt reperti. Ac ne forte nos per multiplicem humani ingenii intelligentiam, vim veritati afferre quidam arbitrentur; ut quod ex David persona dictum sit, id ad Dominum salvatoremque 507 nostrum multimodis translationum subtilitatibus transferamus; contuenda sunt quae sequuntur ut ex his veritatem invitis licet et renitentibus ingeramus. Ait enim, VERS. 6 et 7: Ecce audivimus eam in Ephrata, invenimus eam in campis sylvae; introibimus in tabernacula ejus, adorabimus in loco ubi steterunt pedes ejus. Superius ubi juratur ac vovetur, voti sacramentum non convenire humanae naturae docuimus, quia tanti temporis vigilias labor terreni corporis recusaret. Et nunc ubi loca ipsa eorumque nomina commemorantur, ne quid in David [Col. 0734C] referri possit, veritas ipsa et exstantis hodie regionis fides contradicit. David enim dispersum populum in regno suo habens, cui nulla religionis sedes esset, aream in Jerusalem coemit ad locum templi, ut illuc ad explenda legis solemnia conveniretur (II Reg. XXIV, 24). Sed templum hoc filius ejus Salomon aedificavit, ornavit et religionibus initiavit.

11. Judaei haec de David, non de Christo dicta intelligentes confutantur.---Volunt ergo Judaei David areae hujus coemptorem, peregrinationem a domo, et vigiliarum injuriam, et laborem corporis, donec cum hunc locum et hoc tabernaculum Deo Jacob posset invenire, vovisse. Sed hoc neque historia Regnorum aut Praeteritorum in quibus David gesta continentur, [Col. 0734D] loquitur; neque psalmus admittit. Et cur non admittat, in absoluto est. David aream coemit; locus templi locus areae fuit, ubi fruges congestae, ubi tritae, ubi et paleae a tritico separandae sunt. Requies autem Domini in Ephrata est: et prius audita in Ephrata est, et postea in campis [(f) 1Kb] sylvae reperta. Et quid commune [Col. 0735A] Jerusalem ad Ephrata? quid areae ad sylvae campos? Nihil hic conveniens est, nihil non dissonans. Aream, in qua requievisse Deus Jacob existimatur, novissimis temporibus ventilabro Dominus emundat: triticum ejus horreis condit, paleas autem inextinguibili igne urit (Matth. III, 12). Probatos legis viros apothecis dignos habet: inutiles et infructuosos igni judicii deputat. Templum illud hodie jam nullum est, incensum est, dirutum est, informe ruinis est: et ubi ergo Dei requies est? Mentitus Propheta est, et irritum sacramenti ipsius votum est? Deus etenim requiem, quam ei se juratus reperturum voverat, amisit? Itaque quia neque Dei dignitati, neque naturae hominis, neque locorum veritati, neque temporum demutationi haec irreligiosarum opinionum figmenta [Col. 0735B] conveniunt; ex ipsis nunc (Abest nunc a duobus mss.) Scripturarum coelestium auctoritatibus demonstrandum est, ad personam Domini nostri Jesu Christi et ad Ecclesiae sanctificationem psalmum esse referendum.

508 12. Cur superior in singulari, modo in plurali sit sermo.---Diximus superius, etiam hunc prophetam de David illo justo, pastore, rege, oriente, in psalmo isto prophetasse, et ex persona ejus locutum esse, cum dixit: Si intrabo in tabernaculum domus meae, si ascendero in lectum strati mei, si dedero somnum oculis meis et palpebris meis dormitationem, et requiem temporibus meis donec inveniam locum Domino, tabernaculum Deo Jacob. Nunc vero ut se voti hujus non ignarum neque imperitum esse Propheta ostenderet, [Col. 0735C] ex persona sua loquitur, dicens: Ecce audivimus eam in Ephrata, invenimus eam in campis sylvae. Superius ubi sacramenti religio commemoratur, unus juravit ac vovit. Unus enim in forma Dei manens formam servi accepit: et unus Dominus Jesus Christus est per quem omnia, [(a) 1Kb] uno Deo patre ex quo omnia (I Cor. VIII, 6). Nunc autem ubi scientiae propheticae cognitio ostenditur, ex persona plurimorum dicitur: Audivimus eam in Ephrata, invenimus eam in campis sylvae, quia a pluribus requies Domini prophetabatur.

13. Ecclesia in Bethlehem coepta, in gentibus reperitur. ---Auditur itaque in Ephrata. Ephrata eadem est quae Bethlehem, in qua Dominus natus ex Maria est. Testis nobis est Propheta, dicens: Et tu Bethlehem domus Ephrata, non es minima ut sis in millibus Juda; [Col. 0735D] ex te enim exiet qui erit rex Israel (Mich. V, 2); et rursum: Et tu Bethlehem Judae non es minima inter [Col. 0736A] principes Juda; ex te enim exiet qui [(1) 1Kb] reget populum meum Israel (Math. II, 6). Illic enim primum Dei requies auditur, ubi primum unigenitus Deus corpus humanae carnis habitavit: et quod in Ephrata auditur, in campis sylvae invenitur. Initium itaque Ecclesiae in Bethlehem auditur; esse enim coepit a Christo: sed in gentibus reperitur, quae sunt [(b) 1Kb] ex sylvis campi, ex horrentibus nitidae, ex sterilibus fructuosae, ex ignis pabulo vitalis cibi regio, ex ferarum cubilibus Dei requies, domus, templum atque possessio. Quod autem gentes tamquam sylvae cubile diaboli fuerint, psalmus nobis septuagesimus nonus erit testis, dicens: Devastavit eam aper de sylva, et singularis ferus depastus est eam (Ps. LXXIX, 14). Illic enim de vinea sermo est, id est de Dei, ut tunc putabatur, [Col. 0736B] populo, quem infidelem et impium diabolus gentes inhabitans vastaverat. In his ergo campis sylvae Dei requies, quae in Ephrata audita est, invenitur.

14. Beatitudo non hic nisi spe. Ecclesia una et multae. Ecclesiae status immobilis.---Servata autem temporum ratio est, ut quod et audivimus et invenimus, praeteritam significet aetatem; id autem quod deinceps consequitur spem futuri temporis doceat, cum ait, VERS. 7: Intrabimus in tabernacula ejus, adorabimus in loco ubi steterunt pedes ejus. Corporali [(c) 1Kb] istud vitae praesentis officio Propheta 509 desperans, fide et spiritu praesumit ut tabernacula requiei Dei, quia ea et vidit et audivit, introeat. Sed superius super uno tantum tabernaculo juratum est; nunc autem multa tabernacula introibunt. Sunt enim [(d) 1Kb] ex una Apostolorum [Col. 0736C] Ecclesia, de qua superius votum est, plures ecclesiae et multa tabernacula: sed eadem Dei requies in pluribus est. Haec ergo requiei Dei tabernacula introibunt. Neque solum introibunt, sed etiam adorabunt ubi steterunt pedes ejus. Cum statur uno in loco, ex quo decedi [(e) 1Kb] non oporteat, consistitur: ubi vero pedibus statur, illic toto corporis officio insistitur. Lex praeteriit, prophetia clausa est, finis eorum Christus est, demutationis alterius locus nullus est: in hoc in aeternum standum est, ubi jam decursu legis et prophetarum Dominus insistit. Discurrit quidem per Apostolos praedicatio, quos frequenter pedes significatos meminimus: sed in Evangeliis consistitur. Illic ergo adorabitur, ubi Domini pedes, id est, [(f) 1Kb] praedicationis novissima sine demutationis [Col. 0736D] alicujus [(g) 1Kb] transgressione constiterint.

15. Desiderium Dei.---Et quia in Evangeliis legimus [Col. 0737A] dictum: Multi prophetae et justi cupierunt videre quae vos videtis, et audire quae auditis (Matth. XIII, 17); sanctus Propheta desiderii hujus impatiens est. Post quam enim requiem Dei audivit et reperit, post quam introiturum se adoraturumque credidit; spei tantae fieri jam particeps deprecatur, dicens, VERS. 8: Exsurge, Domine, in requiem tuam, quam reperturum se David tuus vovit, quam nos in Ephrata audivimus, quam in campis sylvae invenimus, in cujus tabernacula introibimus, adoraturi illic ubi pedes tui steterunt. Exsurge igitur in eam requiem, quae voti sacramento quaesita est, quae prophetiae scientia in loco audita est, quae [(a) 1Kb] gentium cultu frugifero reperta est, 510 quae [(1) 1Kb] introeuntibus frequentabilis est, quae loco indemutabilis est, quae adorantium religione [Col. 0737B] venerabilis est.

16. Arca sanctificationis, Christus.---Sed non solum tu, Domine, exsurge in requiem tuam, sed et tu et arca sanctificationis tuae. Non arca testamenti, non arca legis, sed arca sanctificationis tuae. Et quidem esse arcam testamenti meminimus, intus ac foris auream, ubi tabulae lapidum, ubi sanctae litterae, ubi liber Testamenti, ubi gomor mannae. Sed haec omnia ejus, quod Dominus assumpsit, corporis species est, omne in se sacramentum continens legis. [(b) 1Kb] Nunc et deitatis spiritu et origine carnis [(c) 2Kb] unitum, intus scilicet ac foris aureum est; est enim Dominus noster Jesus Christus in gloria Dei patris. [(d) 1Kb] Manna in se continens aeternum; ipse enim panis est vivus. Testamenti intra se tabulas et legis librum conservans; [Col. 0737C] sunt enim in eo verba vitae. Ut igitur cum Domino etiam haec sanctificationis arca [ [(e) 1Kb] hunc enim Dominum secundum Evangelia et sanctificavit et signavit [Col. 0738A] Pater (Joan. VI, 27)] in requiem exsurgat, Propheta orat. Caeterum arca illa terrena et frequenter et ab allophylis capta est, et polluta a regibus: et hodie templo atque urbe subversa jam nulla est. Et videamus quid sequitur.

17. Cur sanctis laetitia, et sacerdotibus induenda justitia.---VERS. 9 et 10. Ait enim: Sacerdotes tui induantur justitiam, et sancti tui laetentur. Induuntur Deo, et, arca sanctificationis ejus in requiem resurgente, justitia sacerdotes, validissimo ut Apostolus ait thorace; induentes thoracem justitiae (Ephes. VI, 14), quo inimici jacula excipiant, quo [(f) 1Kb] terrenum hominem communiant: sancti autem laetentur. Et videamus causam, cur et sacerdotes justitiam induant, et sancti laetentur. Ait enim: Propter [Col. 0738B] David servum tuum ne avertas faciem Christi tui. Christum ad deitatis spiritum retulit, David [(g) 1Kb] ad corporis 511 carnem. Formam enim servi qui in Dei forma manebat accepit. Ne igitur avertat a sacerdotibus atque sanctis Christi faciem, rogat: ut eos divinitatis suae gloria, qui propter David, id est, propter assumpti ab eo corporis sacramentum laetantur, illuminet.

18. Haec ad litteram intelligi nequeunt.---VERS. 11-14. Et cur propter David servum suum [(h) 1Kb] ne faciem Christi sui avertat, ostendit dicens: Juravit Dominus David veritatem, et non frustrabitur eum. Dominus jurat, et jurat veritatem, et dicti sui fidem etiam sacramento ne ambigamus affirmat. Non fraudabit igitur David suum veritate jurata. Et quid [Col. 0738C] ei juraverit, dignum est contueri. De fructu ventris tui ponam super [(i) 1Kb] sedem meam: Si custodierint filii tui testamentum meum, et testimonia mea haec [Col. 0739A] quae docebo eos; et filii eorum usque in saeculum sedebunt super sedem tuam: quoniam elegit Dominus Sion, praeelegit eam in habitationem sibi. Haec requies mea in saecula saeculorum: hic habitabo, quoniam praeelegi eam. Quid hic quod David sit proprium continetur? Urbs illa, quae generis ejus fuit regia, capta a Babyloniis, et eversa regni dignitatem sub [(1) 1Kb] dominantium jure non tenuit: post etiam a Romanis capta et incensa, jam nulla est. Et ubi Dei requies in aeternum est? ubi ex fructu ventris ejus in sede Dei reges sunt? Serviunt enim hodie, exsules, patria carentes, toto in orbe dispersi. Et ubi illa quae jurata est veritas? ubi illud quod non fructandus est veritate? Et ubi filiis David regni aeterni sedes sempiterna? Quae electa Sion dicitur, horret ruinis, vacua [Col. 0739B] incolis est: et quomodo Dei requies est in saecula saeculorum? Currunt tempora, et hoc vitae nostrae saeculum [(a) 1Kb] manet: Deus ergo sine requie est.

19. Simili loco elucidantur.---Sed qui haec infelicis erroris opinione sic credunt, audiant cui David juratum sit. Nempe illi, de quo dictum est: Posui adjutorium meum super potentem, et exaltavi electum de plebe mea. Inveni David servum meum, [(2) 1Kb] oleo sancto meo linivi eum. Manus enim mea auxiliabitur ei, et brachium meum confortabit eum. Nihil proficiet inimicus in eo, et filius iniquitatis non adjiciet nocere eum. Et concidam inimicos ejus a facie ipsius, et odientes eum in fugam convertam. 512 Et veritas mea et misericordia mea cum ipso, et in nomine meo exaltabitur cornu ejus. Et ponam in mari manum ejus, et in fluminibus [Col. 0739C] dexteram ejus. Ipse invocabit me: Pater meus es tu, Deus meus, et susceptor salutis meae. Et ego primogenitum ponam illum, excelsum [(3) 1Kb] [(b) 1Kb] super reges terrae. In aeternum servabo illi misericordiam meam, et testamentum meum fidele ipsi. Et ponam in saeculum saeculi semen ejus, et thronum ejus sicut dies coeli. Si dereliquerint filii ejus legem meam, et in judiciis meis non ambulaverint, si [(c) 12Kb] justificationes meas profanaverint, et mandata mea non custodierint; visitabo in virga injustitias eorum, et in verberibus peccata eorum: misericordiam vero meam non dispergam ab eo, neque decipiam in veritate mea, neque profanabo testamentum meum, et quae procedunt de labiis meis non faciam irrita. Semel juravi in sancto meo, si David mentiar, semen ejus in aeternum manebit: et sedes ejus sicut sol [Col. 0739D] in conspectu meo, et sicut luna perfecta [(d) 1Kb] manet in aeternum, et testis in coelo fidelis (Ps. LXXXVIII, 20 et [Col. 0740A] seqq.). Promissionis istae David ejus sunt, qui adversus potentem adjutor electus est, cujus in mari manus est, cujus in fluminibus dextera est, qui nuncupare Deum patrem audet, quia est: qui ipse primogenitus est, qui excelsus super reges terrae, cujus semen in saeculum saeculi est, cui quae sunt dicta, non irrita sunt, cui semel sine mendacio juratur in sancto, cujus sedes [(4) 1Kb] sicut sol in conspectu Dei est, et permanet ut luna perfecta in aeternum. Ex hujus igitur ventris fructu super sedem Dei collocabuntur.

20. Filii Dei in sede Dei collocandi.---Quomodo autem ex fructu simus ventris ejus, audiamus prophetam Jeremiam docentem: Si itaque audistis hujusmodi, si peperit masculus (Jer. XXX, 6). Partum [Col. 0740B] sexus iste non recipit; sed generatio [(e) 1Kb] quae a Deo est partus instar obtinuit. Audiamus et Paulum parturientem in filiis procreandis, cum dicit: Filii mei, quos iterum parturio (Gal. IV, 19). Esse autem omnes nos sibi filios ipse Dominus in Evangelio testatur, dicens: Fili, remissa sunt tibi peccata (Matth. IX, 2): et iterum: [(5) 7Kb] Filii, adhuc vobiscum sum (Joan. XIII, 33). Filii itaque ipsius sunt in sede Domini collocandi.

513 21. Qui filii, quae spei conditio.---Et spei conditio praeponitur: Si, inquit, custodierint filii tui testamentum meum et testimonia mea haec quae docebo eos. Moyses legem scripsit in qua testimonia Dei continentur, propheta hic idem totus diversatur in lege: et quomodo adhuc filii illius David in testimoniis sunt docendi? [Col. 0740C] Non praesentis aetatis est sermo, sed his proprius de quibus dictum est: Confitebor tibi, Domine pater coeli et terrae, quia abscondisti haec a sapientibus et prudentibus, et revelasti ea parvulis (Matth. XI, 25). Sed docti et manentes in his quae docebuntur, quid consequentur? Usque in saeculum, inquit, sedebunt super sedem tuam. Et qui isti sunt qui sedebunt? Nempe de quibus dictum est: Et vos sedibitis super duodecim thronos, judicantes duodecim tribus Israel (Matth. XIX, 28).

22. Patris et Filii sedes una, quia una substantia.---Non negligendum est autem id quod superius et inferius dicitur. Superius enim dictum est: Ponam super sedem meam; nunc autem dicitur: Sedebunt super sedem tuam. Et hoc quid erit? Nempe id quod dicitur: Omnia quae Patris sunt, mea sunt (Joan., XVI, 15). [Col. 0740D] Sedes ipsa Patris et Filii sedes est: quia, Ego et Pater [Col. 0741A] unum sumus (Joan. X, 30). At quomodo intelligitur, Ponam super sedem meam, et: Sedebunt super sedem tuam: nisi quod per concordem et non dissimilem a se innascibilis unigenitique naturam et Pater in Filio, et Filius in Patre est, deitatis in utroque nec genere nec voluntate dissidente [(a) 1Kb] substantia; cum paternae majestatis gloria Unigenito congenita sit? Atque ob id sedem Filii, sedem suam Pater nuncupat: quia et ex se et in gloria indemutabilis divinitatis suae unigenitus et verus Deus natus sit, nec contumeliam communicatarum cum eo sedium sentiat, cui ex se genito in naturae similitudine [(b) 10Kb] nulla diversitas est.

23. Quae Sion vera Dei requies.---Dignitas deinde eorum qui in saeculum super sedem sessuri sunt, [Col. 0741B] ita ostenditur: Quoniam elegit Dominus Sion, praeelegit eam in habitationem sibi. Haec requies mea in saeculum saeculi: hic habitabo, quonium praeelegi eam. Non montem scilicet Sion desertum et inutilem 514 elegit, neque civitatem dirutam et eversam. Locis enim Deus non continetur; neque omnipotens et aeterna substantia, aut in desertis montium solitudinibus aut in [(c) 1Kb] nominibus urbium ruinis jam deformium conquiescit. Sed elegit eorum requiem de quibus Dominus in Evangelio ait: Nemo venit ad me nisi Pater qui me misit adducat illum (Joan., VI, 44). Illam Sion sanctam et coelestem Jerusalem elegit, concordem scilicet fidelium coetum, et sanctificatas sacramentis Ecclesiae animas, in quibus tanquam rationabili et intelligenti et emundata et aeterna per resurrectionis [Col. 0741C] gloriam domo, rationabilis et intelligens et impolluta et aeterna inenarrabilis divinitatis natura requiescat. Non quod ex ea in qua est [(d) 1Kb] infinitas sua, immensitate desistat, ut humanarum mentium augustiis coarctetur; sed quia per digni se habitaculi sedem qui [(e) 1Kb] ubique et idem et totus et semper est, in sanctis [Col. 0742A] probabilibusque requiescat; ubi nulla offensionum demutatio, sed in saeculum saeculi, id est in aeterna tempora digna et placens habitatio sit electa.

24. In translationum varietate praeferuntur LXX. Viduarum dignitas. Vidua legis Ecclesia.---Dehinc sequitur, VERS. 15: Viduam ejus benedicens benedicam. Quidam translatorum interpretatus esse ita repertus est, Captionem ejus benedicens benedicam; tanquam venatoribus et piscatoribus hominum effectis apostolis, haec eorum benedicta sit captio, maxime quod Bethsaida ex qua apostoli sunt, per interpretationem linguae hebraicae, domus venantium nuncupetur. Sed nobis sequenda est prima illa et sub Judaeorum temporibus ante Domini adventum ad Ecclesiae doctrinam consignata translationis auctoritas: [(f) 17Kb] Viduam ejus [Col. 0742B] benedicens benedicam. Quanta viduarum dignitas est et honesta unius thori conscientia, et felicis continentiae indemutata constantia? Haec enim benedicitur et benedicendo benedicitur: ex judicio scilicet benedicentis [(1) 1Kb] benedictione fit digna. Sed Apostolus gentium doctor hortatur nos et aliud de vidua quae benedicenda est sentire. Lege enim non per virtutem spiritalis efficientiae, 515 sed per finem observantiae ejus emortua, viduam eam esse quae ex Synagoga effecta Ecclesia sit, docet dicens: An ignoratis, fratres (scientibus enim legem loquor), quoniam lex dominatur homini in quantum temporis vivit? Quae enim sub marito est mulier, vivo marito [(g) 8Kb] vincta est legi. Si autem mortuus fuerit maritus, evacuata est a lege mariti. Ergo vivente marito adultera vocabitur si jungatur alii [Col. 0742C] viro. [(2) 1Kb] Si autem moriatur maritus ejus, liberata est a lege, ne adultera teneatur conjuncta alii viro. Itaque, fratres mei, et vos mortificati estis legi per corpus Christi: ut et ipsi sitis alterius, ejus qui a mortuis resurrexit. Comparatione viduae, quae mortuo marito libera quibus volet [(3) 1Kb] nuptiis [(h) 1Kb] jungitur, desinente [Col. 0743A] jam lege viduam legis Ecclesiam esse demonstrat, Christo legitime copulandam. Hanc ergo legis viduam benedicendo benedicet.

25. Pauperes saturat Christus, dum ad eos saturandos invitat.---Deinde ait, Pauperes ejus saturabo panibus. Bonum est in Ecclesia pauperes non esurire: quia cum inops pascitur, aut sitiens potatur; aut nudus vestitur, aut infirmus visitatur, aut carcere clausus requiritur; ei haec officiorum obsequia deferuntur, qui in singulis nobis esurit, et sitit, et alget, et infirmatur, et clauditur: quique ait: [(1) 1Kb] Amen, amen dico vobis, quia quae fecistis uni ex minimis istis, mihi fecistis (Matth. XXV, 40). Per hanc ergo dictorum ejus fidelem [(a) 1Kb] professionem pauperes ejus panibus saturat. Saturat autem et eos panibus, qui [Col. 0743B] per humilitatem cordis contemptumque saeculi se ipsos in paupertate constituunt, quos cibo vitae perennis explebit, sicut loco alio dictum est: Divites eguerunt et esurierunt; inquirentes autem Dominum non minuentur omni bono.

26. Sacerdotum gloria, et sanctorum laetitia perfecta. ---Dehinc sequitur, VERS. 16: Sacerdotes ejus induam [(2) 1Kb] salutari, et sancti ejus exsultatione exsultabunt. Sacerdotes superius justitia induuntur, sed profectum honoris sui sumunt: salutari scilicet induuntur, conformes effecti gloriae [(b) 1Kb] salutaris: quia, secundum Apostolum, de coelis salvificatorem nostrum exspectamus, qui 516 potens est, secundum operationem efficientiae suae, corpus humilitatis nostrae conformare corpori gloriae suae (Phil. III, 20, 21). Hoc [Col. 0743C] ergo salutari sacerdotes [(3) 1Kb] induuntur; sed et sancti exsultatione exsultabunt. Superius exsultabunt tantum, adhuc [(c) 1Kb] in humilitatis corpore positi, et spe tantummodo aeternitatis laeti: caeterum [(d) 1Kb] nunc perfecta exsultatione exsultantes, non spe, sed veritate, non in imagine, sed corpore. Est enim plerumque [Col. 0744A] exsultatio, quae demutari solet vel casu, vel infirmitate, vel tempore: [(e) 1Kb] et vero haec sanctorum exsultatio est, ut exsultatione consummatae in se exsultationis exsultent.

27. Regnum Christi.---Causa autem exsultationis ostenditur, VERS. 17: Illic producam cornu David. Cornu regni [(f) 1Kb] insigne est: per hoc enim unguentum regium regnaturis infundebatur. Illic cum dicitur, requies significatur, de qua dictum est, Haec requies mea in saeculum saeculi. In hac igitur requies cornu David, id est, regnum illius de quo [(g) 1Kb] prophetatur David, Deus [(4) 1Kb] producit: non illud humanum, nec corruptibile, nec caducum, sed illud quod [(h) 1Kb] secundum requiem Dei in saeculum saeculi est. Et quorum erit regnum coelorum? Nempe de quibus dictum est: Beati [Col. 0744B] pauperes spiritu, quoniam ipsorum est regnum coelorum (Matth. V, 3), id est, [(i) 1Kb] in quos aeternus rex, et cujus secundum Danielem regni finis nullus est, regnabit (Dan. VII, 27).

28. Non latet. Prophetia omnis, lucerna Christi.---Non occultus igitur hic rex est: hunc Lex praedicat, hunc Prophetae pollicentur, hunc Joannes poenitentiae praedicator ostendit. Ille est enim, secundum Domini in Evangelio dictum, lucerna ardens, Christum tenebris mundi hujus ostendens (Joan. V, 35). Omnis igitur de eo prophetia, lucerna est ejus, ignorantiae nostrae nocti scientiae lumen ostendens, infideles atque impios veritatis luce confundens, et in Unigenito paternae majestatis gloriam docens. Et hoc illud est quod sequitur: Paravi lucernam Christo meo. [Col. 0744C] VERS. 18. Inimicos ejus induam confusione: super ipsum autem [(j) 1Kb] floriet sanctificatio mea. Parata lucerna est, ne ad cognoscendum eum nox ignorationis [(k) 1Kb] obsisteret. Inimici 517 ejus confusione induentur; videbunt enim filium hominis in majestate Patris sui: et non salute, sed confusione induentur, [(l) 1Kb] terreni scilicet [Col. 0745A] et in dedecoris corpore resurgentes: super ipsum autem floriet sanctificatio mea. Exaltavit, inquit, eum Deus, et donavit illi nomen, quod est super omne nomen: ut in nomine Jesu omne genu flectatur caelestium, et terrestrium, et infernorum, et omnis lingua confiteatur; quia Dominus Jesus in gloria est Dei Patris (Philip. II, 9 et 10), qui est benedictus in saecula saeculorum. Amen. [(1) 1Kb]



PSALMUS CXXXII. Canticum graduum.

Ecce quam bonum et quam jucundum habitare fratres in unum. Sicut unguentum in capite, quod descendit in barbam Aaron, quod descendit in oram vestimenti ejus; sicut ros Hermon, qui descendit in montem Sion: [Col. 0745B] quoniam illic mandavit Dominus benedictionem, et vitam usque in saecula.




TRACTATUS PSALMI.

1. Bona multa non jucunda, et jucunda non bona.---Per omnem doctrinae ordinem gradibus scanditur; nam per gradus ad superiora provehimur. In eo enim quod ita coepit Propheta, VERS. 1: Ecce quam bonum et quam jucundum, docemur quid bonum atque jucundum sit: ut per cognitionem eorum, in bonis jucundisque maneamus. Servata autem scienter ea ratio a Propheta est, ut bonum jucundumque sociaret: quia non omne quod bonum est, jucundum est, neque omne quod jucundum est, bonum est. Jucundus est luxus, sed bonus non est; est enim in ipsa illa corporalis lasciviae amoenitate detrimentum et salutis et famae. Bona est [Col. 0745C] tolerantia injuriae, maxime cum ad irreligiositatem compellimur poenis famis, sitis, frigoris, vigiliarum, contumeliarum, dolorum; sed jucunda non est: illic enim injuriosum perfectae virtutis officium est. Et ita per haec nonnumquam et bonum jucunditate, 518 et jucunditas solet eocarere quod bonum est.

2. Bonum jucundum, fraterna unitas; ubi vera.---Videamus quid sit illud quod bonum et jucundum esse Propheta demonstrat, scilicet habitare fratres in unum. Non humanas cohabitationes, nec terrenarum domorum communionem propheta David dicit. Nam fratres [(a) 1Kb] sub haec ipsa tectorum consortia dissidentes videmus, et inimicos saepe ejusdem domicilii habitatio continet: et nonnumquam incrementum odiis ipsa illa cohabitandi indignatio subministrat. Sed novit [Col. 0745D] esse Apostolus communem et religiosam domum, dicens: Ut scias quemadmodum te oporteat in domo Dei [(b) 1Kb] diversari, quae est Ecclesia Dei vivi, columna et [Col. 0746A] firmamentum veritatis (I Tim. III, 15). Itaque bonum et jucundum est in unum habitare fratres. Cum in unum habitant, [(c) 1Kb] conventu Ecclesiae congregantur: cum fratres nuncupantur, unicae voluntatis charitate concordes sunt.

3. Unanimitatis indoles.---Ad primam enim apostolorum praedicationem hoc praecipuum fuisse credentium praeconium legimus, quod dicitur: Erat enim omnium credentium cor et anima una, assensu eadem, voluntate non [(d) 1Kb] dissonans, fide socia, amoris ac sententiae unanimitate perfecta (Act. IV, 32). Et hoc testatur ille gentium Doctor dicens: Ut sitis omnes perfecti, eodem sensu, eadem sententia (I Cor. I, 10). Et rursum: Implete gaudium meum, ut idipsum sapiatis, eamdem charitatem habentes, unanimes, unum sentientes, [Col. 0746B] nihil per aemulationem sive per inanem gloriam agentes, sed in humilitate invicem arbitrantes praecellere super invicem, non sua, sed aliorum unusquisque vestrum contemplantes (Phil. II, 2 et seqq.). Hoc Apostoli gaudium est, idipsum nos sapere, amore eodem contineri, per unius sensus sententiam unanimes permanere, non per aemulationem separari, neque per inanis gloriae studium dissidere, non sua, sed aliorum unumquemque cogitare oportere; ut ea quibus alienae voluntates in concordia detinendae sint cogitemus. Quod alio in loco admonet, dicens: Si possibile est ex vobis ad omnes pacem habentes (Rom. XII, 18)). Ex nobis vult esse, ut, si possibile est, pax ad omnes sit. Voluntas nostra omnium amicitiis dedita sit, [(e) 1Kb] si et caeterorum natura habeat pacis affectum; [Col. 0746C] dummodo non ex nobis causa aut interruptae aut non conservatae pacis existat. Hoc itaque populo Dei congruit, sub uno 519 patre fratres, et sub uno spiritu unum esse, sub una domo unanimes incedere, sub uno capite unius corporis membra esse. Non enim oculus aurem odit, nec nares os exsecrantur, nec manus pedem spernit. Haec enim ut officiis mutuis sibi, ita et amore [(f) 1Kb] destricta sunt. Hoc jucundum et bonum est, habitare fratres in unum, in eodem esse, idem esse, nec congregatione fieri nec amore diversos.

4. Unctio Aaron quam adumbret unctionem.---Comparationem vero hujus boni jucundique Propheta constituit, dicens, VERS. 2: Sicut unguentum in capite, quod descendit in barbam, [(g) 1Kb] barbam Aaron; [Col. 0746D] quod descendit in oram vestimenti ejus. Aaron unguento, cujus compositio et [(h) 1Kb] confusio ex odoribus continetur, unctus est in sacerdotem (Levit. VIII, 12). [Col. 0747A] Hanc consecrationem primi sacerdotis sui Deo esse complacuit. Dominum quoque nostrum invisibiliter et incorporaliter unctum esse cognovimus, cum dicitur, Unxit te, Deus, Deus tuus oleo exsultationis (Psal. XLIV, 8). Unctio ista terrena non est, incorporea est, invisibilis est: non de oleo ut sacerdos et propheta, non cornui ut rex, sed oleo exsultationis ungitur. Opus istud laetitiae spiritalis est, et ad sacramentum coelestis unctionis exsultationis fructus adhibetur: non materies (al. materialis) creaturae est. Quia corporalia corporalibus indigebant, Aaron myro confusionis ungitur: sed id quod corporale est, per efficientiam virtutis spiritalis imbutum, speciem olei coelestis imitatur. Denique post hanc unctionem Aaron secundum legem Christus est nuncupatus, postquam [Col. 0747B] unctionis confusio, per id quod a Deo confundi demonstrata est, in speciem unctionis invisibilis consecratur. Ut igitur hoc myrum omnes foetentes odores et immundos cordium spiritus quocumque infusum fuerit extinguit, seque in omnia in quae infertur odor hic suavitatis infundit: ita per hoc sacramentum unctionis infusae, et per eam omni terrenorum ac sordentium vitiorum nostrorum foetore deterso, Deo jam quod est suave spiramus. Novit hunc suaveolentiae spiritum beatus apostolus Paulus, dicens ita: Christi bonus odor sumus Deo in omni loco, in his qui salvantur, et in his qui pereunt; et in istis quidem odor ex morte in mortem, istis autem odor ex vita in vitam (II Cor. II, 15 et 16): ut odorem vitae nos esse viventibus, ita odorem esse mortis his qui [Col. 0747C] in peccatis suis morerentur ostendens. Ipse autem Christi odor ex nobis bonus Deo est. Ut igitur placitum hoc in 520 primo, id est Aaron, sacerdote unguentum Deo extitit, quo in exemplum olei exsultationis perungebatur, [(a) 1Kb] gratum Deo ex se fidei et innocentiae odorem praebens: ita bonum et jucundum est habitare fratres in unum, per quod unanimitas voluntatis ejusdem, primis et maximis sacramentis bonorum coelestium comparatur.

5. Unctio Christi ab eo in virum perfectae fidei defluit. ---Descendit autem unguentum a capite in barbam. Barba virilis aetatis ornatus est. Neque enim nos parvulos esse in Christo oportet., nisi ad id tantum quod dictum est. Parvuli malitia, non sensu (I Cor. XIV, 20). Infideles autem omnes idem Apostolus [Col. 0748A] parvulos esse, [(b) 1Kb] quia infirmes ad cibum firmum manentes adhuc lactis egeant, objurgat dicens: Lacte vos potavi, non cibo: [(c) 1Kb] nondum enim poteratis, sed neque adhuc potestis (I Cor. III, 2). De se autem ita: Cum factus sum vir, ea quae sunt parvuli dereliqui (I Cor. XIII, 11). Occurrere vero in id festinat, in virum consummatum, in mensuram aetatis [(d) 1Kb] plenitudinis corporis Christi (Ephes. IV, 13). Unguentum hoc ergo in barbam Aaron, id est, in consummatae fidei virum, descendit a capite. Caput secundum Apostolum, viri Christus est (I Cor. XI, 3): Moyses unguentum hoc composuit et confudit; sed componendum et confundendum Deus docuit, et Deus mediator in lege. De capite ergo, id est, de Christo descendit in barbam: et ab eo descendit, cui dictum est: [Col. 0748B] Unguentum exinanitum nomen tuum (Cant. I, 2). Descendit autem in eum, qui per aetatis firmitatem indemutabilis esset fidei firmitate mansurus. Descendit autem etiam in oram vestimenti. Ora vestimenti ea sunt quae usque ad pedes defluunt, per quod ad omne corpus hic unguenti odor a capite in barbam, et deinde ad vestimenti oram descendit. In his autem mulieribus quae ungentes Dominum typum Ecclesiae in Evangelio praetulerunt, ita docemur, quod una [(e) 1Kb] caput, alia pedes unxerit: per quod quaeque earum significatur in parte corporis omne corpus unxisse. Media itaque corporis praetermissa sunt. Nam dum ora vestimenti et barba memorantur, omne in his corpus ostenditur.

6. Sion Ecclesia. Hermon mons Phoenicis interpretatur [Col. 0748C] anathema. Gentium profana religione colitur.---Additur etiam et alterius comparationis exaequatio, cum dicitur, VERS. 3: Sicut ros Hermon, qui descendit in montem Sion. Ros ab Hermon in Sion non descendit; multo enim a se intervallo hi montes divisi sunt. Neque sane natura fert, ut ros a loco in locum descendat. Sion autem est secundum doctrinam coelestem Ecclesia, vel quae nunc est, vel quae 521 erit sanctorum, quae per resurrectionem glorificatorum, et laetantium Angelorum coetu frequentatur. Hermon autem mons est in Phoenice, [(f) 1Kb] cujus interpretatio anathema est: quod enim [(g) 1Kb] nobiscum anathema nuncupatur, id hebraice Hermon dicitur. Fertur autem id, de quo etiam nescio cujus [(h) 3Kb] liber exstat, quod angeli concupiscentes filias hominum, [Col. 0749A] cum de coelo descenderent, in hunc montem [(a) 1Kb] maxime excelsum convenerint. Sed haec praetermittamus. Quae enim libro legis non continentur, ea nec nosse debemus: commemorata autem ob id tantum sunt, quia nos de hoc monte Dei per Prophetam professio [(b) 1Kb] commovebat. Certe hodie gentes montem hunc profana religione venerantur: et interpretationem nominis sui, quod est anathema, ipsa illa impiae superstitionis sede testantur.

7. Ros ab Hermon in Sion, a maledictione in benedictionem transitus.---Ros vero de coelis est, et inter benedictionum munera optari eum meminimus, cum Isaac ad Jacob ait : Et det tibi Deus a rore coeli et ab ubertate terrae multitudinem (Gen. XXVII, 28). Ergo quia munera et benedictiones Dei, quibus primum [Col. 0749B] omnia cum creata et facta sunt benedixit, postea vero ex peccato Adae in anathemate constiterunt; gratum Deo est, ea rursum in sanctificationis sedem redire atque descendere. Benedictus enim homo fuit: sed post benedictionem peccavit, et statim impius fuit. Sed qui mavult peccatoris poenitentiam quam mortem, vult benedictionis suae rorem ab Hermon in Sion descendere, id est, ex impietatis sede in santificationis locum transire. Rore enim omnia virescunt, aluntur, augentur: ita principali illa Dei benedictione homo gignitur, spirat, excrescit. Est ergo bonum atque jucundum, ut a gentili errore, id est, a profana Hermon veneratione descendens, ad Sion, id est ad aeternae beatitudinis domum transeat, et eum qui salute omnium laetatur oblectet, ob id: Quoniam [Col. 0749C] illic mandavit [(c) 1Kb] Dominus benedictionem, et 522 vitam usque in saecula: in Sion scilicet, vel etiam in unanimitate cohabitantium fratrum. Benedictiones enim Ecclesia sola largitur, vitam aeternam unanimitas promeretur. Qui dixit enim aeternae vitae viam pandens, diligite invicem sicut ego dilexi vos, non mendax est (Joan. XIII, 34). Est enim ipse veritas, via, vita, Dominus noster Jesus Christus, qui est benedictus in saecula saeculorum. Amen.



PSALMUS CXXXIII. Canticum graduum.
[Col. 0750A]

Ecce nunc benedicite Dominum omnes servi ejus: qui statis in domo Domini, in atriis domus Dei nostri. In noctibus extollite manus vestras in sancta, et benedicite Dominum. Benedicat te Dominus ex Sion, qui fecit coelum et terram.




TRACTATUS PSALMI.

1. Benedicere cujus sit.---Finem sumunt Cantica graduum, sed ascensionibus suis dignum. Cum enim per ea ad cognitionem sacramenti coelestis scandatur; necesse est, ut postea benedictio ei ad quem conscensum sit debeatur. Vocat igitur omnes Propheta ad benedicendum Dominum: et tamquam consummatis [Col. 0750B] omnibus, universos ad contestationem honoris debiti congregat, dicens, VERS. 1: Ecce nunc benedicite Dominum omnes servi ejus. In eo autem quod ait, Ecce nunc, elaboratae ascensionis perfectum (consummatum) opus esse significat: ut jam nunc benedicant, quia proficientes ascenderint. Benedicendus est, quia nos in excelsum 523 provexerit, quia fidei gradibus in sublime domus suae elevaverit. Benedictione autem Dei os peccatoris indignum est: et idcirco ait: omnes servi ejus. Non omnium est Deo accepta benedictio: neque se promiscuus putet placere posse. Soli istud competit Dei servo, non peccati servo, nec saeculi servo. Omnis enim, inquit, qui facit peccatum, servus est peccati (Joan. VIII, 34). Servo igitur Dei competit, ut Dominum suum religioso [Col. 0750C] ore benedicat.

2. Ac ne ipsi quidem servo hoc erit proprium, qui se servum nomine solo profiteatur, qui etiam nunc cunctabundus et fluctuans incerto fidei [(d) 1Kb] vento circumferatur, cujus cogitatio et voluntas in recordatione peccaminum, et in curas voluptatum evagetur. Et idcirco cum dixisset: Ecce nunc benedicite Dominum omnes servi ejus, adjecit: Qui statis in domo Domini, in atriis [(e) 1Kb] domus Dei nostri. Qui stat, loco non movetur. [(f) 1Kb] Jam cucurrit, jam ascendit; jam [Col. 0751A] immobilis manet, [(a) 1Kb] jam avide bibit beatam illam Prophetae vocem: Statuit super petram pedes meos (Psal. XXXIX, 3); et rursum: In petra exaltasti me (Psal. XXVI, 6); et audiet tamquam Moysi sibi dici: Tu autem sta hic mecum (Exod. XXXIV, 2). De peccatoribus autem ita legimus: Dilexerunt movere pedes suos (Jerem. XIV, 10). Standum ergo est in domo Domini; quia benedictio stantium placeat, et stantium in domo illa sancta et coelesti Jerusalem, et [(b) 1Kb] Angelorum frequentium, ad quam per hanc Ecclesiae et conventus nostri domum scanditur.

3. Atrii et domus Dei discrimen.---Et quia plures apud Patrem mansiones sunt (Joan. XIV, 2), benedicunt Dominum non solum in domo stantes, sed etiam in atriis ejus. Non omnis domus atrium est. Domus [Col. 0751B] est etiam quidquid extra atrium est: interior autem et familiarior atrii sedes est. Interius ergo stabunt, qui in atrio sunt: quia sit licet dignitas in domo stare; praevenit tamen ille qui in atrio steterit. Diversos vero esse eos qui in domo, et eos qui in atrio sint, alibi Propheta demonstrat, dicens: Plantati in domo Domini, in atriis Dei nostri [(c) 1Kb] florient (Ps. XCI, 14). Major fructus est effloruisse. Et licet plantatio habeat dignitatem, praecellit tamen efflorescentium honor: quia ut initium in plantatione est, ita gaudium boni operis in flore est.

4. An hic hebraeo textui additio facta.---Reperi autem quosdam ambiguos circa hoc, in atriis domus Domini, fuisse: dicentes idcirco hoc a translatoribus primis adjectum 524 esse, quia [(d) 1Kb] sub iisdem versibus [Col. 0751C] sequenti psalmo continetur, opinantibus ipsis scriptorum vitio in libris hebraicis fuisse praeteritum. Sed novi interpretes quae volunt tractent: nobis vero obsequendum est et auctoritati translationum, et vetustati.

5. Preces operibus nudae, nullae. Opera sint laeta et cum Dei laude.---In hanc autem spem standi in domo et in atriis Domini Propheta nos hortatur, dicens, VERS. 2: In noctibus extollite manus vestras in sancta, et benedicite Dominum. Agimus enim, secundum Apostolum, sub principibus harum tenebrarum (Eph. VI, 12); et nox nos saeculi detinet, quae per evangelicam praedicationem jam [(e) 1Kb] prodiit in lucem. Nox enim jam proficiscitur, sicut in die decenter ambulate (Rom. XIII, 12 et 13). In hac igitur nocte ignorantiae, [Col. 0751D] insidiarum, infirmitatum, concupiscentiarum, vitiorum, elevandae manus sunt in sancta; non ad [(f) 1Kb] precandum et orandum tantum, sed et ad operandum. Preces enim nudae non proficiunt. Elevanda [Col. 0752A] autem opera nostra sunt in Dei sancta, id est, in nudis vestiendis, in esurientibus cibandis, in sitientibus potandis, in afflictis consolandis, in oppressis adjuvandis, in omnibus diligendis. Haec enim nos in hac corporis nostri infirmitate sanctificant, haec Deo placita et sancta sunt. Et hoc non ignorat Propheta, dicens: Elevatio manuum mearum sacrificium vespertinum (Ps. CXL, 2). Nunc enim in consummationem saeculi, quod est vespertinum, non in tauris et in hircis, sed in operibus bonis Deo hostia est. Moyses nos docuit exemplo, qui cum elevatis constitisset manibus, vincebat; summissis vero in terram, vincendum populum ab hoste praebebat (Exodi XVII, 11): ostendens per hanc formam, hostem nostrum, si terrena opera nostra sint, vincere; si excelsa vero [Col. 0752B] sint, esse vincendum. Elevandae igitur manus nostrae sunt in noctibus, ut plantemur in domo, ut in atriis floreamus. Et benedicendus est Dominus, id est, cum Dei benedictione semper [(g) 1Kb] operandum est, ne cum panem inopi praebeas, metu famis tristis sis; ne cum sumptus indigenti offeras, damnum putes; ne cum nudum veste induas, exui te existimes. Hilarem enim datorem amat Deus (II Cor. IX, 7).

6. Horum merces.---Quid autem laeta et benedicentia elevatarum manuum opera mereantur, ostendit dicens, VERS. 3: Benedicat te Dominus ex Sion, Dominus scilicet Ecclesiae, et sanctae Jerusalem, et civitatis vivis gemmarum lapidibus extructae. 525 Et ut in Deo vero et aeterno spem omnem nostram positam cognosceremus; adjecit: Qui fecit coelum et [Col. 0752C] terram; eum scilicet Ecclesiarum Deum esse demonstrans, qui coelum fecisset et terram: per Dominum nostrum Jesum Christum, qui est benedictus in saecula saeculorum. Amen.



PSALMUS CXXXIV. Alleluia.

Laudate nomen Domini, laudate servi Dominum: qui statis in domo Domini, in atriis domus Dei nostri. Laudate Dominum, quia benignus est Dominus: psallite nomini ejus, quoniam suave est: quoniam Jacob elegit sibi Dominus, Israel in possessionem sibi. Quia ego novi quam magnus est Dominus, et Deus noster prae omnibus diis. Omnia quaecumque voluit (Infra, quae voluit) fecit in coelo et in terra, in mari et in [Col. 0752D] abyssis. Educens nubes ab extremo terrae, fulgura in pluviam fecit. Qui producit ventos de thesauris suis, qui percussit primogenita Aegypti ab homine usque ad pecus. Emisit (Hil. et misit) signa et prodigia in medio [Col. 0753A] tui, Aegypte, in Pharaonem et in omnes servos ejus. Qui percussit gentes multas, et occidit reges fortes. Seon regem Amorrhaeorum, et Og regem Basan, et omnia regna Chanaan occidit: et dedit terram eorum haereditatem (repetitur haereditatem) Israel populo suo. Domine, nomen tuum in saeculum, et memoriale tuum in generationem (Infra, generatione) et generationem. Quia judicabit Dominus populum suum, et in servis suis consolabitur. Simulacra gentium argentum et aurum, opera manuum hominum. Os habent, et non loquentur; oculos habent et non videbunt; aures habent, et non audient; nares habent, et non odorabunt; manus habent, et non palpabunt; pedes habent, et non ambulabunt, neque est spiritus in ore eorum, non clamabunt in gutture suo. Similes illis fiant qui faciunt ea, [Col. 0753B] et omnes qui confidunt in eis. Domus Israel, benedicite Dominum; domus Aaron, benedicite Dominum; domus Levi, benedicite Dominum; 526 qui timetis Dominum, benedicite eum.




TRACTATUS PSALMI.

1. Scriptura mysteriis feta peritum lectorem postulat ac pium. Comparatio. Psalmus hic per corporalia gesta sensum prodit altiorem. Qui tractandus.---Psalmus secundum simplicitatem audientium absolutus videtur. Ea enim ex majore parte in eo continentur, quae libro Exodi inscripta sunt, Aegypti plagae, Pharaonis poena, regum mortes, et hostilis terrae obtenta hereditas. Sed secundum Apostolum, quae in lege sunt, umbra est futurorum; quae in ea [(a) 1Kb] gesta fuerunt, [Col. 0753C] allegorumena sunt, non negligenter audienda sunt: quia sub corporalium gestorum fide in exemplum sint spiritalium operum constituta. Magnae autem diligentiae res est, virtutem verborum collocatorum expendere, et scire quid cuique rei sub eorum quae dicta sunt significatione sit proprium. Ut enim non omnium est, herbarum genera virtutesque nosse, et si quis imperitus aut nescius in agrum his salubribus herbis divitem venerit, omnia inutilia et promiscue genita existimans praeteribit; at vero si peritus et doctus hunc pretiosum in his graminibus (al. germinibus) agrum fuerit ingressus, omnia quae ab aliis praeterita erunt demetet, et ea quae ab ignaris erunt neglecta mirabitur; sciens quando utile metendorum eorum tempus sit, et in quae genera sanitatum [Col. 0753D] his utendum sit, et quantum ex his, aut quo usque moderandum sit: sic et in divinis Scripturis esse intelligendum est, ut si eas impia auris et mens rustica audiat, tamquam otiosas et non necessarias negligat; at vero si cadens ad cognitionem Dei auditor aut lector adstiterit, et cui frequens lectio, et spiritalis gratiae donum scientiam dijucandi singula, intelligendique praestiterit; mirabitur omnia, atque his secundum naturales eorum virtutes et efficientias utetur; non ignarus quando quid [Col. 0754A] praesumendum sit, et in quam curationem eligendum; quando ex eo corpori sanatio, quando animae medela tribuenda sit; ne quid praeproperum, ne quid importunum ac tardum sit: sed collatis et virtutibus, et temporibus, et rebus, non imperite his quae sibi comperta fuerint utatur: quod quidem maxime in hoc psalmo ita esse intelligitur. Incredibilem enim in modum ea rebus gestis verba subjecta sunt, ut cum fideliter illa quae gesta sunt enuntiarent, majorem tamen internae et spiritalis intelligentiae profectum ex se ita collocata praestarent. Neque tantum haec ratio observata est, ut res ipsae, quae corporaliter gestae sunt, ad ostendendam Dei magnificentiam commemorarentur: verum etiam ut per cognitiones gestorum, et virtutes nominum exemplum de se gerendis, [Col. 0754B] in his quae sunt gesta, praeberent. Itaque necessarium est, haec singula personis, temporibus, virtutibus discernere; 527 ut ea quae incuriosae aures tamquam non necessaria forte perdiderint, ipsa illa ad humanae infidelitatis medelam sanationemque referantur. Et hoc ipsis rebus in psalmo docebimus, qui ita coeptus est.

2. Laus praestat benedictioni. Nomina Dei laude digna. ---VERS. 1 3. Laudate nomen Domini, laudate servi Dominum; qui statis in domo Domini, in atriis domus Dei nostri. Laudate Dominum, quia benignus est Dominus: psallite nomini ejus, quoniam suave est. Et contuendum in exordio psalmi est, quod ad laudem nos Dei advocat, cum in superiore psalmo ad solam benedictionem hortatus sit. Praestare autem [Col. 0754C] [(b) 1Kb] laudem benedictioni non ambiguum est. Primus enim [(c) 1Kb] ordo in benedictione positus est, sed consummatur in laude. Et laus non incipienda confuse est, sed ordine ac modo confitenda est. Hoc enim primum est: Laudate nomen Domini. Nomen ergo Domini primum laudare admonemur, quia Deus coeli sit, quia Deus terrae sit, quia Deus mundi sit, quia Deus, quod fidei nostrae et spei proprium est, Abrahae et Isaac et Jacob sit. In his enim primum Deo laus est.

3. Quo ordine ad laudem Dei perveniatur.---Sequens vero praeceptum est, Laudate servi Dominum. Per cognitionem nominis Dei ad scientiam ejus proficimus. Jam enim non nomen Domini, sed Dominum laudamus, cognoscentes cur Deus coeli sit, cur Deus terrae sit, cur Deus mundi sit, cur Deus [Col. 0754D] Abrahae et Isaac et Jacob sit. Haec enim primum puerilis doctrinae rudimenta transgressi, Deum non jam per obedientiam subditorum, sed per immensae virtutis suae magnificentiam laudamus, et laudamus servi ejus: neque solum servi ejus, nudo tantum professionis nostrae vocabulo nuncupati, sed stantes in domo ejus: jam non vagi, neque erratici, sed stantium firmitate stabiliti: neque [(d) 1Kb] tantummodo stantes, sed etiam in atrio Domini Dei nostri; internae potius et mediae domus sede suscepti. Per [Col. 0755A] hunc igitur ordinem a servis et a stantibus in domo atque in atrio laus inchoatur.

4. Benignitate Dei egemus. Psallere quid.---Laudandus Deus ob id est, quia benignus est. Nam ut omnipotens sit, naturae suae virtus est: ut vero benignus sit, nobis necessarium est, quos corporis infirmitas et conditio originis in peccatis detinet. Et quid spei est humanis delictis, si benignitas [(a) 1Kb] Deo absit? Sed dictorum ratio consideranda est: namque qui laudandus est, quia benignus est: psallendum nomini ejus est, quia suave est. Psallite 528 nomini ejus, quoniam suave est. Psallite ubi dicitur, ad corporis opera refertur: ut per organi nostri, id est, corporis multimoda opera, consonans Deo fiat et apta laudatio (V. praefat. n. 19). Psallere ergo nomini ejus jubemur, [Col. 0755B] quia suave est. Suave enim est Deo corpora nostra complacito ministerio probabilique famulari: vel ipsum illud potius nomen Domini suave est.

5. Cur Jacob et Israel, non Abraham memoretur.---Et quid suavitatis in se habeat, vel nomen ejus, vel ei psallere; continuo subjecit dicens, VERS. 4: Quoniam Jacob elegit sibi Dominus, Israel in possessionem sibi. Initium originis Judaeorum secundum santificationem generis Abraham est, ad hunc enim primum [(b) 1Kb] Dei fuit sermo: et cur potius Jacob quam Abraham Dominus elegit? Dehinc cum idem secundum nuncupationis allocutionem sit Israel qui et Jacob; cur iterum additur: Israel in possessionem sibi? Ordo exigebat principem electionis Abraham, non eum qui jam tertius in electione est Jacob commemorari. Ratio [Col. 0755C] quoque admonebat, ut significatus Israel in Jacob intelligeretur. Quin etiam illud accedit, quod qui Jacob est, eligitur, qui Israel, possidetur.

6. Jacob Ecclesiae typus.---Sed jam in exordio sermonis monuimus, illa ex rebus corporaliter gestis commemorata in psalmo esse, in quibus futuri species tamquam in speculo reluceret: ea quoque gestis rebus coaptata verba esse, quae cum ea quae gesta sunt enuntiarent, tamen intelligentiam nobis absolutiorem eorum, quae spiritaliter in gestis rebus praefigurabantur, afferent. Dei nomen suave est, non uni tantum genti, atque ipsi irreligiosae; sed omnibus jam gentibus atque linguis. Jacob enim sibi elegit, majorem natu supplantantem, ementem primitias cibo et [Col. 0756A] desperatione [(c) 1Kb] venalis, abripientem benedictionem, impoenitentem [(d) 1Kb] post servitutem, deinde post luctam Deum videntem et Israel nuncupatum. Ante enim Jacob est, et sic Israel. Circumspiciamus Ecclesiae corpus, quae [(e) 1Kb] se per differentiam fidei et Jacob et Israel habet. Et hic coetus populum legis fide supplantat, primitias ejus accipit, benedictionem ejus diripit, secundum Domini dictum, dicentis: A diebus autem Joannis regnum coelorum vim patitur, et vim facientes diripiunt illud (Matth. XI, 12). Jacob est ergo qui eligitur, Domino dicente: Ego vos elegi, non vos me (Joan. XV, 16). Israel est qui possidetur, in praeteritis [(f) 1Kb] primogenitis et benedictionibus cognitus, in servitute multi temporis fidelis, 529 in sacramento luctae potens, in promerendis rursum benedictionibus [Col. 0756B] pertinax, in Dei cognitione et conspectu Israel.

7. Filio proprium est nosse Patrem.---Novit autem Spiritus prophetiae praepotentem hanc nominis Dei in congregandis gentibus et possidendis fidelibus suavitatem, dicens, VERS. 5: Quia ego novi quam magnus est Dominus. Officio quidem oris sui propheta loquitur, [(g) 1Kb] sed cognitione non sua. Vox ista ejus est, qui ait: Nemo novit Patrem nisi Filius, et cui voluerit Filius revelare (Matth. XI, 27): et Filius quidem Patrem, si cui voluerit, revelabit: sed magnitudinem ejus nemo cognoscit, propheta dicente: Cujus magnificentiae non est finis (Psal. CXLIV, 3). Cognitio ergo infinitatis hujus ei soli erit propria, qui secundum perfectam originis suae plenitudinem ipse imago est infiniti.

[Col. 0756C] 8. Unus Ecclesiae Deus.---Quia ego cognovi quam magnus est Dominus: et Deus noster [(h) 1Kb] prae omnibus diis. Non prae diis omnibus illis est, de quibus infra ait: Simulacra gentium argentum et aurum, opera manuum hominum: os habent et non loquentur (Psal CXIII, 4 et 5). Nihil enim magnum, si metallis et saxis et lignis comparatus praefertur. Et quia isti dii non sunt, quaerendum est quos deos dixerit. Non enim deorum multitudinem Ecclesia cognoscit. Error hic gentium est, ut coitus et conceptus et procreationes et successiones deorum aut fingat, aut credat. Nobis autem, secundum Apostolum, unus Deus ex quo omnia, et nos in ipso; et unus Dominus noster Jesus Christus per quem omnia, et nos per [Col. 0757A] ipsum (I Cor. VIII, 6). Unus ex uno, Deus ex Deo est. Non recipit alterum innascibilis ut duo sint; nec admittit quod est unus unigenitus ne Deus sit. Non sunt duo innascibiles, non sunt duo unigeniti: in eo unusquisque quod est, unus est: dum parem nec unigenitus habet, nec innascibilis admittit; neque unigenitus Deus ex alio quam innascibili Deo subsistit.

9. Dii per nuncupationem sunt homines.---Videndum autem est, prae quibus omnibus diis Deus noster sit. Invenio deos dici per prophetam ita: Deus stetit in congregatione deorum, in medio autem deos discernit (Psal. LXXXI, 1). Et hoc quidem videtur ambiguum [(a) 1Kb] nec satis absolute enuntiare quos deos significet. Sed Dominus in Evangeliis errore nos nuncupationis hujus liberavit, dicens: Ego dixi, dii estis, [Col. 0757B] et filii excelsi omnes (Joan. X, 34). Et adjecit, si ergo illos dixit deos, ad quos verba Dei facta sunt, et non potest solvi Scriptura (Ibid. 35). Indissolubilis Dei sermo est homines deos nuncupantis. Invenio et Moysen Deum nuncupari, cum ei dicitur: Deum te posui Pharaoni (Exod. VII, 1). Sed et Apostolus docuit dici alios deos, cum ait: Namque etsi sunt qui dicuntur dii sive in coelo, sive in terra, sicut sunt dii multi, et domini multi: sed nobis unus Deus pater est ex quo omnia, et unus Dominus noster Jesus Christus per 530 quem omnia (I Cor. VIII, 5 et 6). Unus quidem Deus nobis est, et unus Dominus: sed multi dii sunt qui vocantur, in coelo et in terra. Et quidem si hoc deorum nomen hominibus secundum sententiam Dei competit; multo magis angelis, archangelis, thronis, [Col. 0757C] dominationibus, principatibus, potestatibus dignum quos Apostolus deos in coelo nuncupari demonstrat.

10. Quam his praecellat Deus. Quidquid factum est, non omnia potest.---Dii ergo sunt qui vocantur, sed prae omnibus Deus noster est: non comparatione, qui incomparabilis praecellit, sed potestate prae caeteris est. Et quomodo prae caeteris sit, mox ostendit dicens, VERS. 6: Omnia quae voluit fecit in coelo et in terra, in mari et in abyssis. Soli Deo congruit omnia facere quae velit. Sola enim perfecta virtus in nullo impeditur, quominus quod velit et faciat: et ei ex quo omnia sunt, nihil difficultatis occurrit. Inferioris ab eo naturae est, ne totum quod velit et faciat. Dum enim alii [(b) 1Kb] se debet, caret omnipotentiae virtute: quia in id ipsum quod subsistit, habeat [Col. 0757D] alium auctorem. Et qui non se sibi debet, non omnia potest, dum a potiore subsistit. Sed videamus quid sit illud quod omnipotentia Dei secundum voluntatem suam fecerit, in coelo et in terra, in mari et in abyssis.

11. Varia Dei in orbe prodigia.---Et quidem magnum est, si contueamur indemutabilem coeli firmitatem, [Col. 0758A] solem annuis cursibus indefessisque moderatum, vicesque anni definitis limitibus temperantem; perennes quoque lunae vicissitudines, et imperturbatos ortus, lapsus, conversionesque signorum: jam vero terrae opes, et fecundos ejus fructus in vitam hominum, volucrum, pecudum, bestiarum: plena deinde incolis suis maria, et spirantium intra fluctus piscium vitam: tum porro quia plurali genere maria graecitas elocuta est ( ), oceani inaestimabiles vices et capacis abyssi imperspicabilem naturam, qua refusus in terram aestus resorbetur. Sed cum haec secundum humanam opinionem plena miraculis sint, ac de ipsis dici merito debeat, Omnia quae voluit fecit in coelo et in terra, in mari et in abyssis: videamus quae ea omnia sint, quae voluit et fecit.

[Col. 0758B] 12. Sub littera hic latet altior sensus.---VERS. 7. Educens nubes ab extremo terrae, fulgura in pluviam fecit. Qui producit ventos de thesauris suis. Praeterito [(c) 1Kb] Thronorum, Dominationum, Principatuum et Potestatum, Cherubim et Seraphim, Angelorum et Archangelorum, coeli, terrae, maris, abyssi miraculo: in his omnia Deus quae voluit fecit, in coelo et in terra, in mari et abysso; educens nubes ab extremo terrae, fulgura in pluviam fecit, qui producit ventos de thesauris suis. An haec tantum perfectae in Deo voluntatis omnipotentia est, terras exhalare nubes, coruscare pluviis imminentibus fulgura, alternatis spiritibus flare ventos? Sed arguunt hanc opinionem nostram [(d) 1Kb] virtutes verborum 531 et naturae generum. Educens, inquit, nubes ab extremo terrae: quid [Col. 0758C] enim sibi vult, quod nubes deducuntur et educuntur ab extremo terrae? Exhalant quidem valles uvidae nebulas; sed neque valles extrema terrae sunt, neque quisquam [(e) 1Kb] nebulam id ipsum existimavit esse quod nubem. Dehinc fulgura in pluviam fecit. Quae hic humani sensus intelligentia est? Fulgura nonnumquam sine pluviis videmus, et pluvias saepe esse sine fulgure. Non pluviae fulgura afferunt, neque rursum fulgura pluvias defundunt. Sequitur quoque: Qui producit ventos de thesauris suis. Quae hic humani sensus intelligentia est? Anne in concavo aliquo et communito thesaurorum loco conditos esse ventos existimabimus, ex quibus venti soleant tamquam pretiosissima thesauri portio produci? Et cum solent mutationes ventorum frequentes et incertae saepe et [Col. 0758D] contrariae commoveri; totiens negotiosus ad haec Deus ipsos istos, ut demutentur, ut dissideant, ex secreto divitiarum suarum producit.

13. Salvo tamen litterae sensu.---Sed haec a me volenti virtutem et rationem dictorum ostendere, ita commemorata sint, ut nihilominus invisibilis et omnipotentis [Col. 0759A] virtutis esse [(a) 1Kb] intelligatur, a mari, quod est ab extremo terrae, nubes educi, et inter pluvias fulgura coruscare, et ventos ex occultis spirituum suorum sedibus flare. Verum quia non in his tantum omnipotentia Dei est, neque in his solum quae voluit fecit in coelo et in terra, in mari et in abyssis; et in his quae corporaliter gesta esse memorantur, spiritalia significari meminimus: demonstrandum est nunc quid sub his dictis per virtutem prophetiae intelligere debeamus.

14. Hominis praerogativae.---In eo quod omnia quae voluit fecit in coelo et in terra, in mari et in abyssis, quantum cognitioni nostrae permissum est, nihil amabilius Deo homine est. Et subest causa, ut peculiare hoc ei animal sit. Mundus verbo consistit, homo [Col. 0759B] autem cum consilio efficitur, non verbo, sed opere cogitato. Fit quoque ad imaginem Dei: [(b) 1Kb] per inspirationem etiam Dei vivens anima perficitur. Legem accipit, voluntati suae permittitur, liber ab omnibus mundi dominus constituitur, paradisi incola est, invidia diaboli dignus est, post peccatum misericordiae reservatur (V. pag. 402, a, b), omni saeculi hujus aetate ad cognitionem Dei eruditur, judex angelis praeparatur. 532 Revelationem ejus creatura exspectat, vanitati in spem et ipsa subjecta; ob poenitentiam ejus ex peccato Angelorum in coelis maximum gaudium est. Hic ipse per sacramentum nativitatis secundum hominem Jesum Christum assumptus in eum est. Jam ubique irreligiosum ante os ejus religionem docet, jam pollutum stupris corpus continentia purum [Col. 0759C] est, jam caeca quondam a cognitione Dei mens, Israel facta est. Jam invidia [(c) 1Kb] in imitationem boni profecit, jam ebrietas in jejunia exarsit, jam odium in amorem demutatum est, jam vitia in virtutum [(d) 1Kb] vitam perempta sunt.

15. Nubes doctrina ab extremo terrae, id est, per humiles apostolos tradita.---Fecit ergo Dominus omnia quae voluit in coelo et in terra, in mari et in abyssis. Nihil enim in his omnibus carius homine suo habuit, ob quem etiam Unigenitus ejus Deus homo exstitit: et fecit ita, educens nubes ab extremo terrae. [Col. 0760A] Nubibus Dominus praecepit, ne super spinosam et infecundam vineam pluerent (V. Origen. hom. 5 in Jerem.): Mandabo, inquit, [(e) 1Kb] nubibus ne pluant super eam (Esai. V, 6). Cognovi et nubem in qua locutus est Deus: In columna, inquit, nubis loquebatur ad eos (Psal. XCVIII, 7). Et testatur mihi Paulus in hac nube non hoc solum quod legitur intelligendum, dicens: An nescitis quia patres nostri sub nube fuerunt, et in Moysen baptizati sunt (I Cor. X, 1, et 2)? Nubes haec itaque significat doctrinam apostolicam: quae inumbrans, et a calore defendens, aestum omnem futuri judicii excludit. Quod autem a novissimis terrae [(f) 1Kb] sint, audiamus Apostolum dicentem: Puto autem Deus nos apostolos extremos ostendit sicut abortivos (I. Cor., IV, 9). Dominus ipse, cum de loco et dignitate [Col. 0760B] inter discipulos sermo esset, ait: Qui voluerit in vobis esse primus, sit omnium novissimus (Marc. X, 44). Has ergo nubes Deus, omnia quae vult faciens, a novissimis terrae educit: et hanc inumbrantem doctrinam terrae humilia exhalant.

16. Fulgura, qui scientia coruscant. Pluviae fiunt, dum doctrinam profundunt.---Fulgura in pluvias fecit. Fulgur est virtutis coelestis agnitio: et hoc ipse Dominus testatur, dicens: Sicut enim fulgur exit ab Oriente, et paret usque ad Occidentem; ita erit adventus filii hominis (Matth. XXIV, 27). Et hoc quidem ita in Domino, qui [(g) 1Kb] non in locis ut corporalis, sed ubique, adveniens cernetur. Caeterum in singulis hodie quicumque virtutem Dei annuntiabunt, qui cognitionem ejus per doctrinam praestabunt, fulgura [(h) 1Kb] in [Col. 0760C] pluvias facti sunt: fulgure primum ipsi scientiae coruscantes, tum deinde verborum imbrem profundentes. Et hujus pluviae ex se profundendae 533 Moyses non jam spiritaliter per doctrinam, sed corporaliter per gloriam fulgens ita meminit: Attende caelum, et loquar: et audiat terra verba ex ore meo. Exspectetur sicut pluvia eloquium meum, et descendant sicut ros verba mea, et sicut pluvia super gramen, et ut nives super foenum (Deut. XXXII, 1, et 2). Illa fulgura in has pluvias facta sunt, verba scilicet vivificantia, et [(i) 1Kb] potantes irrigantia.

[Col. 0761A] 17. Venti. Angeli custodes nostri.---Servatus autem ordo est, ut post congregatas ex novissimis terrae nubes, post fulgura [(a) 1Kb] in pluvias constituta, producat ventos de thesauris suis. Quos autem ventos producat, non ambiguum est: eos nempe de quibus ait: Faciens angelos suos spiritus (Ps. CIII, 4). Sunt enim angeli parvulorum quotidie Deum videntes. Hi igitur spiritus ad salutem humani generis emissi sunt: neque enim infirmitas nostra, nisi datis ad custodiam angelis, tot tantisque spiritalium coelestium nequitiis obsisteret. Opus ad id fuit [(b) 1Kb] naturae potioris auxilio: et hoc ita esse ex his dictis docemur, quibus trepidum ac paventem Moysen Dominus confirmat, dicens: Ecce angelus meus antecedet te (Exod. XXIII, 23). Hos igitur de thesauris suis ventos producit, [Col. 0761B] tribuens in his auxilium humanae infirmitati: ut haec nos divina praesidia, adversus mundipotentes harum tenebrarum in haereditanda nobis salute tueantur.

18. Haec magnifica Dei gesta nunc in nobis spiritaliter geruntur.---Sequitur deinde hic ordo dictorum, VERS. 8-12: Qui percussit primogenita Aegypti ab homine usque ad pecus, et misit signa et prodigia in medio tui, Aegypte, in Pharaonem et in omnes servos ejus. Qui percussit gentes multas, et occidit reges fortes. Seon, regem Amorrhaeorum, et Og, regem Basan, et omnia regna Chanaan occidit: et dedit terram eorum haereditatem, haereditatem Israel populo suo. Frequenter sermo divinus eum intelligendum esse Deum coeli atque terrae et universitatis creatorem [Col. 0761C] docet, qui Aegyptum percusserit, mare diviserit, Aegyptios demerserit, populum suum magnis et mirabilibus virtutibus eduxerit, in eremo manna aluerit, ejectis gentibus in terram repromissionis induxerit. Et quidem omnia haec magnifica et praeclara opera Deum esse testantur. Neque enim mediocris et moderatae virtutis est tanta gessisse: admirandus in his intelligendus est. Sed docet nos Apostolus cum veneratione gestorum praeformationem in his doctrinae atque operis spiritalis agnoscere: cum lex spiritalis est, cum gesta ejus allegorumena sunt, cum sub nube patres fuerunt, cum in Moysen baptizati sunt, cum de spiritali petra biberunt, cum petra Christus est, cum postremo secundum exaltati in deserto serpentis formam exaltandus est Dominus. [Col. 0761D] Ergo licet illa in Aegypto 534 corporaliter gesta sint, spiritaliter tamen nunc geruntur in nobis.

19. Aegyptus percussa, saeculi potestates cruci confixae. Christi in medio Aegypti, seu saeculi prodigia. Pharao, seu diabolus cum vitiis baptismo necatur.---[Col. 0762A] Aegyptus, in quo saeculi forma est, virtutibus et plagis Dei percutitur, signis portentisque terretur. Plagis Dei percutitur, cum judicium suum audit, cum damnationem suam cognoscit, cum in ipso conscientiae suae reatu quotidie judicatur, cum principales suas originariasque virtutes cruci suae Dominus confixit. Locutus quoque est tamquam ad viventem animalemque Aegyptum, (ut [(c) 1Kb] non habentem terram inanimemque regionem, sed incolas ejus, quos rationales animalesque constituerat, alloqui existimaretur): Misit signa et prodigia in medio tui, Aegypte, in Pharaonem, et in omnes servos ejus. In medio tui quid est? Cognoscimus ex eo quod dictum est, [(d) 1Kb] Dominus Deus autem rex noster, rex ante saecula, operatus est salutem in medio orbis terrae. In medio [Col. 0762B] itaque orbis terrae loco, in quo Dominus salutem nobis operans passus est, signa et prodigia misit: dum crucis suae horis sol effugit; tremit terra, saxa rumpuntur, sepulcra panduntur, mortui exsurgunt. Haec in medio tui, Aegypte, signa facta sunt. Pharao tuus, id est diabolus, aquis necatur baptizato populo, ipse cum exercitu suo obrutus. Percussae deinde gentes multae; exstincti scilicet innumerabiles in nobis vitiorum incolatus. Reges quoque fortes perempti; fortes plane.

20. Cur ex pluribus regnis deletis pauca memorentur. Seon Amorrhaeus, Og Basan et Chanaan.---Seon regem Amorrhaeorum, et Og regem Basan, et omnia regna Chanaan occidit. Et quid istud est? Tot regna eversa sunt, tot reges extincti sunt: et horum tantum [Col. 0762C] fit memoria? Fit quidem secundum gestorum fidem paucorum memoria ex pluribus: sed hi tantum memorantur, in quibus quamvis quidem res gesta cognosceretur, tamen per conditiones virtutesque nominum spiritalis in his esset conditio subtexta. Nam Seon infructuosae arboris interpretatio est: quod enim nobiscum arbor infructuosa, id hebraice Seon nuncupatur, Amorrhaeus vero [(e) 1Kb] exacerbantis. Has ergo sub horum nominum significatione infructuosas in nobis [(f) 1Kb] exacerbantibus virtutes delevit, infructuosos scilicet principes, qui nos [(g) 1Kb] qui exacerbabamus in Dominum obtinebant: et ob id secundum dictum evangelicum exemplo infructuosae arboris excisos. Og vero rex interpretationem habet maceriae sive valli: Basan vero confusionis [Col. 0762D] sive pudoris. Regem hunc ergo confusionis pudorisque nostri exstinxit, solvens, secundum Apostolum, maceriam (Eph. II, 14): vel vallum, id est, [(h) 1Kb] quo a cognitione Dei prohibebamur, obstaculum diruens. Occidit deinde omnia regna Chanaan. Maledictum [Col. 0763A] Chanaan esse Genesis docet (IX, 25), et esse servum fratrum 535 suorum, ob contumeliosam ejus in patrem injuriam. Interpretatio autem nominis Chanaan motio est. Quae igitur nos in vitia et [(a) 1Kb] in maledictam impietatem commovebant, atque in nos vi sua ac potestate regnabant, Dominus exstinxit. Quod autem per varias virtutes, quae in filiis obedientiae operantur, [(b) 1Kb] non regnent peccata in nobis, Apostolum audiamus dicentem: Non regnet amplius in mortali corpore vestro peccatum (Rom. VI, 12). Regna ergo haec occisa sunt: jam enim non dominantur in nobis.

21. Fidelibus promittitur corporum aeterna possessio. ---Sed occisis his, quid consequitur? Dedit terram eorum haereditatem, haereditatem Israel populo suo. [Col. 0763B] Data quidem terra est regum et gentium superius memoratarum; sed amissa rursum est. Hodie a gentibus incolitur, Israel ubique exsul est: et quomodo terra, quae data est, haereditas est? Manet ergo idem ordo: ut sub his, quae corporaliter gesta sunt, ea quae spiritaliter essent gerenda praescripta sint. Data igitur corporum nostrorum terra in haereditatem est, quae antea erat in Chanaan maledicta et in vitia mobilis, in Basan confusionis pudorisque plena, in Amorrhaeo exacerbans et irritans, quam possidebat in Og infidelitatis maceria, quam occupaverat in Seon arbor infructuosa. Haec igitur terra, soluto infidelitatis vallo, et excisa ex ea arbore infructuosa, data est haereditas, et data Israel populo suo. Quae autem haec haereditatis terra sit, et qui sit hic [Col. 0763C] Israel, audiamus apostolum Paulum dicentem: Sicut portavimus imaginem terrestris, portemus imaginem coelestis (I Cor. XV, 49). Hic est Israel, cui terrae beatae hujus continget haereditas, cui conglorificati in Domino terreni corporis sui erit aeterna possessio. Hoc Christianis est proprium, qui hoc in se nomen incolume per coelestis imaginem usque ad finem retinuerint.

22. Quod Deo videmur optare, nobis optamus.---Atque ita ait, VERS. 13: Domine, nomen tuum in saeculum. Numquid a nobis optandum hoc Deo est, aut aeterna virtus eget voto nostro, ut maneat in aeternum? Ut in nobis potius maneat, optandum est. Sicuti cum dicimus: Sanctificetur nomen tuum, adveniat regnum tuum, fiat voluntas tua sicut in coelo et [Col. 0763D] in terra (Matth. VI, 9 et 10); non utique haec Deo proveniant optamus: ut sanctificetur, qui sanctus est; ut voluntas sua fiat, cujus factum in voluntate est. Nostrae haec potius rei vota sunt, ut per egregia fidei nostrae opera nomen ejus sanctificetur in nobis; [Col. 0764A] ait enim: Estote sancti, quoniam ego sanctus sum (Lev. XI, 44): ut in nos regnum ejus adveniat, et digni aeterno regno per indultam nobis aeternitatis substantiam simus: quia spes vitae est, confiteri regnum ejus; et dicenti sibi latroni: Domine, memento mei, cum veneris in regnum 536 tuum, respondit: Amen, dico tibi, hodie mecum eris in paradiso (Luc. XXIII, 42 et 43): ut sicuti voluntati ejus in coelis ab indefessis et coelestibus virtutibus paretur, ita et a nobis in terra pareatur, ne corporalis nos infirmitas ab exsequenda ejus voluntate deflectat (in coelis enim indefessis quotidie vocibus dicitur: Sanctus, sanctus, sanctus, Dominus Deus sabaoth: pleni sunt coeli et terra gloria tua. (Esai. VI, 3): ut nobis quoque nihil aliud in opere sit, [(c) 1Kb] per quod [Col. 0764B] sanctificatur nomen ejus; nihil aliud in spe, per quod et in nos regnum ejus speramus; nihil aliud in voluntate, per quod ei aeternae a nobis laudes sunt deferendae. Profectus hic voti nostri indigentiae res est, ut nobiscum nomen ejus maneat in aeternum.

23. Memoriale Dei. A Judaeis ad Christianos transiit. ---Dehinc sequitur: Et memoriale tuum [(d) 1Kb] in generatione et generationem. Non, sicut saepe, a saeculo in saeculum, neque a generationibus in generationes, sed in generatione et generationem. Et hoc non de nomine, sed de memoriali. Memoriale enim est memoria operum Dei, quae libro legis continentur. Et quia lex et memoriale Dei in generatione prima, Judaeorum scilicet, usque in plenitudinem [Col. 0764C] temporum mansit, sicuti plebi Sodomae et Gomorrhae usque ad plenitudinem peccati poena dilata est: ita mensuram omnium impietatum cum prima generatio explesset, memoriale Dei, et omnium operum suorum memoria in generationem alteram transiit, in Christianos namque, cum quibus hodie legis veneratio est, et [(e) 1Kb] prophetia, et nomen Domini.

24. Dei consolatio de perdito Israel, populus fidelis. ---Tenuit autem hunc eumdem in consequentibus ordinem, dicens, VERS. 14: Quia judicabit Dominus populum suum, et in servis suis consolabitur. Differt judicari et consolari; et differt populus et servus. In servis autem consolatio, in populo vero judicium est. Populum Dei Israel secundum carnem nuncupatum esse quis nescit? Dictum autem ab Apostolo est: [Col. 0764D] Qui in lege peccaverunt, per legem judicabuntur (Rom. II, 12). Judicabit ergo Deus populum suum; sed in servis suis consolabitur, nempe illis de quibus Dominus ait: Qui credit in me, non judicabitur, sed transiet de morte in vitam: qui autem non credit, jam [Col. 0765A] judicatus est (Joan. V, 24). Consolabitur autem Dominus, judicato Israel, in servis suis. In omnibus enim fidelibus [(a) 1Kb] terrae solatium habebit ex damno.

25. Dei in Israelitas benignitas ac beneficia. Quam fuerint ingrati, gentes non ita.---Voluisset enim populum suum, quem in patribus eorum Abraham et Isaac et Jacob elegerat, non judicari: ob quem post diversas plagas Aegyptum afflixerat, ob quem in columna ignis et nubis adstiterat, ob quem mare diviserat, aquam e petra ejecerat, manna e coelo miserat, legem posuerat, veniam tantis sacrilegiis indulserat, tot irreligiosorum regna dejecerat, 537 prophetas miserat, Unigenitum suum nasci hominem voluerat; sed tot tantisque beneficiis populus ingratus, et colonus vineae primus electus, in ipsum Dominum [Col. 0765B] vineae parricidales manus intulit (Matth. XXI, 38), Deum, quantum in se est, crucifixum in homine mortificans. Sed electi sunt servi, quibus vinea fructum ejus reddentibus traderetur: in quibus Dominus, judicato populo suo, pietatis suae damnum consolaretur. Itaque consolantur eum gentes, in martyribus et confessioribus et fidelibus suis fructus ex se commissae sibi gratiae rependentes. Non nova autem, nec hujus tantum prophetae vox ista est. [(b) 1Kb] Moyses in praeclaro illo Deuteronomii cantico, cum peccata populi hujus, et impietates novissimas, et fidem generationis alterius praedicaret, ait: Quoniam judicabit Dominus populum suum, et in servis suis consolabitur (Deut. XXXII, 36). Sanctus etiam Eleazar, cum a principibus populi sui degustare [Col. 0765C] [(c) 1Kb] ementitum sacrificatum cogeretur, gloriam martyrii sub hac eadem voce consummat, sciens Dominum in servis suis voluntatem ejus operantibus, judicato populo, consolandum.

26. Contra idololatras.---Convertitur deinde ad depellendum errorem gentilium [(d) 1Kb] prophetico sermone, ut stultas atque irreligiosas superstitiones ex ipsis superstitionum causis coarguat dicens, VERS. 15-18: Simulacra gentium argentum et aurum, opera manuum hominum. Os habent, et non loquentur; oculos habent, et non videbunt; aures habent, et non audient; [Col. 0766A] [ [(e) 1Kb] nares habent, et non odorabunt; manus habent, et non palpabunt; pedes habent, et non ambulabunt: [(f) 1Kb] non clamabunt in gutture suo:] neque est spiritus in ore eorum. Similes illis fiant, qui faciunt ea, et omnes [(g) 1Kb] qui confidunt in eis. Frequenter et in aliis psalmis id ipsum de simulacris gentium dictum est: et prophetia omnis hoc laborat, ut humanum errorem a stultissimis his irreligiositatum studiis avertat. Addunt enim plerique his impietatibus suis auctoritatem, ut pretiis metallorum honorem diis quos sibi fecerint quaerant, auro eos argentoque formando: sed hoc tantum quod possunt largiuntur, imaginem scilicet oris, oculorum, aurium, narium, manuum et pedum, deos suos in forma mortui corporis adorantes, [(h) 1Kb] cui, spiritu evolante, os mutum est, oculi hebetes, [Col. 0766B] aures surdae, nares [(i) 1Kb] inanimae sunt, manus dissolutae, pedes rigentes, omne corpus immobile est. Sed errori eorum id quod 538 nec sperare audent deputatur: ut eorum sint similes quos adorant, venerantes sint in consortio veneratorum, ipsi simulacrorum modo [(j) 1Kb] emortua corpora sine vitae spiritu relinquendi.

27. Fidelium ordo quadruplex, praestantissimus omnium ---Demonstrato autem errore gentili, ad doctrinae ordinem propheticus sermo se retulit, dicens, VERS. 19, 20: Domus Israel, benedicite Dominum; domus Aaron, benedicite Dominum; domus Levi, benedicite Dominum; qui timetis Dominum, benedicite eum. In his nominum atque officiorum distinctionibus omnem Ecclesiae populum complexus est; sed per nuncupationum et [Col. 0766C] proprietatum significationem ipsa illa officiorum merita divisit. In eo enim quod dicitur domus Israel, et domus Aaron, et domus Levi, et qui timetis Dominum, aliud ab alio [(k) 1Kb] esse discernitur: ut, secundum Apostolum ad Corinthios scribentem, quaedam [(l) 1Kb] fit in nominibus distinctio, cum ait: Vocatis, sanctis, cum omnibus qui invocant nomen Domini nostri Jesu Christi (I Cor. I, 2); ut aliud vocatos, aliud sanctos, aliud invocantes nomen Domini esse significet. Nunc autem primum Israel nuncupari videmus, secundo Aaron, tertio Levi, quarto timentes Dominum. Et in [Col. 0767A] Aaron sacerdotes significari non ambiguum est: sacerdos enim in lege Aaron primus fuit, et exinde in successione ejus sacerdotum honor mansit. In Levi autem ministros ostendi absolutum est: haec enim tribus in ministerium electa est. Reliquus autem populus, cui non sacerdotii, neque ministerii, sed timoris officium est, in his qui timent Dominum nuncupatur. Docet autem nos Apostolus [(a) 1Kb] super omnes hos esse Israel, cum ait: Et quotquot regulae huic obsecundabunt, pax super eos et misericordia, et super Israel (Gal. VI, 16). Sacerdotes et ministri officii sui regula in eo quod agunt continet; sed praestat longe voluntate magis aliquid agere, quam lege. Et optimum est, per ministerii ordinem non solum satisfacere ministerio, sed per doctrinae scientiam et fidei calorem [Col. 0767B] ad cognitionem Dei contemplationemque contendere. Eum ergo, qui Deum intelligens et videns esset, quod est proprium Israel, in primo benedicentium ordine collocavit (qui officium in quo esset, atque honorem sacerdotis, hac ipsa cogniti per fidem et contemplati Dei virtute praecelleret): quia cum plures sint Aaron, id est sacerdotes; pauci tamen Israel, id est qui cognitione mentis Deum contemplaturi sint, reperientur. Hi ergo primum ad benedicendum 539 advocantur: caeteris aliis post eos, in eo quo et ipsi essent officio, benedicturis. Sed benedicunt Deum, et domus Israel, et domus Aaron, et domus Levi, et omnes qui timent Dominum: eum scilicet, qui est benedictus Deus ex Sion, qui habitat Jerusalem, sanctum montem Sion, et civitatem [Col. 0767C] coelestem, Ecclesiam primitivorum, manentium et scriptorum in coelis, in Domino nostro Jesu Christo, qui est benedictus in saecula saeculorum. Amen.



PSALMUS CXXXV. Alleluia.

Confitemini Domino: quoniam bonus, quoniam in saecula misericordia ejus. Confitemini Deo deorum: quoniam in saecula misericordia ejus. Qui fecit mirabilia (Hil. addit magna), solus, quoniam in saecula misericordia ejus. Qui fecit coelos in intellectu: quoniam in saecula misericordia ejus. Qui firmavit terram super aquam (Hil. aquas): quoniam in saecula misericordia ejus. Qui fecit luminaria magna solus: quoniam in saecula misericordia ejus. Solem in potestatem diei: [Col. 0767D] quoniam in saecula misericordia ejus. Qui percussit Aegyptum cum primogenitis eorum: quoniam in saecula misericordia ejus. Et eduxit Israel de medio eorum: quoniam in saecula misericordia ejus. In manu forti et brachio excelso: quoniam in saecula misericordia ejus. Qui divisit mare Rubrum in divisiones: quoniam in saecula misericordia ejus. Et transduxit Israel per medium ejus: quoniam in saecula misericordia ejus. Et excussit Pharaonem et virtutem ejus in mare Rubrum: [Col. 0768A] quoniam in saecula misericordia ejus. Qui transduxit populum suum in desertum: quoniam in saecula misericordia ejus. Qui perduxit aquam de petra rupis: quoniam in saecula misericordia ejus. Qui percussit reges magnos: quoniam in saecula misericordia ejus. Seon regem Amorrhaeorum: quoniam in saecula misericordia ejus. Et Og regem Basan: quoniam in saecula misericordia ejus. Et dedit terram eorum haereditatem: quoniam in saecula misericordia ejus. Quoniam in humilitate nostra memor fuit nostri (Hil. addit Dominus): quoniam in saecula misericordia ejus. Et redemit nos de inimicis 540 nostris (Hil. de manu inimicorum nostrorum): quoniam in saecula misericordia ejus. Qui dat escam omni carni: quoniam in saecula misericordia ejus. Confitemini Deo coeli: quoniam in saecula misericordia [Col. 0768B] ejus.




TRACTATUS PSALMI.

1. Scripturae dignitas. Ob inconsiderantiam vilescit. ---Non est otiosus propheticus sermo, neque ex inanibus ac superfluis causis spiritalis loquela est. Si enim in viris prudentibus exspectari id maxime solet, ut ea quae loquuntur, gravitate eorum doctrinaque digna sint; omnisque sermo non sit fortuitus et vagus, sed ex rationabilibus causis profectus, et exspectationi audientium utilis, et [(b) 1Kb] auctoritati congruus disserentium: quanto magis id coelestibus eloquiis opinandum est, ut quidquid in his [(c) 1Kb] est, excelsum, divinum, rationabile et perfectum esse existimetur. Sed plerumque, immo semper, vitio nostro [Col. 0768C] accidit, ut quae legi in ecclesia audimus, auribus atque animis nostris longe ab his peregrinantibus negligamus: ut per audiendi incuriam, vilescat apud nos dictorum coelestium dignitas. Cum in lectionis tempore [(d) 1Kb] rationes supputamus, iras concipimus, injurias cogitamus, luxus recolimus: tunc ad haec occupatis nobis surdae aures sunt, et hebes mens est; et si quid forte in aures nostras eorum quae leguntur inciderit, virtutem tamen dictorum obrutus saeculi curis animus non sentit: et quorum intelligentiam non consequitur, levem existimabit auctoritatem.

2. Scripturae multimoda doctrina. Cur libri ejus plures ac varii.---Omnia autem, quae in libris propheticis sunt, maximum humanae et salutis et doctrinae profectum in se habent, nostrique causa universa [Col. 0768D] scripta sunt: ut nunc nobis institutionem vitae innocentis afferrent, nunc scientiam Dei intimarent, nunc originis naturaeque nostrae cognitionem tribuerent, nunc futurorum intelligentiam non spe tantum, sed ratione praestarent, nunc causas universitatis hujus ortusque proferrent, et humanum sensum tantarum rerum intelligentiae incapacem ad capiendam horum cognitionem variis doctrinae generibus distenderent. Partibus enim quibusdam et divisionibus opus fuit, [Col. 0769A] per quas sensim sub usu exercitationis assiduo opinio saltem incomprehensibilis nobis hujus intelligentiae posset irrepere. Plures prophetae sunt, [(a) 1Kb] et ingentia eorum copiosaque dicta. Plures etiam psalmi sunt, et singulis multa et varia congesta sunt. Et quamquam omnes unam atque eamdem in se doctrinae formam complectantur: diversis tamen institutis in eamdem nos scientiae viam dirigunt; non omnia in unum congerentes (incapaces enim omnium sumus), sed partes 541 partibus explicantes: ut per id quod singula cognoscuntur, proficiatur ad multa. In hoc autem psalmo, quia singulis ejusdem rei argumenta diversa sunt, id continetur, ut causam universitatis hujus, id est, cur coelum, cur terra, cur homines, cur caetera sint, ex bonitate ac misericordia [Col. 0769B] Dei profectam intelligamus per id quod dicitur, VERS. 1: Confitemini Domino: quoniam bonus, quoniam in saecula misericordia ejus.

3. Confessio duplex. Confessio peccati quid. Professionem habet desinendi.---VERS. 1. Ac primum in eo quod ita coeptum est, confitemini Domino, duplicis intelligentiae significatio affertur: ut aut Deum in confessione laudemus, quia bonus, quia misericordia ejus in saecula sit; aut peccata nostra confiteamur [(b) 1Kb] ei, ab eo indulgenda quia bonus est, et cujus indeficiens misericordia sit. Utrumque naturae nostrae conveniens est; ut et eum ad cujus cognitionem nascimur laudemus, et ei, qui bonus et misericors in saecula sit, confiteamur peccata sub agnitione peccati. [(c) 1Kb] Non enim confessio est, Deo qui nihil ignorat ea quae [Col. 0769C] gesseris confiteri: quia confessione ista Deus non eget, cujus cognitioni nihil occultum est, cujus [(d) 1Kb] aditui nihil invium est, cujus virtuti nihil reliquum est, extra quem locus nullus est. Sed confessio est, rei scilicet ejus [(e) 1Kb] quae ignorabatur professa cognitio, ex alterius judicii opinione in alterius intelligentiae proficiens sententiam. Utile enim sibi ac jucundum quisque esse antea existimaverat, rapere, caedere, furari, superbire, potare, scortari: sed ubi haec omnia aeternae damnationi obnoxia esse cognovit, [Col. 0770A] cognitis his confitetur errorem. Confessio autem erroris, professio est desinendi (Ita infra in ps. CXXXVII, n. 3). Desinendum ergo a peccato est, ob quod peccati coepta confessio est. Caeterum extra veniam est, qui peccatum cognovit, nec cognitum confitetur.

4. Intermittenda non est etiam justificatis.---Confitendum autem semper est: non quod peccandum semper sit, ut semper sit confitendum; sed quia peccati veteris et antiqui [(f) 1Kb] utilis sit indefessa confessio. Docet autem Spiritus sanctus semper confitendum, cum ait per Prophetam: Justus ipse sibi accusator est in primo sermone suo (Prov. XVIII, 17). Justus non se ex praesentibus, sed ex praeteritis accusat: cui enim adest praesentium accusatio, justi nomen 542 aufertur. [Col. 0770B] Et audiamus se apostolum Paulum ex praeteritis arguentem, cum ait: Quia non sum dignus vocari apostolus, propter quod persecutus sum Ecclesiam Dei. Gratia autem Dei sum id quod sum (I Cor. XV, 9 et 10). Haec est illa justi viri vera confessio, quae justitiam praesentem ex praeteritorum conscientia et confessione commendat. Ad quam et alibi per prophetam monemur: Confitere, inquit, peccata tua prior, ut justificeris (Esai. XLIII, 26). Ad hanc ergo confessionem in psalmo vocamur: quoniam bonus, quoniam in saeculum misericordia ejus; confessionis nostrae hunc impensiore maxime fide (al. fidei fiducia) invocantes, quia cui confitemur, et bonus est, et nescit misericors esse desinere.

5. Deus deorum, id est, beatorum. Gloriae aeternae [Col. 0770C] maxima causa Dei misericordia.---VERS. 2. Confitemini Deo deorum; quoniam in saecula misericordia ejus. Ut in Evangeliis responsione Domini ad Sadducaeos docemur, non est Deus mortuorum, sed vivorum (Matth. XXII, 32): per quem et dictum est: Ego dixi, Dii estis, et filii Excelsi omnes (Joan. X, 34). Non dignatur Deus corruptibilium et [(g) 1Kb] mortuorum Deus esse: sed eorum qui in coelestem gloriam transformandi, exuti vetere homine terreno, novum qui in coelis induerunt, qui conformes erunt corpori [Col. 0771A] gloriae Dei. Et [(a) 2Kb] deos hos effici, licet et ut fidei eorum meritum exigat, tamen ea maxima causa est, quoniam in saeculum misericordia ejus. Non ille eguit deorum Deus nuncupari: sed bonitatis et misericordiae suae est, ut deos faciat, honorem nominis sui ex affectu misericordiae et bonitatis impertiens.

6. Reges et domini sunt, qui carni non serviunt. Horum Deus Dominus.---VERS. 3. Confitemini Domino dominorum: quoniam in saecula misericordia ejus. Deos plures nuncupari sive in coelo, sive in terra, Apostolus docuit; ut non solum humanae naturae istud, sed spiritali (angelicae ex Tract. superiore n. 9) competere videretur, cum ait: Sed et si sunt dii qui nominantur in coelo et in terra (I Cor. VIII, 5), per coeli et terrae significationem utrique naturae nomen [Col. 0771B] hoc competens esse demonstrans. Idem quoque Apostolus Dominum dominorum esse significat, cum ait: Rex regum et Dominus dominantium (I Tim. VI, 15), dominatus in viles et in degeneres indignus Deo est. Rex ille regum est, et Dominus dominorum, ut est Deus deorum. Et deos quidem quos significet, non ambiguum est: de quibus dixit: Deus stetit in synagoga deorum (Ps. LXXXI, 1). Reges autem idem Apostolus 543 absolute ostendit, dicens: Jam sine nobis regnatis, et utinam regnaretis (I Cor. IV, 8). Reges sunt in quos non regnat peccatum, qui dominantur corporibus suis, quibus est [(b) 1Kb] in jus subditae et subjectae sibi carnis imperium. Hi ergo reges sunt, et horum Deus rex est. Hi etiam domini sunt, qui non erunt servi peccati: quia qui facit peccatum, servus est peccati [Col. 0771C] (Joan. VIII, 34). Dominandum ergo peccato est, non serviendum. Domini autem sunt, qui haec peccati corpora dominationi suae per subjectionem vitiorum suorum peccatorumque subdunt. Novit se esse Apostolus corporis sui dominum, cum ait: Subjicio enim mihi corpus meum, et in servitutem redigo (I Cor. IX, 27). Qui in servitutem redigit, domini necesse est jure in servitutem eum qui serviturus est redigat. [Col. 0772A] Horum ergo talium dominorum Deus dominus est, vocans eos per spem aeternitatis, ut domini sint, ut in his dominis Deus dominus sit: et hoc non ob aliam causam, nisi ob id, quia in saecula misericordia ejus: donans nobis [(c) 1Kb] per aeternae misericordiae suae benignitatem, ut effectis nobis dominis, digni simus quorum ipse sit dominus.

7. Dei est quidquid per homines geritur mirabile. ---VERS. 4. Qui fecit mirabilia magna solus. In plurimis quidem humanorum operum gestis multa magna et mirabilia exstiterunt: sed quidquid in his gestum est, ad eum refertur, cujus virtus illa gessit. Multa mirabilia Moyses in Aegypto egit: sed testimonium magi incantatoresque perhibent, quia in operibus illis digitus Dei est: sicut scriptum est: Dixerunt ergo [Col. 0772B] incantatores Pharaoni, digitus Dei est hoc (Exod. VIII, 19). Ex quo ostenditur virtutem Dei per Moysen operatam fuisse, cujus tum illa ministerio gerebantur. Magni quoque miraculi illud fuit tum, cum dicente Jesu Nave sol stetit contra Gabaon, et luna contra vallem [(d) 6Kb] Haylon (Jos. X, 12). Nescio quid hoc mirabilius effici possit: cum in verbo hominis sol et luna in diei unius moram ex cursus sui lege detenti sunt. Sed virtutis hujus auctorem Scriptura mox addidit, dicens: Non fuit dies talis, neque prius neque postea, ut sic exaudiret Dominus hominem: quia Dominus pugnavit pro Israel. In eo enim quod Jesus exauditus est, et pugnabat Deus in Israel (Ibid., 14); virtus ejus in gestis, qui et pugnabat et exaudivit, ostenditur.

[Col. 0772C] 544 8. Coelum primum et quae angelorum sedes.---VERS. 5. Qui fecit coelos in intellectu: quoniam in saeculum misericordia ejus. Faciendorum [(e) 1Kb] sola misericordiae suae causa est; neque enim eguit ut fierent. Sed qui bonus est, in id universa fecit, ut plures bonitatis suae copiis uterentur. Fecit autem coelos in intellectu, non [(f) 1Kb] irrationabiles, neque informes, neque confusos et inordinatos. Sed cum regionem [(g) 1Kb] cognitioni [Col. 0773A] suae qui infinitus est collocaret; coelo superiore atque primo eodemque in orbem collocato, terminum quemdam Virtutibus, [(a) 1Kb] quae primae ad cognoscendum se gignerentur, inclusit. Neque enim gignendae creationes virtutem inconspicabilis Dei ferre potuissent, nisi naturae temperatioris objectu sedem hanc moderatae ad infirmitatem habitationis incolerent. Aquis etenim elevatis ipsam illam primi coeli naturam temperavit, quae [(b) 1Kb] circumfusi Dei accensa virtute, nequaquam ab inferioribus esset patienda naturis.

9. Coelum inferius multiplex, firmamentum vocatur. ---Coelum vero inferius, non uniforme, sed multiplex tetendit: quod totum firmamentum nuncupans, valida ad sustentationem aquarum superiorum temperationemque [Col. 0773B] aeris nostri firmitate solidavit. Et idcirco plures coelos doctrina prophetica prodidit: quia necessarium naturae nostrae fuit, per momenta quaedam et profectus rationabilium moderationum, regionem hanc indulti nobis ad praesens habitaculi temperari.

10. De numero coelorum non constat.---De numero vero coelorum nihil sibi humanae doctrinae temeritas praesumat. Apostolus usque ad tertium tantum coelum sese raptum intelligit. Plures quidem thronos, dominatus, potestates, principatus connumerat (II Cor. XII, 2), quibus necesse est proprias sedes habitationis [Col. 0774A] congruae [(c) 1Kb] deputari. Sed et alia, quorum cognitionem futuris temporibus promittit, esse significat, cum ait: Et super omne [(d) 1Kb] nomen quod nominatur, non solum in hoc saeculo, sed etiam in futuro (Ephes. I, 21). Sed de numero Apostolus nihil docuit: et nescio an tacuerit, an ignoraverit. Nunc enim et professus est se ex parte cognoscere: et tamen cum raptus ad coelos est, audisse se quae non sint loquenda testatur (I Cor. XIII, 9). Nobis sufficit plures coelos scire esse: quippe cum et coeli coelorum, et aquae quae super coelos sunt laudent Dominum.

545 11. Terrae situs, et immensitas Dei.---Sub inferiore autem superioris circuli coelo quod firmamentum nuncupavit, terram inferius collocavit: quam mediam [Col. 0774B] suspendens et confirmans, ita manendi [(e) 3Kb] sedem moderatus est, ut paribus undique mensuris medietatem circuli quo conclusa est obtineret: ut is qui infinitus est, primo illi superioris coeli circulo circumfusus aequalibus ex omni circumfusione sua lineis omnia, virtutis suae [(f) 2Kb] spiritu in usum ac naturam animantium temperato, ea quae crearentur attingeret. Apostolus enim ait: Quia in ipso vivimus, et movemur, et sumus (Act. XVII, 28); per quod ostenditur, terram [(g) 1Kb] in medio ejus, tamquam in transfusi Spiritus ambitu, constitisse: cum in Deo omnes et vivamus, et moveamur, et simus. Quod autem [(h) 1Kb] in omnia [Col. 0775A] temperationis suae spiritu transfusus et penetrans sit, docet Propheta dicens: Spiritus Dei replevit orbem terrarum (Sap. I, 7); per quod intus atque extra, ambitu atque aditu, et circumfusus et transfusus ostenditur.

12. Quod autem terra non sit in unam demersa regionem, consequenter Spiritus sanctus ostendit, dicens, VERS. 6: Qui firmavit terram super aquas: quoniam in saeculum misericordia ejus. Altius nos quaerere ratio tractatus praesentis et loci non sinit. Satis sit, terram super aquas pendula firmitate consistere, ex prophetica auctoritate didicisse, inumbratam coeli temperationis obtentu, [(a) 1Kb] hoc firmamento, quod extensum tamquam pellis, et solidatum tamquam fumus, aquas supernas infernasque discernat. Certe aquis [Col. 0775B] pendulam contineri, et in hoc, sicuti in omnibus, ea causa est, quoniam in saeculum misericordia ejus.

13. Qui Pater solus, nec tamen sine Filio operetur. ---In eo autem quod sequitur, VERS. 7: Qui fecit luminaria magna solus: quoniam in saeculum misericordia ejus; non id intelligendum est, ut extra Sapientiam et Verbum et Virtutem, id est, unigenitum Deum Dominum nostrum Jesum Christum ea fecisse credatur: quippe qui ex persona Sapientiae dixerit: Ego eram apud eum [(b) 1Kb] disponens (Prov. VIII, 30). Sed qui disponebat, ab eo cum quo disponebat et genitus et natus est. Cum 546 autem opera Filii opera Patris sint, et Pater operetur in Filio, [(c) 1Kb] per id quod ait: Pater qui in me est, ipse opera sua facit (Joan. XIV, 10); et rursum: Ego opera Patris facio (Joan. X, [Col. 0775C] 37), solus operatur, in eo et per eum operando quem genuit.

14. Cur divisiones maris Rubri, et non divisio. Ad coelum viae plures.---In caeteris vero absoluta ostendendae misericordiae Dei doctrina est: ut sciamus omnia non ob aliam causam, nisi quia Dens semper misericors sit, fuisse perfecta. De his autem, quae de Aegypti negotiis intelligi spiritaliter oportet, Tractatus psalmi anterioris, in quantum exsequi valuimus, complexus est: ad quorum confirmationem etiam hoc quod in psalmo hoc dictum est accedit, VERS. 13: Qui divisit mare Rubrum in divisiones: quoniam in saeculum misericordia ejus. Unam divisionem Rubri maris liber Exodi docet, dicens: Et fecit mare siccum, et divisa est aqua (Exod. XIV, 21): et quomodo nunc Rubrum [Col. 0775D] mare in divisiones dividitur? Nisi quia existimo sub relatione gestorum spiritalis doctrinae ordinem contineri. Evadentes enim Aegyptum, quae saeculi forma est, et ad terram repromissionis quam secundum Evangelium beati haereditabunt, euntes, per mare [Col. 0776A] Rubrum, id est, per ejusdem hujus saeculi turbidos aestus et fluctuantes motus transibimus, in quo plures ad iter divisiones sunt. Aliis enim per jejunia iter est, aliis per pudicitiam, aliis per eleemosynam, per fidem, per spem, per charitatem. Et haec omnia diversas necesse est habeant divisiones hujus maris transeundi, omnibus tamen per has viarum divisiones iter saeculi transituris.

15. Quae redemptio hic canatur.---Conclusio autem psalmi, ut haec omnia de futuris intelligantur, majore fide firmat, cum ait, VERS. 23-26: In humilitate nostra memor fuit nostri Dominus: quoniam in saeculum misericordia ejus. Et redemit nos de manu inimicorum nostrorum: quoniam in saeculum misericordia ejus: Qui dat escam omni carni: quoniam in saeculum [Col. 0776B] misericordia ejus. [(d) 1Kb] Confitemini Deo coeli, quoniam in saecula misericordia ejus. Non enim tunc tantum memor fuit humilitatis humanae Deus, cum ad liberandum populum ex Aegypto Moysen 547 ducem elegit: sed perfectius memor fuit humilitatis nostrae, cum ipsam humilitatem nostram corporeus natus assumpsit, cum hoc humile terrenumque corpus gloria in se naturae coelestis absorpsit. Neque tunc redemit de manu inimicorum, cum eos a dominatu Aegyptiorum exemit, nam postea inimicis subditi sunt, et hodie jure alieni imperii coercentur: sed redemit nos cum se pro peccatis nostris dedit, redemit nos per sanguinem suum, per passionem suam, per mortem suam, per resurrectionem suam. Haec magna vitae nostrae pretia sunt. Magno enim, ait Apostolus, [Col. 0776C] [(e) 1Kb] pretio redempti estis (I Cor. VI, 20), et redempti ab inimicis, a diabolo, ab angelis ejus, a filio perditionis, a principibus aeris, a [(f) 1Kb] mundi potentibus, ab inimica morte. Et redemit escam dando omni carni: Qui dat escam omni carni. Omni carni, id est, quae redempta est, dat escam incorruptam, aeternam, panis vivi, panis coelestis. Et in his singulis, quod humilitatis nostrae memor est, quod redempti sumus, quod omnis redemptorum caro escam accipit; ea causa est, quoniam in saecula misericordia ejus: et [ [(g) 1Kb] ob quod ei confitendum est. Confitemini enim Deo coeli, quoniam in saecula misericordia ejus.] Quod coelum, quod terra, quod caetera sunt, et ipsum illud, quod sumus qui non fuimus, quod erimus quod non sumus, causam aliam non habet, nisi misericordiae Dei: [(h) 1Kb] quia ad [Col. 0776D] consortium bonorum suorum nasci nos voluit ille qui bonus est. Unus enim bonus est, ait Dominus noster Jesus Christus (Matth. XIX, 17), qui est benedictus in saecula saeculorum. Amen.



PSALMUS CXXXVI.
[Col. 0777A]

Super flumina Babylonis illic sedimus et flevimus, cum recorderamur tui, Sion (Infra abest tui). In salicibus in medio ejus suspendimus organa nostra. Quia illic interrogaverunt, qui captivos duxerunt nos, verba cantionum; et qui abduxerunt nos, Hymnum cantate nobis de canticis Sion. Quomodo cantabimus canticum Domini in terra aliena? Si oblitus fuero tui, Jerusalem; oblivioni detur (Infra, obliviscatur me) dextera mea. Adhaereat lingua mea faucibus meis (Hil. gutturi meo), si non meminero tui. Si non proposuero (Hil. praeposuero) Jerusalem in principio laetitiae meae. Memento, Domine, filiorum Edom in die Jerusalem. 548 Qui dicunt, Exinanite, exinanite quoad usque fundamentum in ea. Filia Babylonis misera, beatus qui retribuet tibi [Col. 0777B] retributionem, quam retribuisti nobis. Beatus qui tenebit et allidet parvulos tuos ad petram.




TRACTATUS PSALMI.

1. Captivitati Babyloniae psalmus hic potest convenire. Jeremiae nonnullis inscriptus est.---Captos secundum Jeremiae prophetiam Judaeos, et in Babyloniam deductos fuisse non obscura cognitio est. Neque dubium est, per hunc eumdem psalmorum librum potuisse captivitatem [(a) 1Kb] populi prophetari. Nam et in alio psalmo manifestum est, absolute eversionem gentis istius atque urbis prophetatam fuisse, cum dicitur: Deus, venerunt gentes in haereditatem tuam, polluerunt templum sanctum tuum, posuerunt Jerusalem velut pomorum [(b) 1Kb] custodiam. [Col. 0777C] (Psal. LXXVIII, 1.) Et in hoc quoque praesenti psalmo idipsum significari videtur: maxime cum quibusdam placuerit, eum tamquam Jeremiae titulo inscribi; quia ab ipso sit, ante quam accidit, denuntiata captivitas. Certe cum Hebraeis [(c) 26Kb] senioribus, secundum cognitionem quam ab his adepti sumus, psalmus hic sine inscriptionis istius titulo est.

2. Gesta omnia in lege sunt umbrae futurorum.---Non dubium autem est, omnia quae in patres aut per patres nostros gesta sunt, futuri formam in his quae gesta sunt praetulisse. Et idipsum ita esse, hic quoque psalmorum liber testis est. Namque cum in septuagesimo et septimo psalmo omnia ea quae in Aegypto atque in deserto et in caeteris deinceps locis gesta essent recenserentur, ea ipsa parabolica esse ita demonstrata sunt: Attendite [Col. 0777D] populus meus in legem meam, inclinate aurem vestram in verba oris mei. Aperiam in parabolis os meum, loquar [Col. 0778A] propositiones ab initio (Psal. LXXVII, 1, 2). Per id enim quod et parabolae et propositiones sunt, rerum futurarum effectibus comparantur. Apostolus quoque docet, ea ipsa quae gesta sunt, in praefigurationem gesta esse, dicens: Quia lex umbram habet futurorum bonorum, et omnia in praeformationem acciderunt his: scripta sunt autem propter nos, in quos fines saeculorum devenerunt (I Cor. X, 11). Gesta igitur ipsa in exemplum, et scripta in doctrinam sunt.

3. Captivitas mentis, quae hoc psalmo tractatur potius quam corporalis.---Itaque et hanc corporalem populi captivitatem, referri in exemplum spiritalis captivitatis oportet. Captae enim mentes nostrae sunt corporum saeculique dominatu, captae a daemonibus sunt [(d) 1Kb] jure vitiorum, quae imperium 549 in nos [Col. 0778B] suum per diversa ministeriorum genera exercent: dum nos ebrietas possidet, dum luxus subigit, dum avaritia devincit, dum ambitio occupat, dum malevolentia obtinet, dum ira usurpat, dum omnia in nobis regnant haec incentiva vitiorum. Venit enim Dominus, secundum prophetam, captivitatem avertere (Esai. LXI, 1), cum dicitur. Praedicare captivis remissionem (Luc. IV, 19). Venit ligatos solvere, cum ait: Hanc filiam Abrahae, quam ligaverat Satanas decem et octo annis, nonne oportuit solvi in die sabbati? (Luc. XIII, 16.) Venit servientes in libertatem deducere, dicens: Amen dico vobis, quoniam omnis qui facit peccatum, servus est peccati. Servus autem non manet in domo in aeternum, filius manet in aeternum. Si vero Filius vos liberaverit, vere liberi eritis. (Joan. [Col. 0778C] VIII, 34 et seqq.) Capimur ergo et ligamur et servimus, non tam corpore, quam et mente. Et mihi in praesenti psalmo omnis virtus et ratio verborum non tam corporalem captivitatem tractare, quam spiritalem videtur. [(e) 1Kb] Ea enim et in querelis et in incolis, et in rebus et in nominibus momenta sunt, ut spiritalem potius captivitatem haec lamentabilis Prophetae querela significet.

4. Captivitas Judaeorum luctu digna.---VERS. 1 et 2. Super flumina Babylonis illic sedimus et flevimus, cum recordaremur Sion. In salicibus in medio ejus suspendimus organa nostra. Affectus humani sensus iste est, ut inter injurias praesentium calamitatum, ad praeteritorum bonorum recordationem ingemiscat. Contemplemur enim animo, [(f) 1Kb] capta Jerusalem, servientes dominis victoribus reges, subditos antistitibus [Col. 0778D] gentilium impietatum sacerdotes, ereptum omnibus jus matrimonii, substratum libidini Babyloniorum [Col. 0779A] captae virginitatis pudorem; et ex gemitu eorum, qui perpessuri ista erant, proclamasse digne Prophetam existimabimus: Super flumina Babylonis illic sedimus et flevimus, cum recordaremur Sion.

5. Lugendus et hominis lapsi status. Adae peccato quid perdiderit.---Sed quia Sion illa aeternae beatitudinis sedes est, et mater coelestis nobis Jerusalem frequentium angelorum et primitivorum in coelis conscriptorum civitas sancta est; et illa Babylon civitas [(a) 1Kb] est irrationabili motu turbulenta, quae, ut Genesis docet, a confusarum linguarum hominibus nuncupata Babylon est (Gen. XI, 9); illic enim loqui universarum gentium linguis, cum unus omnium esset sermo, coeperunt; et ipsum illud Babylonis vocabulum interpretationem habet confusionis: quisquis [Col. 0779B] ergo in crimine primi parentis Adae exsulem se factum illius Sion recordabitur, in qua sine cupiditate, sine dolore, sine metu, sine crimine vita est, et traditum se saeculo confusionis hujus tamquam [(b) 1Kb] Babyloni, traditum corpori quod vitiorum et appetitionum et cupiditatum perturbatione 550 confusum est; recte et ipse spiritaliter captivus proclamabit: Super flumina Babylonis illic sedimus et flevimus, cum recordaremur Sion. In salicibus in medio ejus suspendimus organa nostra.

6. Contra litterae nimium amantes. Saeculi et carnis opera sunt flumina.---Eos, qui secundum litteram intelligenda omnia existimant, interrogare vellem, quae flumina Babyloniam praetermeant, ut illic captus populus consederit, et non potius aut in plateis aut [Col. 0779C] in portis aut in turribus aut in domibus captivitatem suam fleverit: deinde cum quibus tympanis aut citharis aut organis captus sit, quae historia ista locuta sit, cum omni musico apparatu Israelem victoribus servisse: postremo quae umquam salices in media urbe fronduerint, ut illic tamquam in publica musicorum apotheca organa suspensa penderent. Quae si omnia gestis negotiorum corporalium inania sunt, sequenda ea ratio est, quae ex propheticis auctoritatibus ad spiritalem nos scientiam cohortatur. Flent omnes, qui se captos in Babylonia sentiunt, et sedent super flumina. Omnia enim saeculi et corporum opera, modo fluminum, sine aliqua cursus sui statione praeterfluunt; currunt namque et elabuntur et transeunt. Quae enim corporalis voluptas [Col. 0779D] non praeterita jam (f. praeterit, aut jam) nulla est? quod terrenum gaudium non cum ipso [(c) 1Kb] fugitivo sensu praesentis fructus sui transit? Super haec igitur saecularium captivitatum flumina sedentes, et flentes [Col. 0780A] ad recordationem Sion, amissorum desiderio et praesentium calamitate ingemiscunt.

7. Salices, sancti et fideles. Organa humana corpora. ---Neque solum sedent atque flent, sed etiam in medio ejus organa sua in salicibus suspendunt. Lignorum salicum natura ea est, ut arefacta licet, si modo aquis adluantur, virescant; deinde excisa atque in humido fixa, radicibus sese ipsa demergant. Et sub hujus arboris natura sanctos et fideles significari prophetica auctoritas est, Esaia dicente: Exorientur, inquit, tamquam in medio aquae foenum et tanquam salix super defluentem aquam (Esa. XLIV, 4). Oritur enim ex mortuo quisque antea peccatis aridus; et ab [(d) 1Kb] anterioris vitae radice decisus, nunc eloquio Dei et sacramento baptismi [Col. 0780B] aquis vitalibus reviviscit. Sed et cum festivitas scenopegiorum Judaeis corporaliter traderetur (quod tabernaculum frondeum cum ad futurae laetitiae et tabernaculi exemplum ex electarum arborum ramis pararetur), etiam ex ramis fluvialis salicis effici jussum est: quia ex conventu sanctorum virorum coelestis tabernaculi futura esset laetitia perfecta. Organa autem Scriptura humana corpora, quorum honestis motibus et concinentibus operationibus quae Deo placita sunt [(e) 1Kb] psallimus, esse significat. In media igitur harum saecularium confusionum 551 captivitate, hi qui amissam Sion recordantur, qui in Adam extorres se factos esse coelestis Jerusalem meminerunt, qui et captos se esse in Babylonia sentiunt: hi sedentes et flentes corpora sua in formam [Col. 0780C] sanctorum virorum habitumque suspendunt, a terrenis se desideriis erigentes.

8. Resilientibus a vitiis, vitiorum se ingerit memoria. ---Sed licet per continentiae studium in salicibus suspensa nostra sint corpora; tamen ea, quae captivos nos efficiunt, non quiescunt. Sequitur enim, VERS. 3: Quia illic interrogaverunt nos, qui captivos duxerunt nos, verba cantionum; et qui abduxerunt nos: Hymnum cantate nobis de canticis Sion. Si quis humanae naturae consuetudinem recolat, sensum omnem absolutum habebit. Namque qui laborant a vitiis desinere, et eorum quae impie gesserint oblivisci volunt, incentivo tamen consuetudinis [(f) 1Kb] aegre desinentis agitantur: et ea quae occulta sunt vitia in nobis, admiscere se fidei sacramentis et inserere [Col. 0780D] pertentant; ut inter divinos hymnos et sacras lectiones harum inimicarum captivantium nos cupiditatum cogitatio subrepat. Nec sane deest hoc absolutum in plurimis exemplum. Multos enim [(g) 1Kb] iniquos [Col. 0781A] videmus legere atque disserere, hos rursum diversatos esse semper in stupris et in impietatibus deprehendi. Sanctus vero quisque, et qui organum suum in salicibus suspenderit, istis qui se [(a) 1Kb] captivos duxerant, consortium Sion cantici negat, neque inimicis sibi virtutibus sanctarum cantionum verba communicat.

9. Daemones per carnem tentant sibi subjicere mentem. Caro eis non permittenda.---Quae autem sint quae captivos ducant, nos Apostolus docet, dicens: Video aliam legem in membris meis militantem adversus legem mentis meae et captivum me ducentem [(b) 1Kb] in lege peccati quae est in membris meis (Rom. VII, 25). Cum igitur inter concupiscentiam carnis et spiritus pugna est, tum ea quae captivos [Col. 0781B] nos conantur sibi subdere, pertentant occupare corpus ejusque dominari, seque doctrinis spiritalibus, ut per consuetudinem his auctoritatem adimant, inserere. Sed resistendum est, et Prophetae voce respondendum, VERS. 4: Quomodo cantabimus canticum Domini in terra aliena? Terra nostra retinenda est, et in libertatem tuenda. Polluta enim terrae corpora audire de canticis Sion nihil possunt: et aliena a Deo, licet nostra sint, [(c) 1Kb] erunt si a lege peccati coeperint esse captiva.

10. Coeli oblivioni quas poenas imprecetur Propheta. Dextera, electorum locus.---Sed memoria semper coelestis illius Jerusalem et sanctae Sion continenda est, vel dum redhiberi optatur, vel dum fletur amissa. Id enim sequitur, VERS. 5: Si oblitus [Col. 0781C] fuero tui, Jerusalem; obliviscatur [(d) 1Kb] me dextera mea. Adhaereat lingua 552 mea gutturi meo, si non meminero tui, si non [(e) 1Kb] praeposuero Jerusalem in principio laetitiae meae. Cum oblivionis poena, recordationis memoria spondetur. Sed id quod ait: Obliviscatur me dextera mea, obscurum est per conditionem latinitatis. Nam secundum graecitatis proprietatem, qua ita dictum est, non ut ipsa obliviscatur, sed ne oblivio ejus fiat, ostenditur. Et magni periculi res est, si dexterae nostrae fiat oblivio. Omnes enim, qui spei bonae pleni sunt, dexterae deputantur; peccatoribus in sinistra collocandis. Conditionem ergo obliviscendae dexterae suae, quam sibi fide et expectatione praesumit, sub poena non recordatae [Col. 0782A] Jerusalem ipse praeposuit: ut a memoria dexterae suae, id est, qua in dextera collocaretur, si ipse memoriam Jerusalem non retinuisset, excideret.

11. Quanta poena Dei laudibus mutum esse. Laetatur quisque unde afficitur. Totus Prophetae affectus in coelum. ---Addidit et aliam poenam oblivionis, dicens, VERS. 6: Adhaereat lingua mea gutturi meo si non meminero tui. Scit [(f) 1Kb] infelix os suum esse a Dei laudibus mutum. Scit beatas illas aeternasque Virtutes throno Dei adsistentes, continuata voce in Dei laudibus permanere dicentes: Sanctus, sanctus, sanctus Dominus Deus Sabaoth, pleni sunt coeli et terra gloria tua (Esai. VI, 3). Scit et de his, qui mortuorum modo taciti in Dei laudibus viverent, dictum esse: Sepulcrum patens est guttur eorum (Psal. V, 11), quia in gutture [Col. 0782B] eorum, tamquam in sepulcro patente, in laudes Dei emortua vox sileret. Huic igitur sese silentii poenae sub oblivionis conditione subjecit, si memor Jerusalem non fuisset: sed etiam per id quod sequitur: Si non praeposuero Jerusalem in principio laetitiae meae. Unicuique nostrum secundum voluntatis suae sententiam laetitiae causa subjecta est, et ex affectu animi sui initium gaudii sumit, ut potator ex ebrietate, ut gulosus ex cibis, ut avarus ex pecunia, ut ambitiosus ex honoribus, ut seditiosus ex turbis, ut libidinosus ex stupris. Haec ergo unicuique, prout his delectatur, laetitiae afferunt causam. Sed Propheta Jerusalem sibi initium laetitiae proponit, hinc exordium gaudii sumens, quod in Jerusalem receptus immortalis ex mortali erit, quod [Col. 0782C] Angelorum frequentium coetui admiscebitur, quod in regnum Dei recipietur, quod conformis gloriae ipsius fiet. Nescit ergo alia gaudia, neque aliud habet unde laetetur, solam sibi Jerusalem gaudii initium praeponens.

12. Cupiditatum strages. Fundamentum nostrum Christus.---Et quia meminit per multas corporis infirmitates, per multas spiritus angustias, per multa subrepentium vitiorum incentiva eo esse 553 veniendum; veretur ne quid sibi per naturam corporis ex vitiis adhaerescat. Post haec enim ad Dominum precatur dicens, VERS 7: Memento, Domine, filiorum Edom [(g) 1Kb] in diem Jerusalem. Qui dicunt: Exinanite, exinanite [(h) 18Kb] quoad usque fundamentum in ea. Edom [Col. 0783A] interpretatur [(a) 1Kb] terrenum. Vitia itaque terreni corporis nostri, [(b) 1Kb] quae quia ex natura corporis exeunt, Edom filii nuncupantur, his Babyloniis, id est, confusionibus et perturbationibus sensus nostri imperant, ut nos ea plenitudine qua repleti sumus evacuent. Scriptum est enim: Quoniam de plenitudine ejus omnes accepimus (Joan. I, 16). Quisquis enim capax est Domini, ipse et de plenitudine ejus impletus est. Est autem haec natura turbidi confusique per vitia corporis sensus, ut si semel nos in omnem peccati voluntatem et consuetudinem traxerit, omnibus nos bonarum virtutum studiis exinaniat. Haec ergo vitia his sensus nostri turbidis confusionibus imperant, [(c) 1Kb] uti nos fundamento ipso exinaniant. Quisquis enim sanctus est, pro parte Jerusalem [Col. 0783B] ipse est; quia ex conventu beatorum virorum, et coelesti consortio dignorum, Jerusalem vivorum et pretiosorum lapidum civitas erit, quam haec terrena vitia usque ad fundamentum exinanire nituntur. Et quod fundamentum in nobis sit, Apostolus docet, dicens: [(d) 1Kb] Fundamentum autem aliud nemo potest ponere, praeter illud quod positum est, quod est Christus (I Cor. III, 11). Omne igitur religionis initium, omne fundamentum spei nostrae evacuare tentant: ne qua in nobis memoria et recordatio Dei resideat, ne qua spes boni alicujus relinquatur. Fundamento enim fidei, quod est Christus, eruto et everso, ne ipsius quidem aedificandae nobis per poenitentiam veniae consolatio relinquetur.

13. Filia Babylonis caro. Subigenda est animae cujus imperium usurparat.---Commemorata autem Jerusalem [Col. 0783C] captivitate, et filiorum Edom in exinaniendis nobis usque ad fundamentum adhortatione, consequens est, ut quatenus adversus haec nobis providendum sit, Propheta demonstret. Et demonstrat plane, non inopes nos neque imperitos relinquens, cum ait, VERS. 8 et 9: Filia Babylonis misera, beatus qui retribuet tibi retributionem tuam, quam retribuisti nobis. Beatus qui tenebit, et allidet parvulos tuos ad petram. Vellem percontari eos, qui otiosas esse spiritales psalmorum intelligentias existimant, quam hic a Propheta Babylonis filiam dictam esse intelligant: et [(e) 1Kb] quomodo, cum superius superba, filia Babylonis nunc misera sit. Sed quia sensus legentis 554 corporali intelligentia caret, spiritalis ratio tractanda est. Ad infelicem enim illa confusionis et perturbationis [Col. 0783D] nostrae carnem sermo omnis revertitur, quae secundum historiae fidem ex confusionis patribus genita est: quia omnis caro superioris carnis est filia. [Col. 0784A] Ex his enim, qui primum confusis linguis confusionis urbem quae Babylonia est condiderunt, universarum gentium initia dispersa sunt. Haec ergo misera Babylonis est filia, id est, caro omnium. Cui qui retribuet retributiones suas, beatus est, [(f) 1Kb] scilicet qui carnem suam dominatui animae subjecerit, quique eam spiritui subdiderit. Illa enim omnes eos, qui imperiti de Deo et ignari erant, omnibus voluptatibus et desideriis suis subegerat, et captivae menti dominans imperabat. Sed cum per cognitionem deitatis vitia ejus, non dico abolitione, sed morte perimuntur, cum religio, pudicitia, largitio, sobrietas et charitas, impietatem, libidinem, avaritiam, ebrietatem, simultatem, odia consumpsit et omnibus operibus spiritus caro victa famulatur; tunc beatus est, [Col. 0784B] qui retributionem suam ei retribuit, id est, qui dominatum in eam spiritus, quo uti ipsa in spiritum erat solita, demutat.

14. Cupiditates in ortu suo perimendae.---Neque solum retributor retributionis beatus: sed et ille beatus qui tenebit, et allidet parvulos tuos ad petram. Vitia corporis non sunt sinenda coalescere, sed in exordiis statim enecanda sunt. Periculosae enim sunt jam robustae cupiditates; et difficulter adulta quaeque perimuntur. Levius autem est prorumpentes avellere, teneras excidere, flexibiles retorquere. Beatus itaque est, quisquis in exordio inhonestas quasque omnium cupiditatum appetitiones quae ex voluntate carnis oriuntur, primum intra jus patientiae suae virtutisque cohibebit, deinde eas ad fidem [Col. 0784C] atque ad metum Dei elisas enecabit. Omnis enim, qui ex peccatis ad religionem transfertur, peccata omnia in eam ad quam decesserit religionem elisa comminuet. In eo autem quod parvulos miserae filiae Babylonis tenet et allidit ad petram; et virtus qua nascentes cohibet, et fides qua ne adolescant allidit, ostenditur. Et allidit ad petram. Petra autem, secundum Apostolum, Christus est (I Cor. X, 4). In quem beatus est, qui filiae Babylonis parvulos, id est, tenera adhuc corporis vitia, allidet et conteret. Ipsi unigenito Deo ac Domino nostro gloria et laus in saecula saeculorum. Amen.



555 PSALMUS CXXXVII.

Confitebor tibi, Domine, in toto corde meo: quoniam audisti verba oris mei. Et in conspectu Angelorum psallam tibi: adorabo ad templum sanctum tuum, et [Col. 0784D] confitebor nomini tuo super misericordiam tuam et veritatem tuam: quia magnificasti super omnes (Infra, omnia) nomen tuum sanctum. In quacumque die invocavero [Col. 0785] te, exaudi me: multiplicabis (Hil. addit me) in anima mea virtutem tuam (Hil. in virtute tua). Confiteantur tibi, Domine, omnes reges terrae: quia audierunt (Infra, omnia) verba oris tui. Et cantent in viis Domini: quoniam magna est gloria Domini; quoniam excelsus Dominus et humilia respicit, et alta de longe cognoscit. Si ambulavero in medio tribulationis, vivificabis me. Super iram inimicorum tuorum (Hil. meorum) extendisti manum tuam, et salvum me fecit dextera tua. Domine, retribues (Hil. Dominus retribuet) pro me. Domine, misericordia tua in saecula: opera manuum tuarum non omittas.




TRACTATUS PSALMI.

1. Confessionis duplex genus.---Duplicem in confessione significationem esse, in plurimis locis demonstravimus; [Col. 0785B] aut peccati nostri, aut laudationis Dei. Et hoc ita esse, ex evangelicis dictis promptum est noscere. Nam cum ait Dominus: Confitebor tibi, Domine, pater coeli et terrae, quia abscondisti haec a sapientibus et prudentibus saeculi, et revelasti ea parvulis (Matth. XI, 25); laudem Dei patris, ob revelata parvulis quae ignorata essent prudentibus, confitetur: docens ideo absconsa ea esse his qui prudentes viderentur, quia non secundum innocentiam parvulorum praeceptis evangelicis credidissent. At vero ubi in eisdem Evangeliis dicitur: Et baptizabantur omnes in Jordane, confitentes peccata sua (Matth. III, 6); illic confessio peccatorum sine ambiguitate significationis alterius continetur.

2. Confessio peccati utilissima. Quid sit.---Maxima autem et utilissima est letalium vitiorum morbis in [Col. 0785C] eorum confessione medicina. Sed confessio peccati non est tamquam rerum aliis ignoratarum professio, ut si fur de furto, aut homicida de caede interrogatus confitetur (V. Ps. CXXXV, n. 3): neque tamquam ignorans, qui scrutans corda et renes Deus est, ad scientiam 556 [(a) 1Kb] sui confessione tua indiget, cui promptum est [(b) 1Kb] non solum cogitata, sed cogitanda perspicere. Confessio autem peccati ea est, ut id quod a te gestum est, per cognitionem peccati confitearis esse peccatum. Nemo enim quod agit, id ad agendum non aut fructu oblectationis alicujus, aut judicio bonae in eo opinionis aggreditur: dum aut rectum putat, aut eo gaudet. Sed cum per doctrinam Dei, verique rationem, ea quae sub specie aut utilitatis [Col. 0785D] aut voluptatis [(c) 1Kb] elegit, intelligit esse peccatum; per peccati intelligentiam peccatum id esse quod a se gestum est confitetur.

3. Peccata confessus ab iis debet desinere. Confessio [Col. 0786A] et conversio integra esse debet. Haec a Deo petenda.---Nullus autem id, quod peccatum esse confessus est, [(d) 1Kb] deinceps debet admittere, quia confessio peccati professio est desinendi. Caeterum in intellectis et confessis manere, [(e) 1Kb] haec peccati jam pridem scientia veniam confessionis amittit. Confiteri enim id tamquam recens cognitum non potest, quod a se cum peccati cognitione sit gestum. Desinendum ergo a peccatis est, postquam in confessione est cognitio peccati: et confitendum est, ut Propheta docuit, corde toto non ex parte, neque aliqua adhuc nobiscum cognitorum peccatorum operatione residente.

Quid enim si quis de furto poenitens, iniquis et turpibus lucris pecuniam suam auxerit? Non erit quidem fur, sed erit avarus et raptor. Aut si quis ex [Col. 0786B] fornicatione desinens, vino se nimio corrumpet; corpus quidem suum non polluet, sed animam contaminabit. Et si quis a caedibus temperans, maledicus esse persistet; manum quidem homicidam non habebit, sed linguam habebit. Et quomodo quis ex toto corde poterit confiteri, non exigua secum peccati parte residente? Detersis itaque omnibus vitiis confessione, opus est desinendi: et orandum semper ad Deum est, ut in cohibendis peccatis exstinguendisque incentivis eorum, pendula voluntatis nostrae studia confirmet.

4. Ob quod jam [(f) 1Kb] confidens Propheta per confessionem ac precem suam in portu se innocentiae collocatum, ait, VERS. 1: Confitebor tibi, Domine, in toto corde meo: quoniam audisti verba oris mei. Duplex [Col. 0786C] intelligentiae hujus, ut superius jam diximus, sensus est. Nam sive laudem Deo confitetur, quia verba oris ejus audita sunt: sive per misericordiam Dei cum diu orasset [(g) 1Kb] adjutus, jam omnibus peccatis desinentibus confitetur. Fidei nostrae utrumque conveniens, ut et Dominum laudemus, et confiteamur intellecta peccata.

5. Angeli fidelibus ubique adsunt.---Dehinc sequitur: Et in conspectu angelorum psallam tibi. Parum sibi existimat Propheta esse, ut hominibus tantum praesentibus psallat: 557 quia homines corporalium tantum negotiorum officia inspiciunt. In eo enim quod psallit, motum complacitae Deo operationis ostendit. Non ergo quae videntur in corpore cerni desiderat: sed ea, quae spiritaliter naturae spiritales [Col. 0786D] contuentur gerere festinat. Scit enim se sub specula angelorum vitam omnem moresque agere, et ubique haec divinorum [(h) 1Kb] ministeriorum auxilia fidelibus cunctis assistere, ut scriptum est: Angelus Domini [Col. 0787A] in circuitu timentium eum (Psal. XXXIII, 8). Legem etiam Moysi in manu Mediatoris per angelos fuisse dispositam docet Apostolus (Gal. III, 19). Nec non et Eliseus absolutissime docuit, humanas infirmitates angelorum auxiliis defendi, et in omnibus periculis, si fides maneat in nobis, adesse spiritalium virtutum defensionem. Namque cum Rex Syriae capere Geth urbem, in qua idem Eliseus propheta esset, pararet, et nocturnis itineribus exercitum suum, qui ante lucem urbem obsideret, destinasset; puer Elisei conspecta obsidione dixit: O Domine, quid faciemus? Et dixit Eliseus: Noli timere: quia plures sunt nobiscum, quam cum illis. Et oravit Eliseus ad Dominum, et dixit, Adaperi, Domine, oculos pueri hujus, et videat. Et adaperuit Dominus oculos pueri, et vidit, et [Col. 0787B] ecce mons erat plenus equis et curribus in gyro Elisei, et descenderunt ad eos (IV Reg. VI, 15 et seqq.). Tantus et tam nobilis propheta solus contemplatione auxiliorum spiritalium dignus est: sed oratio ejus ad Dominum visum incorporalium etiam puero suo meruit. In horum igitur assistentium humanis auxiliis Angelorum conspectu psallet Propheta, spiritalibus spiritalium operum contemplatione placiturus.

6. Cur propheta ad templum non in templo adoraturus. ---Sed non solum coram angelis psallet, sed etiam id quod sequitur efficiet. VERS. 2. Adorabo ad templum sanctum tuum: non in templo, ne quid secundum consuetudinem Judaeorum corporaliter loqui videretur, si adoraret in templo; sed ad templum, id est, apud templum, spiritu et corpore adoraturus. [Col. 0787C] Templum autem Deo esse sanctos quosque, Apostolus docet, dicens: Vos estis templum Dei, et Spiritus Dei habitat in vobis (I Cor. VI, 16). Habitatio ergo, [(a) 1Kb] quae ex nobis Deo digna erit, Deo templum est.

7.---Quot haereses enecet. Dei nomina.---Apud hoc ergo templum Deo sanctum adorabit, non sine perfecta ratione doctrinae: ne qua haereticis de incompositae orationis confusione ad studia sua pateret irreligiositatis occasio. Ait enim: Et confitebor nomini tuo super misericordiam tuam et veritatem tuam. Cum Dei nomini confitetur, tenet evangeliorum et legis congruam fidem. Quod enim sibi nomen esse sciri Deus voluit, eodem dicto evangelico 558 [Col. 0787D] et legis (Subaud. dicto) Dominus Sadducaeis resurrectionem corporum abnegantibus respondens ostendit. Ait enim: De resurrectione autem mortuorum non legistis, quod dictum est vobis [(b) 1Kb] a Deo dicente: Ego [Col. 0788A] sum Deus Abraham et Deus Isaac et Deus Jacob (Matth. XXII, 31 et 32)? Non est Deus mortuorum, sed viventium (Exod. III, 6). In absoluto ergo haereticorum (Manichaeorum) error est, qui alium atque alium evangeliorum et legis Deum asserunt: cum Dominus id quod principale in lege est, ad confirmationem spei evangelicae commemoret. Est autem et nomen aliud Deo, quod in evangeliis cognoscimus, Domino dicente: Pater, venit hora, honorifica Filium tuum, ut Filius tuus honorificet te (Joan. XVII, 1). Et post multa alia sequitur: Manifestavi nomen tuum hominibus (Ibid. 6). Et quod nomen esset, superius ostendit dicens: Pater, venit hora, honorifica filium tuum. Hujus ergo [(c) 1Kb] nomen adorat, qui et secundum legem Deus Abrahae et Deus Isaac et Deus [Col. 0788B] Jacob sit, et secundum evangelia unigeniti Dei pater est.

8. Contra Novatianos.---Exstinguit quoque insolentem eorum professionem, qui humanae naturae et infirmitatis immemores, et immisericordem Deum praedicantes, peccatis poenitentium veniam et solatium non relinquunt: cum ad poenitentiam, per quam a peccatis desistitur, doctrina legis, prophetarum, evangeliorum, apostolorum eos qui peccaverint adhortetur: ut desperatae jam spei aliquantulum per eam solatii comparetur, ut amissis licet beatis et maximis et [(d) 1Kb] Deo proximis, ne his saltem quae talibus sunt secunda careamus.

9. Contra Marcion., Manichaeos, etc.---Tollit etiam stultissimani eorum temeritatem, qui frustrato falsoque [Col. 0788C] corpore Dominum in carne visum esse contendunt: ut eum Pater ementita veritate in habitu falsae carnis ostenderit; non recordantes post resurrectionem corporis spiritum se videre credentibus apostolis dictum esse: Quid conturbati estis, et quae cogitationes adscenderunt in corda vestra? Videte et manus meas et pedes, quoniam ipse ego sum: palpate et videte, quoniam spiritus carnem et ossa non habet, sicut me videtis habentem (Luc. XXIV, 38 et 39). Ab horum igitur confessione confessionem suam propheta discernit, perfectae fidei ordinem tenens: cum in nomine Deum Abrahae et Deum Isaac et Deum Jacob; cum in misericordia poenitentium misericordem: cum [Col. 0788D] in veritate [(e) 1Kb] quod Verbum caro factum sit confitetur.

10. Nomen Dei ubique magnum.---Causa etiam confessionis hinc sumitur: Quoniam magnificasti super [Col. 0789A] omnia nomen sanctum tuum. Non [(a) 1Kb] uni tantum genti Dei nomen est cognitum: sed super omnia magnificatum est, 559 et in omnes se magnitudo sanctitatis extendit. Non barbarus, non Scytha, non servus, non liber, non mulier, non vir, non aetas ulla secernitur: super omnia enim magnificatum Dei nomen est. Templa collapsa sunt, simulacra [(b) 1Kb] mutata sunt, haruspices interventu sanctorum silent, [(c) 1Kb] augurum fides fallit: unum Dei nomen in omnibus gentibus sanctum est. Adest enim semper in se sperantibus sanctis suis: et ubicumque invocatum fuerit, praesentem opem tribuit.

11. Justus numquam sine metu. In Deo semper confidit. ---Ait enim, VERS. 3: In quacumque die invocavero te, exaudi me. Nullum diem justus quisque sine metu [Col. 0789B] transigit: neque anxia semper erga se fides securi temporis otium recipit. Scit omnes dies plenos insidiarum sibi esse, diabolo atque angelis ejus excidium sibi semper [(d) 1Kb] molientibus. Scit diem illam Domini occultam, insperatam, et modo nocturni furis repentinam futuram. Ut igitur se in quacumque die invocantem exaudiat, deprecatur. Nec diffidit propheta quid in quacumque die exauditus obtineat. Sequitur enim: Multiplicabis me in anima mea in virtute tua. Per multam scilicet Dei curam multiplicabitur ipse in animae virtute: ne quid in se tribulationibus, ne quid terroribus pateat; sed cum tentationes ingruent, cum metus incidet, omnia multiplicata animae virtute tolerentur.

12. Reges terrae.---Et quia certa spes ista est, ut [Col. 0789C] animae virtus divinae misericordiae multiplicetur auxilio; debitam ob id ab omnibus Deo confessionem fatetur, dicens, VERS. 4-6: Confiteantur tibi, Domine, omnes reges terrae: quia audierunt omnia verba oris tui. Et cantent in viis Domini, quoniam magna est gloria Domini; quoniam excelsus Dominus, et humilia respicit, et alta de longe cognoscit. Et quos reges terrae propheta significet, jam in plurimis psalmis ostensum est. Reges non gentium, sed terrae, id est, sui uniuscujusque corporis reges desinente a se regno peccati. Vocati enim sumus in regnum coelorum, regno mortis everso: Mors enim regnavit ab Adam usque ad Moysen (Rom. V, 14): et jam unusquisque rex suus est secundum Apostolum: Jam sine nobis regnatis (I Cor. IV, 8). Horum igitur confessio Deo [Col. 0789D] digna est. Audierunt enim omnia verba oris Dei, et in reges se constitutos sciunt.

13. Gloria magna.---Neque solum confiteantur, sed et cantent in viis Domini, non transgredientes [Col. 0790A] vias Dei, sed in his euntes. Viae autem Dei sunt prophetae omnes et apostoli, in unam viam unumquemque via sua dirigentes. Et quod ex omnibus in unam concurratur, propheta demonstrat, dicens: State in viis Domini, interrogate semitas Dei aeternales, et videte quae est via bona, et ambulate in ea (Jerem. VI, 16). Viae enim Domini aeternae. In his itaque viis Domini cantandum est, et hymnis prophetalibus concinendum, 560 quia magna Dei gloria est: magnificentiae enim ejus non est finis. Nam magnitudinem gloriae suae opera testantur, coelum, terra, maria, aether, homo ipse, qui rationis particeps [(e) 1Kb] ad horum cognitionem perfectus est, ut per haec visibilia invisibilem Dei gloriam contueretur.

14. Humiles respicit Deus. Superbi a Deo longe [Col. 0790B] alieni.---Neque solum magna est Dei gloria: sed etiam excelsus est, et humilia respicit. Hinc eminentis celsitudinis suae admiratio maxima est, quod humilia respicit qui excelsus est. Sed quae humilia respicit? Nempe ista: Cor contribulatum et humiliatum Deus non spernet (Ps. L, 29); et rursum: Et super quem respiciam, nisi super humilem et trementem verba mea (Esai. LXVI, 2)? Sed quia excelsus humilia respicit, habet in se aliam quoque admirationem, quod et alta de longe cognoscit. Superbae et insolentes cogitationes Deum non fallunt: agnoscit omnia, et nihil scientiae ejus impenetrabile est. Deus, ut scriptum est, prope est his qui tribulato sunt corde (Ps. XXXIII, 19): non admiscetur autem arrogantibus, neque insolentibus prope est. Unicuique enim [Col. 0790C] nostrum pro fidei diversitate aut proximus est aut remotus, spiritali virtute ubi se dignum est acquiescens. Et ideo [(f) 1Kb] a longe alta cognoscit, quia et per indignitatem abest ab insolente, et per virtutem, [(g) 1Kb] longe licet, quae sunt superba cognoscit.

15. Tribulationis utilitas. Ferri nequit nisi auxilio Dei. Dextera Dei virtus.---VERS. 7. Si ambulavero in medio tribulationis, vivificabis me. Non abnuit justus iste, ne in mediis tribulationibus ambulet. Scit enim quia tribulatio, secundum Apostolum, patientiam operatur (Rom. V, 3). Scit improbabilem virum non placere, scit victorem militem nisi bello non futurum, scit intentatam fidem languere, scit in tribulationibus, secundum apostolum, gloriandum (Ibidem). Scit imparem se tribulationibus nisi auxilio Dei esse; [Col. 0790D] et idcirco per Deum salutis suae certus est: et cum in mediis tribulationibus ambulet, [(h) 1Kb] per eumdem se vivificandum esse confidit. Ait enim, VERS. 8: Super iram inimicorum [(i) 1Kb] meorum extendisti manum [Col. 0791A] tuam: et salvum me fecit dextera tua. Dominus retribuet pro me. Irascentibus inimicis extensa nos manus Dei protegit. Tribulationes enim inimici afferunt, irascentes fidei et spei nostrae: quia advesarius noster, secundum apostolum, diabolus tamquam leo rugiens ambulat, quaerens nos devorare (I Pet. V, 8). Sed super iram inimicorum, per quos diabolus semper operatur, manus Domini extenditur, et sperantes in se salvos facit dextera ejus. Virtus significatur in dextera: et ideo Dominus, qui Dei virtus et Dei sapientia est, nonnunquam Dei dextera cognominatur, per quem adversus omnes inimicos in omnium tribulationum bello protegimur.

16. Vindicta Deo dimittenda.---Servavit autem evangelicae mansuetudinis 561 propheta rationem, qua injuriam [Col. 0791B] reddere his qui nos persequuntur inhibemur, dicens, VERS. 8: Dominus retribuet pro me. Illi enim vindicta servanda est, qui in calumnia [(a) 1Kb] vestis, dimitti et pallium jussit, qui post injuriam alapae unius, praeberi et maxillam alteram voluit, qui vetuit malum pro malo reddi; plus vindictae adepturis, qui aeterno judici ultionem praesentis injuriae reservassent.

17. Homo non manu, sed manibus Dei effectus.---Concludit deinde fidelissimae spei voce, Domine, misericordia tua in saeculum, opera manuum tuarum non omittas: ut quia Dei misericordia in saeculum est, extendens super iram inimicorum manum suam, et fideles suos protegens dextera sua, et pro his retribuens, opera manuum suarum non omittat, hominem scilicet qui ait: Manus tuae fecerunt me, etc. [Col. 0791C] (Ps. CXVIII, 73). Nonnunquam manu Dei facta commemorari solent: homo vero semper manibus Dei effectus, nobiliore in eum opere ex manuum [(b) 1Kb] commemoratione monstrato (V. litt. 10, n. 5). Ut igitur hunc non omittat precatur, et sit ei auxiliator assiduus per eum et in eo qui ait: Ecce ego vobiscum sum omnibus diebus usque ad consummationem saeculi (Matth. XXVIII, 20). Dominus noster Jesus Christus, qui est benedictus in saecula saeculorum. Amen.



PSALMUS CXXXVIII.

Domine, probasti me, et cognovisti me: tu cognovisti sessionem meam et resurrectionem meam. Intellexisti (Infra, omnes) cogitationes meas de longe, semitas meas et directiones meas (Infra, semitam meam et directionem meam) investigasti. Et omnes vias meas praevidisti: [Col. 0791D] quia non est dolus in lingua mea. Ecce tu, Domine, cognovisti omnia novissima et antiqua: tu formasti me, et posuisti super me mantum tuam. Mirabilis facta est scientia tua ex me: confortata est, non potero ad eam. Quo ibo a spiritu tuo, et a facie tua quo fugiam? Si adscendero in coelum, tu illic es: si descendero in infernum, ades. Si sumpsero pennas meas ante lucem, et [Col. 0792A] habitavero in postremis maris. Etenim illuc manus tua deducet me, et tenebit me dextera tua, Domine (Infra abest Domine). Et dixi, Forte tenebrae conculcabunt me, et nox illuminatio mea in deliciis meis. Quia tenebrae non obscurabuntur a te, et nox sicut dies illuminabitur: sicut tenebrae ejus, ita et lumen ejus. Quia tu (Infra, Domine) possedisti renes meos, suscepisti me de utero matris meae. 562 Confitebor tibi, quia terribiliter mirificatus sum: mirabilia (Infra mira) opera tua, et anima mea novit nimis (Infra valde). Non est occultatum os meum a te: fecisti (Infra quod fecisti) in occulto: et substantia mea in inferioribus terrae. Imperfectum tuum (Infra meum) viderunt oculi mei (Infra tui), et in libro tuo omnes scribentur: die repleb untur, et nemo in eis. Mihi autem nimis honorificati sunt amici tui, Deus: nimis [Col. 0792B] confortatus est (Infra confortati sunt) principatus eorum. Dinumerabo eos, et super arenam multiplicabuntur: exsurrexi, et adhuc tecum sum. Si occidas, Deus, peccatores (Infra peccatorem), viri sanguinum declinate a me. Quia contentiones in cogitatione, accipient in vanitate civitates tuas. (Infra quoniam dices in cogitatione, Accipient in vanitatecivitates suas) Nonne qui oderunt te (Infra odientes te, Domine, odivi), Deus, oderam illos, et super inimicos tuos tabescebam? Perfecto odio oderam illos: inimici facti sunt mihi. Proba me, Deus, et scito cor meum: interroga me, et scito semitas meas. Et vide si via iniquitatis in me est: et deduc me in via aeterna (Infra viam aeternam).




TRACTATUS PSALMI.
[Col. 0792C]

1. Psalmorum auctor Spiritus sanctus. Qui omnes de Christo sint.---Omnem propheticum sermonem ex divini Spiritus instinctu profectum non in obscuro est: cum legimus, Haec dicit Dominus; et iterum, Audite verba Domini (Jer. XXXI, 2); et rursum: Quoniam Dominus locutus est (Esai. XXIV, 37); et in eodem: Os enim Domini locutum est ista (Esai. LVIII, 14). De psalmis autem ipse Dominus in Evangeliis confirmat, cum de se loquens ait: Si David in Spiritu vocat eum Dominum, quomodo dicitis quod filius ejus est (Matth. XXII, 45)? docens omnia David Spiritu prophetico elocutum. Locutum autem de se licet in hoc eodem loco ostenderit, cum ab eo ait Dominum se esse in Spiritu nuncupatum; absolutius tamen ostendit in psalmis sacramentum omne corporei adventus sui contineri, dicens: Haec sunt verba mea, [Col. 0792D] quae locutus sum ad vos cum adhuc essem vobiscum, quoniam oportebat omnia impleri quae scripta sunt in [(c) 1Kb] lege Moysi et prophetis et psalmis de me (Luc. XXIV, 44). Non est ergo ambiguum, quin in psalmis de eo scriptum sit. Nam tametsi [(d) 1Kb] plerumque in his talia sint, ut ad personam patriarcharum, prophetarum, apostolorum, martyrum, [(e) 1Kb] generationis quoque primae [Col. 0793A] et generationis sequentis referri oporteant: tamen quia omnia in Christo et per Christum sunt, quidquid illud in psalmis [(a) 1Kb] est sub diversorum 563 personis prophetatum, omne de ipso est: quia doctrina omnis, diversis licet praeceptorum generibus multiformis, hoc per diversos praestet ut ipse noscatur. Haec nobis propter praesentem psalmum commemoranda necessario fuerunt: ne forte [(b) 1Kb] improbabili auctoritate praesumpsisse existimaremur, ut ad personam Christi omnem hanc prophetiam ejus referremus.

2. Ne duae Christi naturae confundantur. Hominem assumens Deus permansit.---Diligenter autem ea observanda ratio est, ut quaecumque homini illi, quem ex utero sanctae Virginis assumpsit, et in quo se [Col. 0793B] nasci hominem qui Deus erat voluit, apta esse et congrua videbuntur, cum debita coelesti (divinae) naturae suae dignitate tractentur: neque sacramentum salutis nostrae, qua in forma Dei manens formam servi accepit, ad contumeliam indemutabilis suae et invisibilis et incorporeae et impassibilis substantiae coaptemus. Quod enim homo fuit, nobis profecit, sibi nihil dempsit. Exinanivit enim se, in forma Dei manens; [(c) 1Kb] non ut forma servi esset, et forma Dei esse desineret. Ait enim ipse: Quaecumque Pater facit, eadem et Filius facit similiter (Joan. V, 19). Numquid [(d) 1Kb] in forma Dei manens, virtutem et divinitatem, qua in forma Dei manebat, amisit? Cum enim in corpore humilitatis nostrae, quaecumque Pater facit, eadem et ipse facit similiter, nihil per consortium [Col. 0793C] carnis a paternae divinitatis potestate degenerat: neque id corpus quod assumptum est, virtutem naturae antea manentis [(e) 1Kb] abolevit, cum in eo corpore quod assumptum est, virtus naturae antea manentis operetur.

3. Si quid in eo infirmum, ad hominem referendum.---Itaque si quid infirmum ex persona ejus dictum reperietur; ad hominem referri oportebit, per quem habitavit in nobis. Verbum enim caro factum est, et habitavit in nobis (Joan. I, 14). Referendum autem ob id est, quia non alienae aut simulatae naturae hominem [Col. 0794A] assumpsit. Verbum namque caro factum habitavit in nobis: non in vitia infirmitatesque carnis ex Verbi virtute deficiens, sed naturae nostrae infirmitates homo natus assumens. Assumptio autem infirmitatis non fecit infirmum, quia aliud est naturam esse, aliud assumpsisse naturam. Et extra generis necessitatem, voluntatis accessio est. Non enim peccator fuit, sed peccata suscepit. Neque infirmus exstitit, sed portavit infirmitates. Ipse enim, secundum prophetam, peccata nostra suscepit, et infirmitates nostras portavit (Es. LIII, 4). Et ne quid in 564 impassibilem atque indemutabilem divinitatem infirmitatis incidere existimaretur; adjecit, Et nos [(f) 1Kb] putabamus eum in doloribus esse. Suscepit ergo infirmitates, quia homo nascitur; et putatur dolere, quia patitur: [Col. 0794B] caret vero doloribus ipse, quia Deus est. Et cum [(g) 1Kb] habitat in nobis, cumque infirmitates nostras suscipit, et cum susceptis infirmitatibus non dolet; non potest non esse qui habitat, nec a se [(h) 1Kb] defecisse qui suscipit, nec abolitus Deus esse qui non dolet. Et haec quidem propter praesentem psalmum commemorata paucis sunt, quia videtur statim ex persona hominis coepisse: ne per hoc, quod tamquam homo loquitur, decessisse ex paternae divinitatis gloria videretur.

4. Justi tribulationibus sunt probati.---Ait enim, VERS. 1: Domine, probasti me et cognovisti me. Apostolus cum nos patientiae et spei doctrina erudiret, ait: Tribulatio patientiam perficit, patientia autem probationem, probatio vero spem, spes vero non confundit (Rom. V, [Col. 0794C] 3). Et haec quidem in sanctorum quorumque vita atque operibus fuisse cognoscimus, ut multis passionibus tribulationibusque jactati, probabiles Deo facti sint. Si quis enim exsulem Abraham, et in metu parricidii et coelibatus, et in caeterarum passionum injuriis mansisse fidelem semper meminerit; si quis fugam Jacob, et praeter aestivorum dierum laborem, hibernarum noctium vigilias in custodiis ovium recordetur; si quis Moysi quadraginta annorum servitutem, et in eo acerba plebis opprobria, et magorum adversus eum aemulas potestates recenseat: intelliget [Col. 0795A] eos patientia et constantia spei probatos, non immerito id esse praemii consecutos, ut in Abrahae [(a) 1Kb] semine gentes benedicerentur, ex Jacob Israel esset, Moyses Pharaoni in Deum fieret. Longum est passiones caeterorum patriarcharum, prophetarum, apostolorum, et beata atque invicta illa Pauli in mari, in fluminibus, in terra, in solitudinibus, in urbibus, in propriis, in exteris, in plagis, in vinculis, in carceribus, in theatris fidei documenta (Mss. decimenta) memorare. Certe hos omnes patientia probabiles reddidit, per quam non erubescendae spei suae fiduciam probaverunt. Sed haec opportunius et plenius suis locis tractari oportet (Reg. ms. oporterent): nunc ad eum, ex cujus persona psalmum constare diximus, revertendum est.

[Col. 0795B] 5. Christus ut homo primum probatus, deinde cognitus.---Non confundenda autem persona divinitatis 565 et corporis est. Omnis enim nunc in exordio ex persona ejus hominis, quem assumpsit, oratio est. Probasti me, et cognovisti me. Probatus est, ut cognosceretur: quia posterior est probatione cognitio. Et videamus secundum evangelicam doctrinam, hic Dei filius quomodo sit et probatus et cognitus. Humilitas namque ejus, per quam meruit ab omni coelesti, terrestri et inferno adorari, et in gloria Dei Patris esse, probatio ejus fuit. Ita enim Apostolus ait: Fuit obediens usque ad mortem, mortem autem crucis: propter hoc exaltavit eum Deus, et donavit illi nomen quod est super omne nomen, ut in nomine ejus omne genu flectatur, coelestium, terrestrium et infernorum; [Col. 0795C] et omnis lingua confiteatur, quia Dominus Jesus in gloria est Dei Patris (Philip. II, 8 et seqq.). Propter hanc itaque usque ad mortem obedientiam, et mortem crucis, infirmitas carnis assumptae et in nomine [(b) 1Kb] atque honore immortalitatis et in Patris Dei gloria collocatur. Dei enim nomen donatur, et nomen non sine honore donatur. Honor autem qui donatur, non alius potest esse quam nominis; nomen vero indulti honoris, non aliud est quam quod gloria est paterna: ut qui in forma Dei manens, f ormam servi accepit, propter obedientiam formae servilis cum crucis morte susceptae, in gloria Dei Patris esset, cujus antea manebat in forma. Sed haec apostolus jam de perfectis [(c) 1Kb] locutus est: demonstrandum autem in Evangeliis est, ubi et probatus et cognitus est.

[Col. 0795D] 6. Probatus et cognitus est in baptismo, in deserto. Petrus qui probavit ac cognovit.---Humilitas itaque ejus probatio est. Unigenitus namque Deus, peccatorum remissor, aeterni regni dominus, baptizari se tamquam peccatorem exposcit. Officium istud Baptista renuit, agnoscens eum qui sibi potius peccata donasset. Ille autem suscepti in se hominis justitiam etiam sacramento baptismi explevit: et peccati [Col. 0796A] nostri, peccati ipse nescius, particeps fieri non recusat; et omnem in se humilitatem caducae carnis assumens, Jordanem turbis peccatorum mixtus ingreditur. Probatur in istis omnibus dum geruntur: sed videamus an probatus agnoscitur. Ait enim Evangelista: Et baptizato Jesu confestim adscendit de aqua. Et ecce aperti sunt coeli, et vidit Spiritum Dei descendentem de coelo, sicut columbam venientem in ipsum, et ecce vox de coelo [(d) 1Kb] dicens, Hic est filius meus dilectus, in quo complacui (Matth. III, 16 et 17). Probationem mox consecuta cognitio est: et quem humilitas probabilem fecerat, hunc paterna vox filium complacitum sibi postquam probavit, ostendit. Est et probatio, quam statim consecuta cognitio est. In deserto agit, tentationi diaboli subjicitur, [Col. 0796B] seseque nunc in fastigium templi, nunc in excelsum montem patitur efferri. Contumeliae itaque se injuriae tam gravis 566 dedit, dum in deserto est, dum conditione tentationis illuditur, dum elevari potest in templum atque montem. Sed tentationum probationem, agnoscentis testimonium non reliquit. Ait enim Scriptura, Tunc reliquit eum diabolus, et ecce angeli ministrabant ei (Matth. IV, 11). Homo tentatur, homo circumfertur: sed post haec angeli ministrant. Per probationem cognoscitur, per cognitionem dignus est ministerio Angelorum. In caeteris autem quotiens probatus est, totiens et cognitus est. Petrus passionem ejus detestatus est, crucis in eo scandalum prae amore et confessae jam a se divinitatis cognitio ne non sustinens (Matth. [Col. 0796C] XVI, 23): sed quia eum ob infidelitatem crucis satanam nuncupasset, non multo post cum in monte gloriae suae habitu constitisset, tali a Patre voce cognoscitur: Hic est filius meus dilectus; in quo complacui, hunc audite (Matth. XVII, 5). Probationem, quam tentatio Apostoli effecerat, paternae vocis cognitio est consecuta.

7. Sessio doctrina, surrectio opus.---Dehinc sequitur, VERS. 2: Cognovisti sessionem meam, et resurrectionem meam. In sessione doctrinam significari, evangelica auctoritas est. Sessiones autem nobiscum hae sunt, quae a Graecis cathedrae nuncupantur. Moyses cathedram habuit secundum Domini dictum: Super cathedram Moysi sederunt Scribae et Pharisaei. Omnia ergo quaecumque dicunt vobis, facite et observate: secundum [Col. 0796D] autem opera eorum nolite facere; dicunt enim et non faciunt (Matth. XXIII, 2 et 3). Cum igitur doctrina Pharisaeorum ob id probabilis esse doceatur, quia ipsi in Moysi cathedra sederunt; doctrina necessario significatur in cathedra. Cognovit itaque sessionem ejus, cum dignitatem ejus in omnibus praedicat, cum voluntatem ejus qui se misit exsequitur, cum humilitati corporis sui gloriam postulans [Col. 0797A] audit e coelo: Et honorificavi, et honorificabo (Joan. XII, 28). Sed [(a) 1Kb] doctrina non minus in sessione ejus, quam in resurrectione opus, cognoscitur. Nam ut sessio doctrinae praeceptum est, ita et resurrectio operationis effectus est. Sedens Jesus docuit in monte: sed post doctrinam ad opera descendit. Ita enim scriptum est: Et descendente eo de monte, secutae sunt eum turbae. Et ecce leprosus quidam [(b) 1Kb] veniens adorabat eum dicens, Domine, si vis potes me mundare. Et extendens manum tetigit eum Jesu dicens, Volo, mundare (Matth. VIII, 1 et 2). Et ad sanandam quoque [(c) 1Kb] archisynagogi filiam surrexit Dominus; scriptum est enim: Et surgens Jesus sequebatur eum cum discipulis suis (Matth. IX, 19). Cum autem perfectum illud in lavandis apostolorum [Col. 0797B] pedibus humilitatis suae officium explevit, ita legimus: Surrexit a coena, et posuit vestimenta sua, et accepto linteo praecinxit se (Joan. XIII, 4 et 5). Cognoscitur itaque in sessione ejus et in resurrectione doctrina atque opus: quia et sermone et 567 opere Dei [(d) 1Kb] in se Patris gloriam praedicabat.

8. Christi cogitata longe ante praescivit Deus.---VERS. 3: Intellexisti omnes cogitationes meas de longe. Scrutans corda et renes Deus est: et quomodo de longe cogitationes ejus intellectae sunt? De longe, non ad locum, sed ad tempus refert. Non enim, [(e) 1Kb] de longe intelligis, ait; ut res loci esse credatur, tamquam longe ab humanis operibus [(f) 1Kb] sit, cum visu virtutis suae et scientia ea quae cogitantur intelligat: sed, de longe [(g) 1Kb] intellexisti, praeteriti potius temporis [Col. 0797C] significans aetatem. Et ubi istud, quod longe ante cogitationes suas cognoverit, reperiemus? Nempe ubi dicitur: Ecce puer meus quem elegi, dilectus meus in quo complacuit anima mea: ponam spiritum meum super eum, et judicium gentibus nuntiabit. Non clamabit, non contendet, neque quisquam in plateis vocem ejus audiet (Matth. XII, 18 et 19). Et hujus prophetiae tum Evangelista meminit, cum his, quos curabat, ut de se tacerent jubebat. Has ergo cogitationes [Col. 0798A] ejus, humilitatis scilicet et patientiae, longe ante intellexit; quia de his erat prophetarum ore testatus.

9. Semita et directio quid.---Semitam meam et directionem meam investigasti. Est autem de semita et directione, antequam id ipsum tractetur, non nihilum praeloquendum. Id namque, quod nobiscum semita est, alia virtute atque intelligentia cum Graecis est: [(h) 7Kb] enim nuncupant, id est, frequenti ingressu discursuque contritam, per quam non semel, neque aliquando, sed semper incessum sit. Quod autem nostri directionem transtulerunt, id illi ex hebraeo [(i) 38Kb] interpretati sunt. autem, quarumdam gentium consuetudine, certum et constitutum modum itineri significat: ut quod [Col. 0798B] nos [(j) 107Kb] millia, id illi nuncupent.

10. Christus a se transcursam, tritam a prophetis percurrit.---Dominus itaque noster in eo corpore quod assumpsit, jam transcursam a se [(k) 1Kb] atque tritam in prophetis semitam percucurrit: et certum constitutumque sibi itineris sui finem confecit. Quod autem per tritam praedicationis semitam ambulaverit, audiamus ipsum dicentem: Jerusalem, Jerusalem, quae occidis prophetas, et lapidas eos qui ad te missi sunt, quotiens volui congregare filios tuos, sicut gallina congregans pullos suos, et noluisti (Matth. XXIII, 37)! Quotiens cum ait, frequentiam numerosae significationis ostendit. Nihil ergo novi et egit et passus est, cum per nolentem congregari filios suos Jerusalem totiens et auditus et inhonoratus est in [Col. 0798C] prophetis.

11. Praescriptum sibi iter confecit.---Quod autem definitum et praescriptum 568 [(l) 1Kb] iter confecturus esset, ostenditur in eo cum ait: Ego te honorificavi super terram, opus consummavi quod dedisti mihi (Joan. XVII, 4). Qui datum sibi opus consummat, modum praescriptae operationis explevit. Scit autem sibi constitutum esse quid gerere oporteat, cum ait Petro, gladio his qui ad comprehendendum eum [Col. 0799A] venerant resistenti: Calicem, quem dedit mihi Pater meus, [(a) 1Kb] non bibam illum (Joan. XVIII, 11)? docens se praescriptae sibi a Patre passionis calicem esse bibiturum. Scit se etiam semitam suam directionemque complesse, cum potato (Ms. poto) aceto spiritum traditurus ait: Consummatum est, et mox tradidit spiritum (Joan. XIX, 30).

12. Quae gessit aut passus est, praescivit Pater.---Hanc ergo semitam et directionem suam Pater investigavit. Investigavit autem per prophetam, cum de sorte vestis prophetavit, ut scriptum est: Et super vestimentum meum miserunt sortem (Ps. XXI, 19). Et iterum cum de tradito inter latrones atque suspenso [(b) 1Kb] recognita est prophetia dicens: Et cum iniquis deputatus est (Esa. LIII, 12); vel cum de osse [Col. 0799B] intacto atque impresso vulnere ante praedictum est: Os ejus non confringetis (Exod. XII, 46); et, Videbunt quem compunxerunt (Zach. XII, 10). Haec itaque, quae ei omnia erant in passione praescripta, a Deo pervestigata sunt, [(c) 1Kb] ut et fuerint prophetata. Ac ne quid ex his, quae gessit ac passus est, incognitum fuisse Patri existimaretur; generaliter cuncta complexus est, dicens, VERS. 4: Et omnes vias meas praevidisti. Sed qui praevidit, vidit antequam res esset. Praevidit autem etiam hoc, quia non est dolus in lingua mea: est enim, secundum propriam professionem, veritas, [(d) 1Kb] via et vita (Joan. XIV, 6). Non recipit dolum veritas; non enim mentitus est aut fefellit: lingua omnis ejus officio functa est veritatis, qui ait: Coelum et terra praeteribunt, verba [Col. 0799C] autem mea non praeteribunt (Matth. XXIV, 35). Patrem Deum praedicat, se vero esse et hominis et Dei filium confitetur. Dolum praedicatio ista non habuit, quae et de se et de honore ejus qui se miserat fatebatur.

13. Dei scientia non a propheta, non a Moyse, sed a Christo nobis tradita.---Proficit deinde paulatim sermo coeptus ab homine, et ad significationem naturae in eo coelestis (divinae) extollitur, cum ait, VEBS. 5 et 6: Ecce tu, Domine, cognovisti omnia novissima et antiqua: tu formasti me, et posuisti super me manum tuam. Mirabilis facta est scientia tua ex me: confortata est, et non potero ad eam. Personae istud prophetae non convenit, ut ex se dixisse videatur, Mirabilis facta est scientia tua ex me, ut mirabilis Dei cognitio ex eo facta sit, Moyse antea [Col. 0799D] cognitionem 569 nobis Dei [(e) 1Kb] libris Legis loquentis. [Col. 0800A] Sed ne ipsi quidem Moysi hoc esse proprium potuerit, Deum antequam flagrantem rubum conspicit nescienti, [(f) 1Kb] opinione quidem electi in Abraham et Isaac et Jacob populi sui religioso, verumtamen familiarem cognitionem ante hoc tempus nisi a Deo non adepto. Sed omnis sermo iste ei competit, qui ait: Pater, manifestavi nomen tuum hominibus (Joan. XVII, 6); et qui ait: Haec est autem vita aeterna, ut cognoscant te solum verum Deum, et quem misisti Jesum Christum (Ibid. 3). Sed haec suo loco plenius prosequemur.

14. Christi quae novissima, quae antiqua.---Descendendum autem ad id est secundum ordinem dictorum: Ecce tu, Domine, cognovisti omnia novissima et antiqua. Novissima sunt, cum probasti, cum cognovisti, et [Col. 0800B] caetera quae propria sunt ejus hominis quem assumpsit. Antiqua sunt, quae modum non habent, quae indefiniti temporis significant vetustatem. In principio enim erat Verbum, et omnia per ipsum facta sunt (Joan. I, 1).

15. Ut Deus ait: Formasti me: ut homo posuisti, etc.---Dehinc ut novissima Deus et antiqua cognovit; ita in eo quod sequitur: Tu formasti me, et posuisti super me manum tuam, utrumque significat: ut quod formavit, antiquum sit; quod superposuit manum, novissimum sit. Quod enim secundum naturam divinitatis formatus sit, Apostolus docet dicens: Qui cum in forma Dei esset (Philip. II, 6); quod enim in forma est, formatur in formam: et quidem [(g) 1Kb] paternae naturae et divinitatis formam. Et nescio an [Col. 0800C] quod formatus in forma servi est, referri possit ad Patrem, ut formatus ab ipso sit: Sapientia enim ipsa sibi aedificavit domum (Prov. IX, 1). Sed hinc nec temporis, nec quaestionis est amplius loqui. Quod autem proprie ad corpoream nativitatem referri oporteat: Et posuisti super me manum tuam; ita docemur ex persona Patris: Inveni David servum meum, in oleo sancto meo unxi eum. Manus enim mea auxiliabitur ei, et brachium meum confortabit eum. Nihil proficiet inimicus in eo, et filius iniquitatis non adjiciet nocere eum (Psal. LXXXVIII, 21 et seqq.). Et non est ambiguum, omnem hunc psalmum ad personam Domini esse referendum: quia ea omnia in eo sint, quae et divinitati ipsius propria sint, et a naturae nostrae infirmitate dissentiant.

[Col. 0800D] 16. Dei scientia unde mirabilis.---Et quia utroque [Col. 0801A] in tempore, id est, novissimo et antiquo, vel ipse praedicando, vel in apostolis et prophetis loquendo, cognitionem ex se Dei mirabilem fecit; ait: Mirabilis facta est scientia tua ex me. Sed mirabilis quomodo? Nempe cum omnia esse intra Deum docentur, dum Deus esse in omnibus praedicatur, dum immensa et incomprehensibilis natura intus 570 atque extra manens, locos omnes quibus contineri possit excedat. Mirabile est Deum ubique esse, et nusquam abesse; in omnibus esse, et totum esse; et extra locos ac tempora pro infinitate atque aeternitate sua semper esse. Hoc mirificum, hoc confortatum; id est, sine infirmis jam intelligentiae opinione firmatum.

[Col. 0801B] 17. Filius natura aequalis Patri quatenus aequari nequit.---Sed quid est istud quod dicitur, Non potero ad eam? Unigenitus ait: Omnia quae Patris sunt, mea sunt (Joan. XVI, 15); et, Sicut habet Pater vitam in semetipso (Joan. V, 26), ita et Filio dedit vitam habere in semetipso; et, Sicut Pater vivificat mortuos, ita et Filius quos vult vivificat similiter (Joan. V, 21); et, Ego et Pater unum sumus (Joan. X, 30). Nulla discretio potestatis in verbis est, nullam etiam differentia virtutis in factis est. Quod unum sumus, plerique irreligiosorum ad voluntatis tantum concordiam retulerunt (Contra hos totus est liber VIII de Trin.). Sed cum dicitur: Vel operibus meis credite, quia Pater in me, et ego in Patre (Joan. XIV, 11); non tantum voluntatis unitas, sed etiam divinae virtutis ostenditur. Ergo cum omnia quae Pater faciat, omnia [Col. 0801C] faciat et Filius; eadem enim facit similiter: quaerendum est, quid sit quod dictum sit: Non potero ad eam. Sed cum audio: Pater major me est (Joan. XIV, 28); et rursum: Non potest Filius facere ab se quidquam, nisi quod viderit Patrem facientem (Joan. V, 19); haec mihi intelligentiam suggerunt dicti hujus, Non potero ad eam. Est enim Pater major Filio, sed ut pater Filio; generatione, non genere: filius enim est, et ex eo exivit. Et licet paternae nuncupationis proprietas differat, tamen natura non differt: natus enim a Deo Deus, non dissimilis est a gignente substantia. Non potest ergo ad eum ex quo est [(a) 1Kb] exaequari. Nam quamvis alter in altero per uniformem ac similem ejusdem naturae gloriam maneat; tamen [(b) 1Kb] et ex quo genitus est, non exaequari in eo videtur [Col. 0801D] posse quod genuit.

[Col. 0802A] 18. Patris immensitas.---Et videamus an hoc quod [(c) 1Kb] non potero ad eam ad dignitatem paternae confessionis relatum sit. Sequitur enim, VERS 7-10: Quo ibo ab spiritu tuo, et quo a facie tua fugiam? Si adscendero in coelum, tu illic es; si descendero ad infernum, ades: si sumpsero pennas meas ante lucem, et habitavero in postremis maris. Etenim illuc manus tua deducet me, et tenebit me dextera tua. Non excedit paternam Filius infinitatem; neque naturam, quae ultra locos omnes est, is qui in sinu est transgreditur (Joan. I, 18). Sit licet in coelo, sit in infernis, et ultra postrema maris evolet, adest tamen ille ubicumque qui ubique est: nec subterfugi potest intra quem omnia sunt, et qui in omnibus est.

[Col. 0802B] 571 19. Distinguendus triplex Christi status.---Et ne quid irreligiose ad contumeliam indemutabilis atque impassibilis substantiae opinemur ex eo quod dictum est: Aut a facie tua quo fugiam? ut videatur fugam ob passionis metum cogitasse: dictorum [(d) 1Kb] ratio noscenda est, ut incolumi dignitate haec necessario commemorata esse intelligantur. Nemo autem eorum, qui in studiis doctrinae coelestis demorantur, poterit ambigere Deum atque hominem Dominum nostrum Jesum Christum confiteri: et hominem quidem in tempore, Deum vero semper et ante hominem et post hominem: utrumque vero, Deum scilicet atque hominem, tunc tantum cum in homine fuit. Erat enim in forma Dei, et formam hominis accepit: et rursum in gloria Dei patris est, forma videlicet servili in gloriam ejus cujus in forma ante [Col. 0802C] manebat proficiente, corruptionis scilicet natura per profectum incorruptionis absorpta.

20. Naturae alterutri quid conveniat.---Cum igitur psalmum hunc coeptum ex persona hominis quem assumpsit meminerimus; diligenter contuendum est, ut intelligamus quid [(e) 1Kb] divinitati ejus, quid homini sit aptandum: atque ita, ut sensum nostrum dictis magis applicemus, quam per fallacis intelligentiae opinionem sensui dicta subdamus [(f) 1Kb] . Ait enim: Quo ibo ab spiritu tuo, aut a facie tua quo fugiam? Diversa significatio est spiritus, atque faciei. Et a spiritu quidem abibo, a facie autem fugiam. Dehinc sequitur: Si adscendero in coelum, tu illic es; si descendero in infernum, ades. Non eadem est adscensio in coelum, quae et descensio in infernum. Tertium [Col. 0802D] deinde est: Si sumpsero pennas meas ante lucem, et [Col. 0803A] habitavero in postremis maris: etenim illuc manus tua deducet me, et tenebit me dextera tua. Jam non hominis haec vox est, ut pennas sumat, ut suas sumat, ut trans Oceanum habitet, ut deducatur illuc manu Dei, ut teneatur dextera Dei: potioris istud naturae est. Et quis hic sit qui confidenter haec dicat, ipsa dictorum ratio monstrabit.

21. Ut Deus nusquam abest a spiritu Dei; ut homo qui fugiat a facie Dei.---Ostendens igitur unigenitus Deus eam, quae per se mirabilis facta est, et ad quam non potest, paternae admirationis confessionem, utrumque in se tempus et naturam utramque significat, scilicet eam [(a) 1Kb] qua et in spiritu, et in corpore manens docuit. Cum enim ait: Quo ibo ab spiritu tuo; tempus illud quo et ipse spiritus in spiritu paternae [Col. 0803B] gloriae ante assumptionem 572 hominis mansit ostendit. Non enim [(b) 1Kb] potest a spiritu quoquam abesse, qui spiritus est: quia nec hic falli potest, nec ille decipere. At cum ait, aut a facie tua quo fugiam, assumptae a se infirmitatis docuit aetatem: humana enim infirmitas faciei Dei non patitur occursum; quia dictum Moysi est: Quis est homo qui videbit faciem meam, et vivet (Exod. XXXIII, 20)? Quod non sustinemus, defugimus; quia infirmitatis humanae est, occursum naturae inconspicabilis fugere. Et fugit quidem quantum [(c) 1Kb] ad impatientiam visionis. Sed quia, secundum Prophetam, vultus Dei super facientes mala (Psal. XXXIII, 17), naturae quoque humanae est, judicium Dei, quod significatur in vultu, fugere non posse. Non enim tamquam peccator [Col. 0803C] qui peccati nescius est loquebatur, ut fugeret: sed paternam infinitatem extra omnia manentem cum in spiritu ante docuisset; nunc quoque ex hominis persona, qui nusquam Deum fugere posset, ostendit.

22. Ut Deus ascendit in coelum, ut homo in infernum descendit.---Sequitur quoque [(d) 1Kb] ratio dictorum, ut utrumque ex eo quod et homo et Deus erat dixerit: Si adscendero in coelum, tu illic es: hoc divinitatis est proprium. Nemo enim adscendit in coelum, nisi qui descendit de coelo, filius hominis qui est in coelo (Joan. III, 3). Terreni enim corporis natura adscensionem hanc nisi in coelestem gloriam demutata [Col. 0804A] non obtinet: Si descendero in infernum, ades: humanae ista lex [(e) 1Kb] necessitatis est, ut consepultis corporibus ad inferos animae descendant. Quam decensionem Dominus ad consummationem veri hominis non recusavit. Id autem, Quo abibo, aut quo fugiam, et illic, es et ades; ad significationem doctrinae ejus quae mirabilis ex eo facta est pertinet, per quam Deus omnia esse et in omnibus esse sit cognitus: ut licet faciem Dei homo fugiat, quia non sustinet, licet de supernis ad inferos mortis lege descendat; Deus tamen ubique sit semper et in omnibus.

23. Quae statum Christi gloriosum spectent.---Et quia per haec superiora discretim ex utroque in quo erat naturae genere praedicavit, Dei scilicet atque hominis; tertio unitatem naturae jam [(f) 1Kb] in se proficientis [Col. 0804B] ostendit, dicens: Si sumpsero pennas meas ante lucem, et habitavero in postremis maris: etenim illuc manus tua deducet me, et tenebit me dextera tua. Cum sumpsit pennas, jam corpore non gravatur (V. Tract. Psal. LIV, n. 7). Cum suas sumpsit, docet hanc evolandi semper sibi fuisse virtutem. Cum ante lucem sumpsit, tempus 573 resurrectionis ostendit. Cum in postremis maris est, loca ut Deus humanae demorationis excedit. Cum deducitur manu, non timet. Cum tenetur dextera Dei, non mutatur aut decidit: Donavit enim illi Deus nomen quod est super omne nomen, ut in nomine ejus omne genu flectatur coelestium et terrestrium et infernorum; et omnis lingua confiteatur, quia Dominus Jesus in gloria est Dei patris (Phil. II, 9 et seqq.). In eo enim quod datur ei [Col. 0804C] nomen super omne nomen, manu ac potestate Dei patris in gloria ipsius homo susceptus assumitur.

24. Pennae significant vim evolandi ad coelum post resurrectionem.---Pennas autem ad demutationem terrenorum corporum in spiritalem [(g) 1Kb] atque aeternam naturam referri, prophetica auctoritas est, cum ad inopem fidei et bonorum operum pauperem dicitur: Ne extendas te cum sis pauper diviti, sensu autem tuo abstine: praeparavit enim sibi pennas ut aquila, et revertetur in domum ejus qui praeest ei (Prov. XXIII, 5). Pauperem extendentem se [(h) 1Kb] in spes divitis arguit, [Col. 0805A] quod infidelitatis suae inopiam fidelium exaequet opulentiae. Dives enim non humanis opibus, sed coelestibus thesauris, parat sibi pennas, quibus revertatur in domum ejus qui praeest ei. Revertetur enim unde decidit, unde in peccato primi hominis expulsus est. Et quis est iste cujus haec domus est, et qui ei praeest? Nempe ille qui dixit: Amen dico tibi, hodie mecum eris in paradiso (Luc. XXIII, 43). Meminit et alibi dicens, cum de spiritalium indefessa jam aeternitate tractaret, Pennigerabunt tamquam aquilae (Esa. XL, 31), naturam evolandi in coelum in resurrectionis demutatione sumpturi. Sed hic pennas sumit volaturus, non alienas, non novas, sed proprietatis usurpatione praesumptas: quia post passionis voluntariae sacramentum, et naturae et potestatis [Col. 0805B] pennas ad coelum se habuerit efferendi.

25. Hic non Christi trepidatio, sed trepidationis opinio indicatur.---Sequitur etiam idem ordo dictorum, et ex utriusque naturae intelligentia, hominis scilicet et Dei sermo decurrit. Ait enim, VERS. 11: Et dixi, Forsitan tenebrae conculcabunt me. Vox ista [(a) 1Kb] hominis esse existimatur, quia videtur quibusdam aut irreligiosis aut imperitis sub illa passionis timiditate trepidare: quasi vero nunc sermo iste timoris alicujus habeat professionem, et non magis susceptae mortis significaverit voluntatem nullo ejus metu ac terrore praelato. Non enim ait, Tenebrae conculcabunt me; sed ait, Forsitan tenebrae conculcabunt me. Quod fortuitu, adjecit; incertum humanae de se opinionis, qua timere inferos creditus est, [Col. 0805C] irrisit errorem. Nemo enim conculcari se certus, 574 idem rursum an conculcetur incertus est.

26. Passio cur ei in deliciis. Pater una cum Filio et virtute et natura. Tenebrae in neutrum cadunt.---Ut autem hoc quod ait, Forsitan tenebrae conculcabunt me, non ad naturae suae trepidationem posset intelligi, sed impiae de se intelligentiae significaret incertum; continuo subjecit, Et nox illuminatio in deliciis meis. Quomodo enim conculcatur a tenebris, cui [(b) 1Kb] mors illuminatio in deliciis sit futura? Domino itaque passio ista deliciae sunt: dum portas aereas confringit, dum vectes ferreos conterit, dum omnem potestatem despoliat, dum de his in se triumphat, dum eum quem ad imaginem suam fecerat redimit, dum deliciis paradisi restituit. In his igitur passionis [Col. 0805D] oblectamentis atque deliciis nox ei illuminatio est: et illuminatio ob id, quia tenebrae non obscurabuntur a te. Per naturae unitatem ad (f. ac) indemutabilem divinitatis similitudinem in Filio Pater est: et, operibus [Col. 0806A] ipsis testantibus quod in eo Pater sit, confidenter ait, Non obscurabuntur a te: quia ex persona Patris dictum in psalmis meminerimus, Cum ipso sum in tribulatione (Ps. XC, 15). Et ipse Dominus in Evangeliis, cum de Apostolorum trepidatione loqueretur, ait: Ecce venit hora, ut dispergatur unusquisque vestrum, et me solum relinquatis: sed non sum solus, quoniam Pater mecum est (Joan. XVI, 32). Sive virtute, qua similia patri potest; sive natura et genere et divinitate, qua ex Deo Deus natus est, Pater secum est. Confidenter ergo ait, VERS. 12: Quia tenebrae non obscurabuntur a te. Non enim sentit virtus indemutabilis tenebras, et infernam noctem lux vera non patitur. Sequitur enim: Et nox sicut dies illuminabitur; sicut tenebrae ejus, ita et lumen ejus. Hoc [Col. 0806B] totum ad id refertur quod dictum est, Tenebrae non obscurabuntur a te, et nox sicut dies illuminabitur a te, et sicut tenebrae ejus, ita et lumen ejus a te. Semel dictum a te, refertur ad plurima. Ideo autem in deliciis nox est, quia sicut dies illuminabitur. Illuminabitur autem ob id, quia ut tenebrae, ita et lumen a Deo sint, potente tenebrarum conditore condere lumen in tenebris. Et audiamus istud Evangelistam docentem ita: Et lux lucet in tenebris, et tenebrae eam non comprehenderunt (Joan. I, 5): illo potente ut lux sit in tenebris, tenebris non potentibus obscuritatis suae nocte lumen indefessi luminis comprehendere.

27. Ut utraque Christi natura praedicetur. Christi hominis officium. Unde terribiliter mirificatus.---Sequitur [Col. 0806C] deinde, VERS. 13 et 14: Quia tu, Domine, possedisti renes meos, suscepisti me de utero matris meae. Confitebor tibi, quia terribiliter mirificatus sum. Tenet etiam nunc ordinem significationis utriusque, ut se et hominem et Deum doceat. 575 Cum enim possidentur a Deo renes ejus, et a matris utero suscipitur; corporalis in eo conditio monstratur. In renibus enim voluptatis est causa. Sed cujus renes a Deo possidentur, non exeunt in voluptates corporis [(c) 1Kb] incentiva lasciviae. Et qui ab utero matris suscipitur, non ad opera saeculi a Deo susceptus excedit. Omnis igitur ejus voluntas ac labor est Patrem praedicare, voluntatem Patris explere, acceptum a Patre calicem bibere. Haec enim hominis sui quem assumpsit officia sunt. Sed cum ait, Confitebor tibi, quia terribiliter [Col. 0806D] mirificatus sum; confessionem omnem terribilis de se admirationis ad gloriam divinae substantiae suae reddit. Mirificatus est enim ob id, quia Deus possedit renes ejus, quia a matris utero susceptus [Col. 0807A] est. Per id enim, quod voluntas ejus et operatio Deo dedita fuit, mirificari terribiliter promeruit. Mirificatus autem terribiliter est, dum [(a) 1Kb] horis crucis tenebrae sunt, dum tremit terra, dum saxa rumpuntur, dum patent sepulcra, dum mortui resurgunt, dum in eodem corpore ipse conspicitur, dum clausis januis soli sibi penetrabili aditu assistit, dum ad coelos elevatur, dum Apostoli gentium linguis loquuntur, dum umbrae eorum morbis medentur, dum claudis nummum poscentibus cursus donatur, dum eleemosynis inopum mortuus [(b) 1Kb] redditur, dum persecutores fiunt praedicatores, dum dissolutis catenis cantatur in carcere, dum in martyrio a Martyre videtur in coelis: dum postremo in eo quo elevatus est corpore a dextris Dei sedet, cujus in gloria [Col. 0807B] et manebat et permanet.

28. Filius Patri, licet non impar virtute, omnia sua defert.---Omnem autem eam, qua terribiliter mirificatus est, dignitatem ad opus ejus refert, cujus et paruit voluntati, dicens: Mira opera tua, et anima mea novit valde. Quod enim, inquit, terribiliter mirificatus sum, opus tuum est. Eadem autem et in Evangeliis ratio servata est, ut cum ad demonstrationem virtutis suae dixerit: Quaecumque Pater facit, eadem et Filius facit similiter (Joan. V, 19); et rursum: Sicut Pater vivificat mortuos, sic et Filius quos vult vivificat (Ibid. 21); tamen dignitatem operum omnium Patri deferens, cum dicat, Non potest facere Filius ab se quidquam, nisi quod viderit Patrem facientem (Ibid. 19); contestatam de se potestatem, per reverentiae [Col. 0807C] honorem, ei cui omnia meminerat confitenda subjecit; non sibi adimens quod similia Patri posset, sed eum per quem similia posset ostendens. Haec igitur, quibus terribiliter mirificatus est, licet quia potuit virtutis suae fuerint; tamen Patris operibus universa ea detulit, dicens: Mira opera tua, et anima mea novit valde. Humanae infirmitatis vox ista non est, ut mira opera Dei valde se nosse jactet. Soli hoc competit, qui ait: Nemo novit Patrem nisi Filius (Matth. XI, 27). Novit enim, non utcumque, non 576 leviter: novit autem valde, per eam fiduciam qua dicit: Pater in me, et ego in Patre (Joan. X, 38). In eo enim quod ait valde, perfectam scientiam [(c) 1Kb] intimae cognitionis ostendit.

[Col. 0807D] 29. Os Christi Ecclesia. Ecclesiae revelata sunt mysteria.---Et quia omnia mira opera Dei valde anima ipsius novit; eruditionem doctrinae in nos suae memorat, [(d) 1Kb] qua nobis paternae operationis jam non sint occultata mysteria, dicens, VERS. 15: Non est occultatum os meum a te, quod fecisti in occulto. Os Christi Ecclesiam esse, et prophetica et apostolica auctoritas est. Nam cum, secundum ea quae in Genesi dicta sunt, de Adam atque Eva Apostolus tractaret, ita ait: Hoc nunc os ex ossibus meis, et caro de carne mea [Col. 0808A] (Gen. II, 23); ad expositionem dicti hujus adjecit, dicens [(e) 1Kb] : Hoc mysterium magnum est, ego autem dico in Christo et in Ecclesia (Ephes. V, 32). Quod autem per misericordiam Dei patris Ecclesiae haec occultata non fuerint, ipse Dominus in Evangelio testatus est, cum ait: Confitebor tibi, pater, Domine coeli et terrae, quia abscondisti haec a sapientibus et prudentibus, et revelasti ea parvulis: ita Pater, quia sic fuit placitum ante te (Matth. XI, 25 et 26). Ab eo igitur nobis non occultantur, quae facta sunt in occulto. Nobis quidem non occultata sunt, sed saeculi hujus prudentibus facta sunt in occulto.

30. Prius in occulto erant.---Quod autem omnia ecclesiasticae spei sacramenta in occulto fuerint, testatur et Apostolus, dicens: Prout potestis intelligere [Col. 0808B] intellectum [(f) 1Kb] meum in sacramento Christi, quod aliis temporibus non est cognitum filiis hominum, sicut nunc revelatum est sanctis ejus apostolis et prophetis in Spiritu, esse gentes cohaeredes et concorporales et comparticipes pollicitationis ejus in Christo (Ephes. III, 4). Et iterum: Secundum dispensationem Dei, quae data est mihi ad vos, ad implendum verbum Dei, sacramentum quod absconditum fuit ante saecula et a generationibus, nunc manifestatum est sanctis ejus, quibus voluit ostendere divitias gloriae sacramenti Dei inter gentes, quod est Christus in vobis spes gloriae (Coloss. I, 25 et seqq.). Occultum itaque mysterium fuit, quod revelatum est, esse Deo gentes cohaeredes et concorporales et comparticipes pollicitationis ejus in Christo. Occultum etiam mysterium est, quibus [Col. 0808C] voluit ostendere divitias gloriae sacramenti Dei inter gentes, quod est Christus in vobis spes gloriae.

31. Pater ea revelavit infimis terrae.---Occultum igitur hoc mysterium fuit quod esset Christus in nobis: hoc Pater revelavit. Petro enim dictum est: Non caro, non sanguis revelavit tibi, sed Pater meus qui in coelis est (Matth. XVI, 17). Revelatum autem est, Christum esse in nobis, in pauperibus spiritu, in tribulatis corde, in humilibus terrae, in purgamentis mundi, in Ecclesiae infimis. Infimum enim Ecclesiae, id est, omni humilitate submissum. 577 Hoc ergo occultum mysterium revelatum est, quod est Christus in nobis. Non per Apostolum haec tantum Dominus, sed etiam in hoc eodem psalmo ita loquitur, dicens: Non est occultatum os meum a [Col. 0808D] te, quod fecisti in occulto: et substantia mea in inferioribus terrae. Non in inferno, sicut superius cum de passione tractabat, sed in inferioribus terrae, cum de revelatis a Patre quae in occulto fuerant praedicabat. Occultum autem fuerat, quod est Christus in nobis, id est, substantia mea in inferioribus terrae; in inferioribus scilicet omnium humilitatis officiis.

32. Imperfectum secundum vim graeci sermonis, soli Deo convenit.---Procedit deinde secundum profectum [Col. 0809A] evangelicum sermo psalmi, cum ait, VERS. 16: Imperfectum meum viderunt oculi tui, et in libro tuo omnes scribentur: die replebuntur, et nemo in his. Atque ut omnia secundum doctrinam coelestem intelligere possimus, id quod difficultatem affert absolvendum est. Quod enim latini translatores imperfectum interpretati sunt, id in graecis libris scribitur: Nec querimur de translatoribus: vereor enim ne non aliter significari ab his potuerit. Id autem, quod graece est , significat id quod sine (passive) operatione maneat: ut sit id ipsum, cum factum tamen non sit. Imperfectum autem nobiscum id demonstrat, quod coeptum, nec consummatum sit. Sed si interius verbi hujus virtutem pertractemus, potest non [(a) 1Kb] sane a graecitatis proprietate [Col. 0809B] esse diversum. Deo autem soli proprium potest esse, ut sit, et infectus sit: quia quod est, non est necessitatis ut fiat; quod autem sit, non est quam fiat. Sed qui aeternus est, manet, neque factus est. Hoc ergo imperfectum, et, ut ad intelligentiae profectum dicere audeamus, inoperatum Dei oculi ejus viderunt.

33. Imperfectum enim tuum viderunt oculi mei. Sed qui tandem oculi? Numquid spiritales (divini) illi, quibus Deum Patrem solus Unigenitus videt? Sed isti non egent his quae sequuntur: Et in libro, inquit, tuo omnes scribentur, die replebuntur, et nemo in his. Profectum indemutabilis illa unigeniti Dei natura non expetit. Et qui tandem ei erit profectus, ut omnes oculi ejus in libro scribantur, et die repleantur, ut in his nemo sit? Hoc totum contumeliosum et impudens [Col. 0809C] est opinari.

34. Oculi corporis Christi, apostoli et sacerdotes. Contra illos qui negotiis saeculi occupantur.---Sed quemadmodum ossi ejus, in quo Ecclesiae corpus ostenditur, quae occulta erant non occultata sunt; ita oculi ejus hoc quod imperfectum Dei est viderunt. Os autem ad Ecclesiam referri, quae corpus est Christi, superius admonuimus. In corpore vero [(b) 1Kb] oculos principalis esse officii ac virtutis, nemini dubium est. Et quia oculi potiores caeteris membris sunt, in his apostolos significari non ambigendum est: per quos lumen Ecclesiae [(c) 1Kb] et operationis divina mysteria praebentur. Quod 578 Dominus manifeste in Evangeliis ostendit. Namque cum apostolos sal terrae, lumen mundi, et lucernam domus in candelabro [Col. 0809D] ob egregia et conspicabilia (ad comparationis exemplum) fidei suae opera nuncupasset; rursum vocans eos a terrenis et corruptibilibus thesauris et a saeculi lucris, esse oculos corporis dixit ita: Lucerna corporis tui est oculus tuus. Si oculus tuus simplex est, totum corpus tuum erit lucidum: si autem oculus tuus nequam est, totum corpus tuum tenebrosum erit. [Col. 0810A] Si ergo lumen quod in te est tenebrae sunt, tenebrae ipsae quantae erunt (Matt. VI, 22 et 23)? Extra corporalem intelligentiam locus iste est; et idcirco spiritaliter intelligendus est. Apostoli itaque qui Ecclesiae, id est, Christi corporis oculi sunt, lucidi et simplices jubentur esse, corpore toto lucido his simplicibus mansuro: si autem nequam fuerint, toto corpore necessario tenebroso futuro; nulla scilicet tenebris spe luminis residua, si lumen ipsum in tenebris sit. Ex quo, ingenti periculo, sacerdotes qui Ecclesiae oculi sunt, negotiis saeculi, curis pecuniae et familiarium rerum incrementis, et conviviorum luxibus occupantur. Ecclesiae enim lumen sunt, id est, corporis oculi. Et si lumen ipsum avaritiae et lasciviae nocte tenebrescat; corpori id est, [(d) 1Kb] Ecclesiae cui per [Col. 0810B] per naturam suam tenebrae sunt, quantae insuper tenebrae de exemplo tenebrosi luminis invehentur? Hi ergo oculi ejus imperfectum Dei viderunt. Imperfectum autem Dei diximus, quod factum non sit, et maneat: in quo aeternitas infectae divinitatis ostenditur.

35. Apostoli Patrem viderunt in Filio. Non per naturae, sed per operum contemplationem.---Sed audax forte est, [(e) 1Kb] ut ininitiabilem illam Dei patris aeternitatem visam ab apostolis asseramus; maxime cum dictum sit, Deum nemo vidit unquam, nisi unigenitus Filius qui est in sinu Patris (Joann. I, 18). Sed nihil nostrum dicimus, nihil audax praedicamus; dicat ille qui dixit: Qui me vidit, vidit et Patrem (Joann. XIV, 9), non ipsum se Patrem esse significans. Non enim roganti Philippo ut sibi Patrem ostenderet, [Col. 0810C] respondit: Ego Pater sum; sed ait: Qui vidit me, vidit et Patrem. Per indifferentis naturae virtutem eum, de quo quaerebatur, Patrem conspici et in sese [(f) 1Kb] esse respondit: et id adhuc absolutius subjecit: Quomodo tu dicis, Ostende nobis Patrem? Non credis mihi, quoniam ego in Patre et Pater in me est? Verba, quae ego loquor vobis, non a me loquor: sed Pater, qui in me manet, ipse facit opera sua. Credite mihi quoniam ego in Patre et Pater in me. Sin autem, vel propter opera credite (Joann. XIV, 9 et seqq.). Arguit non intelligentem et adhuc de Patre quaerentem, et per operum efficientiam virtutem Patris in Unigenito non contuentem. Manet enim (addendum hic, in eo.) Pater. Est namque genitus ex eo, non est in eo novae creationis aliena natura. Virtute filius est, divinitate [Col. 0810D] filius est, substantia 579 filius est, generatione filius est. Opera testantur, potestates loquuntur, per naturae progeniem in filio Patrem esse, et per legitimae originis substantiam Filium in Patre esse. Non dissentit haec [(g) 1Kb] ab ingenito nata generositas: unum ambo sunt. Pater videtur in Filio: et videtur non per invisibilis nobis naturae contemplationem, [Col. 0811A] sed per operum admirationem. Filii enim opera, opera Patris sunt, non imbecillo ad efficienda ea Filio, [(a) 1Kb] neque diverso virtute naturae: sed id Filio efficiente, quidquid is a quo ipse est genitus efficiat. Atque ideo per id, quod in majestate operum Filius contemplabilis est, Pater quoque videtur in Filio.

36. Liber Dei memoria aeterna. In libro Dei praestat scribi, quam in libro viventium.---His ergo oculis, qui aeternitatem in Filio paternae virtutis contuentur, id est, apostolis id precatur, ut in Dei libro scribantur, maneant scilicet in memoriam aeternam, pro quibus tali prece in Evangeliis oravit: Pater, manifestavi nomen tuum hominibus, quos dedisti mihi de saeculo; tui erant, et mihi eos dedisti, et verbum tuum servaverunt. Nunc cognoverunt quoniam omnia, quae [Col. 0811B] dedisti mihi, dedi eis, et ipsi acceperunt, et scierunt vere quoniam a te prodii, et crediderunt quia tu me misisti. Ego pro his rogo; non pro saeculo rogo, sed pro his quos dedisti mihi (Joan. XVII, 6 et seqq.). Pro his ergo orat ut in libro Dei scribantur. Et si qui forte ambigant cur non in libro viventium scripti sunt, mihi majoris dignitatis videtur esse in libro Dei scribi; quia peccatores de libro viventium delentur, justi autem in libro Dei scribuntur (Vid. Tract. Ps. LXVIII, n. 24). Quod utrumque sub his dictis significatur: Deleantur de libro viventium, et cum justis non scribantur (Ps. LXVIII, 29). Pro resurrectionis enim diversitate, quia stella ab stella differt in gloria, plures in libro viventium erunt (I Cor. XV, 41). Justi autem in libro Dei scribentur, quia peccatores non modo [Col. 0811C] cum justis non scribentur, sed ne in libro quidem viventium relinquentur.

37. Scriptis in libro Dei dies perpetua sine nocte.---Sed contuendum est, qui profectus eorum sit, qui in libro Dei scribentur. Nempe isti die replebuntur, et nemo in his. In quibusdam codicibus ita legimus. Die [(b) 45Kb] formabuntur. Nec multum differt repleri et formari. Formamur enim, ut conformes simus gloriae corporis Dei. Et Apostoli dictum est: Filioli, quos iterum parturio donec Christus formetur in vobis (Gal. IV, 19). Replemur autem secundum dictum Prophetae: Replebimur ab ubertate domus tuae (Ps. LXIV, 5). Die itaque replebuntur, id est, vero lumine (lux enim Christus est (Joan. I, 9). Erat enim lux vera, quae lucificat omnem hominem venientem in hunc mundum); [Col. 0811D] non jam ignorantiae nocte detenti, neque tenebris hujus saeculi caeci, sed veritatis luce illuminati et die repleti. Quod autem repletum est, nihil praeter id ex quo plenum est recipit. Nox enim in eum qui die repletus est non penetrat, secundum illud Apostoli: 580 Quae enim participatio est luci ad tenebras, II, Cor. VI, 14)? Neque sedem Spiritus Christi adit spiritus mundi, ut scriptum est: Vos enim non spiritum [Col. 0812A] hujus mundi accepistis, sed Spiritum qui a Deo est (I Cor. II, 12). Neque qui mundo mortuus est, vivit sibi, sicut Apostolus docet: Vivo enim jam non ego, vivit autem in me Christus (Gal. II, 20). Qui die repletus est, diem tantum in se habet, et ideo ait: Die replebuntur, et nemo in his. Nemo in his erit praeter diem, quo repleti sunt: non pecuniae aestus, non voluptatum stimulus, non ambitionis ardor, non odiorum malignitas, non invidiae aculeus, non conviciorum furor, non superbiae amentia, non caetera quae diaboli sunt arma atque virtutes, sed lux vera, sed dies sola qua repleti sunt; caeterarum quoque jam rerum effecti sunt incapaces. Et dignum plane hi, qui sola die pleni sunt, testimonium sumunt.

[Col. 0812B] 38. Nimis, id est, valde. Amici Dei, Abraham et Moyses, proprie Christi discipuli. Principatus eorum.---Sequitur enim, VERS. 17, 18: Mihi autem nimis honorificati sunt amici tui, Deus, nimis [(c) 1Kb] confortati sunt principatus eorum. Dinumerabo eos, et super arenam multiplicabuntur. Quid cum his dictis homini commune, ut eos qui super arenam multiplicabuntur dinumeret? Ei tantum istud competit, cui sine recensione et calculo innumerabilis numeri cognitio est. Amici autem ejus nimis honorificati sunt, Nimis cum dicitur, non secundum latinitatis consuetudinem intelligendum est. Nimis enim nobiscum id significare solet quod necessarium modum inutiliter excedat, sed Graeci id, quod nostri nimis transtulerunt, interpretati sunt: in quo magis valde quam nimis continetur. Valde ergo honorificati amici ejus sunt. Et amicum quidem Abraham [Col. 0812C] Deo fuisse cognoscimus. Amicum et Moysen lex esse Deo locuta est. Evangelia vero plures jam Deo amicos esse significant, Domino dicente: Jam non dico vos servos, quia servus nescit quid velit dominus ejus: sed vos dico amicos, quoniam perstitistis mecum in omnibus tentationibus (Joan. XV, 15). Hos igitur, quos nunc amicos nuncupat, ut superius ostendimus, et a Patre sibi datos, et Patris esse confessus est; et, secundum id quod ait: Et mea omnia tua sunt, et tua mea (Joann. XVII, 10), amicos Patris esse eos dicit. Non solum autem ipsi honorificati sunt, sed etiam principatus eorum confortati sunt. Ipsi quidem honorificantur, cum amici sunt, cum die pleni sunt, cum in his nemo est. Sed principatus eorum confortantur: Ecclesiae scilicet ab ipsis coeptae, ab his principia sumentes: quae [Col. 0812D] super terram toto in orbe fundatae fortibus principiis constiterint.

39. Electorum numerus certus. Illud super arenam quidam ad angelos referunt.---Et ut ad Ecclesiae populos referri istud necessario intelligeretur, adjecit: Dinumerabo eos et super arenam multiplicabuntur. Numquid numerus eorum incertus est, qui in libro Dei scribuntur? Ergo nulla est difficultas in numero, [Col. 0813A] 581 quorum veritas maneat in scripto. Sed aliqui id quod dictum est: Super arenam multiplicabuntur, non ad homines tantum referendum existimaverunt, quia Abrahae dictum esset: Et erit semen tuum sicut arena maris est: ad id quod super arenam multiplicabuntur, amicis Dei multitudo angelicae numerositatis accedat. Non enim aliter sibi convenire sicut arena maris et super arenam maris putaverunt, nisi hominum multitudini connumeraretur copia angelorum. Sed nos uniuscujusque sensui non contraimus. Quid autem secundum donum spiritalis gratiae senserimus, sine cujusquam contumelia tractabimus?

40. Gentes credituras innuit Judaeos excessuras.---Promissiones duas Abrahae fuisse in Genesi accipimus. Unam [(a) 1Kb] ante Ismael generationem, Deo dicente: [Col. 0813B] Quia omnem terram, quam tu vides, tibi dabo eam, et semini tuo in aeternum, et faciam semen tuum tamquam arenam maris. Si potest quis enumerare arenam maris, ita et semen tuum dinumerabitur (Gen. XIII, 15 et 16). Nato vero Isaac, et in holocaustum quantum ad Abraham spectat oblato, haec sequens repromissio fuit: Nisi benedicens benedicam tibi, et multiplicans multiplicabo semen tuum sicut stellas coeli, et sicut arenam quae est ad oram maris (Gen. XXII, 17). Et si secundum Apostolum haec duo Testamenta sunt, unum secundum Ismaelem in servitutem generans, aliud secundum Isaac in libertatem matris nostrae Jerusalem quae in coelis est educens (Gal. IV, 24), [(b) 1Kb] duum necesse est seminum in stellis et in arenis numerositas praedicetur. Ergo amici Dei super [Col. 0813C] arenam maris dinumerantur. Quis enim ambigat, secundum Ecclesiam toto in orbe numerosam, multitudinem gentis Judaeae copia in Christo credentium praeveniri? Atque ideo super arenam multiplicabuntur, quia copiosiores his erunt, qui ex legis impio populo terreni et aridi significantur in arenis.

41. Resurrectio Christi futura, praedicitur ut jam facta.---Dein sequitur: Surrexi, et adhuc tecum sum. Surrexi, ad resurrectionis gloriam spectat: sed secundum praescientiam Dei id quod futurum est tamquam praeteritum loquitur, quia Deo ob scientiam atque virtutem quae futura sunt facta sunt, ut etiam nosmetipsi facta esse existimamus, quae futura esse confidimus. Id autem, Et adhuc tecum sum, nondum [Col. 0813D] temporis esse significat ut resurgat, quia nondum tempus sit passionis, cum se adhuc esse cum Deo profiteatur. Ipse enim ait: A Deo exivi, et veni (Joan. XVI, 28). [Col. 0814A] Adhuc ergo tecum sum: quia nondum temporis est [(c) 1Kb] ut a te veniam, et veniam in mundum, ut quae prophetata sunt expleam.

42. Qui occidat Christus ut vivificet.---Quod autem ait, VERS. 19: Si occidus Deus peccatorem: numquid qui venit salvare quod perierat, et peccatorem redimere, peccatorem precatur 582 occidi? Absit ut velit occidi. Sed peccator occiditur, cum saeculo moritur, cum Christo commoritur, ut vivat in Christo. Beatus Apostolus ait: Quotidie morior (I Cor. XV, 31). Et rursum: Mortuus sum legi, ut vivam Christo (Gal. II, 19). Morimur autem [(d) 1Kb] ita, quando in nobis per fidem perempta peccata moriuntur. Audiamus adhuc quomodo Deus peccatores occidit, per id quod dicitur: Mortificate ergo membra vestra super terram, fornicationem, [Col. 0814B] immunditiam, libidinem, concupiscentiam et avaritiam (Coloss. III, 5). Sic peccator occiditur, cum generatio vitae spiritalis vitiorum omnium et peccatorum morte renovatur.

43. Probatur magis contentiones quam dices.---Sequitur deinde: Viri sanguinum declinate a me: quoniam dices in cogitatione: Accipient in vanitatem civitates suas. Latina translatio, dum virtutem dicti ignorat, magnam intulit obscuritatem, non discernens ambigui sermonis proprietatem. Quod enim nobiscum scribitur: Quoniam dices in cogitatione, cum Graecis hoc modo est, , et illud pronuntiatione [(e) 1Kb] non distinguitur, ut aut dicis intelligatur, aut contentio: utrumque enim sub iisdem verbis significatur hoc dicto. Sed hi [(f) 1Kb] qui hebraici [Col. 0814C] sermonis scientiam consecuti sunt, non dicis, sed contentiones in eo quod translatum est prodiderunt. Et sane id ita esse ratio et intelligentia monstrabit.

44. Viri sanguinum, quorum doctrina adulans aut dolosa.---Viri, inquit, sanguinum declinate a me. Memini in Ezechiele dictum, Episcopos reos sanguinis futuros, quorum adulanti silentio plures in interitum incidissent, ita: Fili hominis speculatorem dedi te domus Israel, et audies ex ore meo verbum, et comminaberis et si non distinxisti neque locutus es, ut distingueres iniquo, ut se averteret ab itineribus suis, et viveret; iniquus ille in iniquitate sua morietur, sed sanguinem ejus de manu tua requiram (Ezech. III, 17 et 18). Et invenio alium sanguinarium, de quo dictum est: Virum sanguinum et dolosum abominabitur Deus (Psal. V. 8). Ut igitur viri sanguinum sunt [Col. 0815A] quorum adulans doctrina est; ita et viri sanguinum sunt, quorum dolosa est doctrina.

45. Haeretici viri sanguinum.---Dolosa autem doctrina est haereticorum, sub nomine Dei blasphema, sub praetextu religionis impia, sub veritatis specie fallax: quorum in animo et cogitatione solum contentionis studium persistit. Nihil ad salutem hominum laborant, nihil ad spem acquirunt, nihil pacificum cogitant, ut omnis his in contentionibus labor sit, et pugnam meditentur. Isti infelices animas exstinguunt, et in vanum ecclesias sibi congregant: quas civitates Dei, secundum propheticam evangelicamque consuetudinem, nuncupari frequens et plurima auctoritas est. Hoc ergo significatur his dictis: 583 Viri sanguinum declinate a me, VERS. 20, quia [Col. 0815B] contentiones in cogitatione, accipient in vanum civitates suas. Viri sanguinum sunt, propter deperditarum animarum reatum: declinare jubentur, quia contentiones in cogitatione sunt. Hi in vanum civitates Dei accipiunt, infructuosarum ecclesiarum coetus per schismatum dissidia reddentes.

46. Odium pium.---Sed plane, quia pax et justitia et veritas est, affectum in eos suum ostendit, dicens, VERS. 21 et 22: Nonne odientes te, Domine, odivi, et super inimicos tuos tabescebam? Perfecto odio oderam illos; inimici facti sunt mihi. Est religiosum odium, quotiens in nobis odio est qui Deum odit. Inimicos quidem nostros amare praecipimur (Matth. V, 44); sed nostros, non et Dei. Nam, juxta Deum, et patrem et matrem et conjugem et filios et fratres [Col. 0815C] odisse devotum est (Luc. XIV, 26). Odit ergo odientes Deum, et inimicorum odio tabescit, et odit odio perfecto, et inimici sibi facti sunt. Non enim Filius diversus a Patre est; ut non alteri inimicus, utrique fiat inimicus.

47. Haec Christi verba sunt.---Concludit deinde libertatis suae fiduciam (f. fiducia): simulque ut ea, quae [(a) 1Kb] per praescientiam tamquam gesta memoraverat, nunc ad demonstrationem temporis gerenda monstraret, dixit, VERS. 23 et 24: Proba me, Deus, et scito cor meum; interroga me, et scito semitas meas. Et vide si via iniquitatis in me est, et deduc me in viam aeternam. Humanae naturae fiducia ista non est, ut probari se velit, ut sciri cor suum postulet, ut cognosci semitas suas exspectet, ut inspici non metuat si via iniquitatis in se sit, ut [Col. 0815D] per hanc cognitionem in aeternam viam deducatur. Vox ista ejus tantum potest esse, qui dixit: Ecce venit princeps hujus mundi, et non invenit in me quidquam (Joan. XIV). Solus enim extra peccatum est Dominus noster Jesus Christus, qui est benedictus in saecula saeculorum. Amen.



PSALMUS CXXXIX.

Eripe me, Domine, ab homine malo, a viro iniquo libera me. Quia cogitaverunt malitiam (Infra, qui cogitavit malitias) [Col. 0816A] in corde, tota die constituebant praelia. Acuerunt linguas suas sicut serpentes: venenum aspidum sub labiis eorum. DIAPSALMA. Custodi me, Domine, de manu peccatoris, ab (et ab) hominibus iniquis eripe me, qui cogitaverunt supplantare gressus meos. Absconderunt superbi laqueum mihi, et funes extenderunt muscipula (in muscipulam) pedibus meis: continuata semitis scandala posuerunt mihi. DIAPSALMA. Dixi Domino: Deus meus es tu: exaudi (inaurire), Domine, vocem orationis meae. Domine virtus salutis meae, obumbrasti super caput 584 meum. Non tradas me (Infra additur in die belli) a desiderio meo peccatori: cogitaverunt (adversum me. Tum ne tradas sine me): non tradas me, Domine, ne umquam exaltentur. DIAPSALMA. Caput circuitus eorum, labor labiorum ipsorum operiet eos. [Col. 0816B] Cadent super eos carbones ignis, et dejiciet eos: in miseriis non subsistent. Vir linguosus non dirigetur super terram: virum injustum mala capient in interitum (interitu). Cognovi quoniam fecit (quia faciet) Dominus judicium inopis, et vindictam pauperum. Attamen justi confitebuntur nomini tuo, et habitabunt recti cum facie tua.




TRACTATUS PSALMI.

1. David convenire potest psalmus. Aut fidelium est oratio.---Coeptus est psalmus ex persona hominis inter multas infestationes inimicorum anxii, adversus quem multae insidiae et doli plures sint: et convenire haec omnia in personam hujus prophetae David videntur, cujus vita infestata undique et plena semper periculis fuit. Saul eum in deserto, in urbibus, [Col. 0816C] bello ac dolis sequebatur; persequente quoque filio ipsius Abessalon, et multa adversus regnum vitamque ejus moliente et audente. Multis praeterea aliis et domesticis et extraneis insidiis subjectus semper fuit. Sed nihil speciale ex his omnibus in psalmo continetur, ut propria personae ejus oratio esse credatur. Generalis autem forte et ex spiritu prophetiae psalmus esse noscitur, unumquemque nostrum per orationis exemplum, cum in mediis infestantium in nos odiis jactemur, erudiens quali Deum prece oporteat deprecari.

2. Christo magis convenit, non seclusis fidelibus. Alia ut homo, ut Deus alia loquitur.---Sed contuenti mihi penitus quasdam virtutes proprietatesque verborum, quae ultra humani sermonis consuetudinem [Col. 0816D] altius nescio quid et sublimius eloquuntur, ejus potius hominis, in quo ex partu Virginis ad sacramentum humanae salutis unigenitus Dei filius natus est, repertus est psalmus iste intelligi oportere. Secundum enim eam quae in se fuit generis utriusque naturam, Dei videlicet atque hominis, non modo in Evangeliis, sed etiam in Prophetis, ita coaptatis ad utrumque dictis locutus est, ut dum divinitatis suae impassibilem atque indemutabilem virtutem docet, infirmitatem quoque naturae corporeae non taceret (Vid. lib. IX de Trin. [Col. 0817A] n. 5 et 6): rursumque, cum ex susceptione carnis, infirmatatis in eo sermo esset, praeconium quoque mox non infirmandae ex aliquo divinitatis adsisteret. Quod enim Deus est, naturae suae est; quod autem homo fuit, naturae nostrae assumptio est. Loquitur itaque in psalmo ex infirmitatis nostrae quam assumpsit affectu: cum traditorem suum novit, cum consilia adversus 585 se inita prospicit, cum quaestionum praelia et obtrectationum venena perpetitur, cum tentationum scandala et verborum laqueos vitat, cum Patri confitetur, cum ad eum orat, cum ei omnis virtus ab eo est, cum licet ex infirmitate corporis anxius sit, non solum tamen se relinquendum in die passionis meminerit. Haec igitur omnia ex persona ejus in psalmo contineri docemur: [Col. 0817B] atque ita, ut in his, quae naturae humanae societas permittit, personae etiam nostrae ex aliquo intelligi possit oratio.

3. Oratio fidelium peccati occasiones deprecantium. Christi corda scrutantis.---Hoc enim quod ita coeptum est, VERS. 2: Eripe me, Domine, ab homine malo, a viro iniquo libera me, ad communem quoque credentium omnium precem pertinet. Omnes enim insidiae, quascumque nobis spiritales nequitiae praetendunt, maxime per homines aptantur: et occasiones vitiis nostris alienae naturae perversitas subministrat. In lites nos iniquus exagitat, in anxietates adversantium et insidiantium nobis terror impellit. In libidinem facultas se in id praebentis loci invitat. Oculus enim meretricis, laqueus peccatoris est (V. Tract. [Col. 0817C] Ps. CXXIII, n. 9): Oramus ergo in his malis positi, dicentes: Eripe me, Domine, ex homine malo, a viro iniquo libera me. Sed propria haec esse oratio Domini ex consequenti docetur, cum ait, VERS. 3: Qui cogitaverunt malitias in corde. Cogitationes cordis nosse non nostrum est, sed ejus de quo dictum est: Scrutans corda et renes Deus (Psal. VII, 10): ejus quoque qui dixit sciens cogitationes eorum: Quid cogitatis mala in cordibus vestris (Matth. IX, 4)? Ille occultos omnes malignorum cordium sensus [(a) 1Kb] penetrabili atque pervio aditu obeunte natura virtutis suae contuetur.

4. Vir iniquus, proditor. Christi et piorum vita tota odiis impiorum exagitata. Mali daemonum instrumenta.---Sed qui eripi se de homine uno malo et iniquo deprecatus est, in quo significare traditorem suum [Col. 0817D] existimatur, jam de plurimis mala in corde cogitantibus loquitur, dicens: Qui cogitaverunt malitias in corde, tota die constituebant praelia. VERS. 4. Acuerunt linguas suas sicut serpentes: venenum aspidum sub labiis eorum. Non omni et tota adversum David die armis certatum est, neque semper instructa sunt praelia. Adversum autem Dominum, secundum evangelicas [(b) 1Kb] narrationes ejus, nullum tempus vacuum fuisse ab insectantium odiis invenimus. Paralyticum sanat (Matth. IX, 3): mox de eo ob illicitam, ut putabant, peccati indulgentiam venenato ore disseritur. [Col. 0818A] Aridam manum reformat (Matth. XII, 10), statim violatae legis reatus adscribitur. Daemoniacos curat (Luc. XI, 15): continuo per Beelzebub daemoniorum principem haec perficere arguitur. Nihil est, quod non ei plenum semper insidiis sit, quod non vipereae linguae veneno objectum sit. Nostra quoque omnium vita, maximeque eorum qui religioni student, quae adversantium virtutum sustinet bella, atque obtrectationum venenata jacula suscipit. Quo fraudulentae blandiloquentiae veneno appetitur? Et haec omnia per homines, in quibus spiritales nequitiae operantur, exsistunt. Scriptum est enim: Excitavit Dominus Satanam Salomoni, 586 Ader Idumaeum (III Reg. II, 14). Et adversatus est Ader, non ut homo, sed ut satanas, Salomoni omnibus diebus vitae ejus. Et Salomoni [Col. 0818B] quidem, quia ita meruit, Ader in satanam a Deo est excitatus; sed per istius modi homines haec multimoda infestantium in nos odia desaeviunt, inimicaeque virtutes horum ministerio grassantur.

5. Supra de verbis, nunc de factis querela est.---Intercessio autem diapsalmae attulisse videtur aut personae, aut sensus demutationem. Fit autem repetitio orationis ejusdem: ita tamen, ut absolutius ea quae in confusum ante adjecta sunt recenseantur, et quae superius fuerat de verbis, nunc sit querela de factis. VERS. 5. Custodi me, Domine, de manu peccatoris, et ab hominibus iniquis eripe me, qui cogitaverunt supplantare gressus meos. Ab uno tantum coepta deprecatio refertur ad plures, ut significaret et in uno traditorem, et in pluribus populus nosceretur. Et uni quidem, [Col. 0818C] et nunc et superius, malitiam et peccatum et iniquitatem exprobrat; in plurimis vero cogitatas supplantationes, absconsos laqueos, exstensas funium captiones, et continuata semitis scandala arguit, dicens.

6. Consilia de supplantando Christo. Laquei ei absconsi. Funes ei in muscipulam tensi.---Qui cogitaverunt supplantare gressus meos. VERS. 6. Absconderunt superbi laqueum mihi, et funes extenderunt in muscipulam pedibus meis, continuata semitis scandala posuerunt mihi. Cogitaverunt enim Synagogae principes supplantare gressus ejus, cum post depulsam necem Lazari de eo occidendo cogitant (Joan. XII, 10), cum ob receptos oculos caeco illi a nativitate maledicunt (Id. IX, 28), cum taceri de eo decernunt, cum [Col. 0818D] mortem confessoribus ejus denuntiant (Ibid. 22). Egregium itaque divinarum operationum suarum gressum atque cursum istius modi rebus supplantare cogitaverunt. Absconderunt autem laqueos superbi, cum Sadducaei fraudulentiam simulatae de resurrectione interrogationis occultant (Matth. XXII, 23), cum responsionis laqueum captioso sermone praetendunt (Ibid. 15). Superbi, cum admisceri peccatoribus dedignantur, cum convivia publicanorum ei qui peccatorum est remissor exprobrant (Id. IX, 11). Funes etiam extenderunt in muscipulam pedibus ejus: cum [Col. 0819A] tributum poscitur, cum de dando Caesari tributo interrogatur (Mat., XXII, 17). Absconsus autem superius laqueus fuit, nunc autem funes in laqueum extensi sunt: ut validior hic interrogationis laqueus esse nosceretur in funibus, cum per extensum interrogationis laqueum, captiosae ab eo professionis responsio adversus nomen Caesaris quaereretur. [(a) 1Kb] Continuantes autem semitae scandala posuerunt ei: cum de mandatis legis interrogaretur, cum dives, legi utpote satisfaciens, quid sibi adhuc desit requirit (Luc. XVIII, 18), cum apud eum de repudii conditione tractatur. Haec enim interrogationum scandala [(b) 1Kb] viae suae doctrinaeque legis continuata statuerunt, ut sub specie ac earum familiaritate quae in lege scriptae sunt quaestionum, haec ei ubique continuantium [Col. 0819B] semitae interrogationum et responsionum scandala ponerentur.

587 7. Insidiae nobis ubique paratae. Orandi necessitas.---Nobis autem meminimus vitaeque nostrae ubique funes, ubique scandala, ubique laqueous occurrere, nihilque esse, ubi non praetentae nobis semper insidiae sint. Et difficile est nunc laqueo ventrem absolvere: quia confusio illis est, quorum Deus venter est (Phil. III, 19). Rarum etiam est nunc a laqueo oculum liberare: quia qui ad concupiscentiam vidit, jam moechatus in corde est (Matth. V, 28). Arduum quoque est linguam laqueo eximere: de omni enim otioso verbo in die judicii erit ratio reddenda (Id. XII, 36). Maximi etiam laboris est cor a laqueo referre: malae enim cogitationes de corde exeunt (Id. XV, 19). Hi omnibus nobis laquei ubique praetensi [Col. 0819C] sunt: et orandus est Dominus, ut ab his omnibus laqueis fidei nostrae pennis et spiritus evolemus.

8. Hic mutatur oratio. Sanctorum est dicere, Deus meus es tu? Dehinc sequitur, VERS. 7---9: Dixi Domino, Deus meus es tu: inaurire, Domine, vocem orationis meae. Domine, virtus salutis meae, obumbrasti super caput meum in die belli. Ne tradas, Domine, a desiderio meo peccatori: cogitaverunt adversum me: non tradas me, Domine, ne umquam exaltentur. Et hic intercedens diapsalma videtur aliquam demutationem attulisse; et non exiguam quidem. Namque cum superius de cogitata supplantatione, de absconditis laqueis, de extensis muscipulis, de scandalis positis sermo omnis fuisset, nunc ad Deum refertur oratio, [Col. 0819D] Dixi Domino: Deus meus es tu. Non levis atque exiguae fiduciae est Domino dixisse: Deus meus es tu. Loqui istud mens libidinosa, avara, insolens, ebria fideliter non potest. Renuntiandum his omnibus, et a servitute eorum ac famulatu desinendum est, ut ab his desinentes dicere audeamus: Dixi Domino, Deus meus es tu. Et haec quidem personae nostrae, quam in quantum fas est psalmo admiscemus, ita coaptata sunt.

9. Filii Dei etiam proprium est.---Sed et Domino [Col. 0820A] quoque usitatum et frequens et proprium est, ut diximus: Dixi Domino, Deus meus es tu. Numquam confessionis hujus honorem negavit (V. lib. XI, de Trin. n. 10, et seqq.), ut et Dominum confiteretur et Deum, dicens: Confitebor tibi, pater Domine coeli et terrae (Matth. XI, 25); et rursum: Ad Deum meum et Deum vestrum (Joan. XX, 17). Oratio quoque ei ad Deum semper omnis fuit. Lazarum suscitaturus orat (Id. XI, 41); panes et pisces benedicturus ipso ad coelum aspectu precatur (Matth. XIV, 19): calicem bibiturus pernox orat. Post confessionem itaque Domini et Dei sui, sequitur: Inaurire, Domine, vocem orationis meae. Honoris confessio praecessit, cum Dominum suum et Deum dicit. Exaudiendae autem orationis precatio consequitur, cum se orat audiri.

[Col. 0820B] 10. Nostrum est virtutis salutem, Christi virtutem salutis orare.---Sed in eo quod sequitur: Domine, virtus salutis meae, non communis est fiduciae professio. Non enim ait: Salus virtutis meae. Humani namque voti res ista est, ut virtuti nostrae salutem precemur, ut sanitas his in quibus valemus a Deo sit. Haec autem e contrario precatio est, ut non virtutis suae salus, sed salutis 588 suae virtus a Deo sit. Qui saluti virtutem precatur, jam de salute non ambigit, et certus est nihil in se caducum, nihil mortale esse. [(c) 1Kb] Sed ei, quod assumpsit, infirmo ut virtus praestetur, orat per corpus quod Dominus in se gerebat. Quod tametsi [(d) 1Kb] secundum nos morti debitum erat, non tamen erat obnoxium corruptioni, ipso per Prophetam loquente: Quoniam non derelinques animam meam in inferno, nec [Col. 0820C] dabis sanctum tuum videre corruptionem (Ps. XV, 10).

11. Christo unde cum trepidationis affectu summa fiducia.---Non est igitur de salute naturae hujus in se infirmis incertus. Solam a Deo virtutem ejus quae in se sit salutis orat: et orat per hanc confidentiam qua ait: Obumbrasti super caput meum in die belli. Si ex persona cujusque hominis psalmus hic omnis est; quomodo sibi tam diversa conveniet, ut cum dictum sit: Eripe me, Domine, ab homine malo, et: Custodi me de manu peccatoris, Domine; nunc rursum securus de omnibus dicat: Obumbrasti super caput meum in die belli? et cum superius ex metu fuerit oratio, nunc sit gratulatio ex securitate? Hoc autem totum dici ab eo ex ratione poterit, qui gerens hominis Deique naturam, habebat et ex hominis infirmitate trepidationis [Col. 0820D] affectum, et ex conscientia divinitatis fiduciam securitatis. Scit autem se in die gloriosi illius belli, quo mortem perimet, quo diabolum vincet, quo omnes potestates inimicas triumpho crucis suae configet, obumbratum protectumque iri. Namque cum ex persona Dei patris dictum de eo antea fuerit: Cum ipso sum in tribulatione (Ps. XC, 15); et rursum: Manus enim mea auxiliabitur ei, et brachium meum confortabit eum, nihil proficiet inimicus in eo, et filius iniquitatis non adjiciet nocere ei (Ps. LXXXVIII, 22 et 23); quid profecit inimicus Judam ad voluntatem traditionis inspirans? [Col. 0821A] Permissum enim corpus passioni est; [(a) 1Kb] sed permissa sibi, dominata mors non fuit: Sanctus enim non vidit corruptionem. Et iniquitatis filius cum eum traderet, ad nocendum ei quid adjecit? Non modo in vitam corpus rediit ex morte, sed etiam ad divinitatis gloriam natura curruptionis absorpta est.

12. Patri obsequens, etiam voluntatem habet. Quae de sua passione praedicta sunt, optat impleri et in nullo praepediri.---Securus itaque et confidens obumbratum se esse in die belli, etiam hoc precatur: Ne tradas, Domine, a desiderio meo peccatori. Qui ait: Non veni voluntatem meam facere, sed voluntatem ejus qui me misit (Joan. VI, 38), susceptum opus etiam pro obedientiae obsequela festinat implere; sed ita, ut meminerimus esse in eo voluntatis officium. [(b) 1Kb] Vult [Col. 0821B] namque quae Pater voluit. Id enim quod ait: Non veni voluntatem meam facere, sed voluntatem ejus qui misit me: eum a quo est missus cuique obedit ostendit: non tamen sibi detrahit voluntatem. Omnia ergo quaecumque Patri placita sunt, consummare optat, et universa quaecumque sibi in passione desiderabilia sunt, exsequi properat: 589 ne quid ex his sit, quod [(c) 1Kb] praeveniens peccator impediat. Desiderio desideravit cum discipulis pascha manducare (Luc. XXII, 15); festinato paschae coenam peregit. Desideravit calicem passionis bibere, dicens: Calicem quem Pater meus mihi dedit, non bibam illum (Joan. XVIII, 11)? quaerentibus se ultro his, qui ad comprehendendum eum venerant, et interrogantibus qui Jesus esset, ingessit (Ibid. 4). Scit sibi aceti poculum esse [Col. 0821C] potandum: hoc ut bibat postulat. Magnum in eo, cum bibisset, voluntatis suae fructum capiens, ait: Consummatum est (Id. XIX, 30): quo in verbo desiderabilis voti gratulatio continetur. Liberari animam suam a framea in psalmis frequenter oraverat (Ps. XXI, 21), os non comminuendum significaverat (Exodi XII, 46), sortitu vestem suam obtinendam denuntiaverat (Ps. XXI, 19). Haec omnia, quae desiderii sui sint, ad prophetiae fidem ut impleantur orat: ne quid ex his peccatori sit potestatis, ne [(d) 1Kb] pascham praeveniat quae desiderio desideratur, ne calicem passionis ingerere non audeat (nam ad primam Domini responsionem peccator omnis, qui ad comprehendendum eum venerat, procidit), ne acetum quod potandum est non praesto sit, ne ante quam spiritum [(e) 1Kb] emittat, [Col. 0821D] lancea miles latus fodiat, ne frangendi ossis manente adhuc spiritu pateat occasio, ne quid ex prophetia minus fiat, ne aliquid peccatori ex desideriis suis tradatur; sed in se omnia, quae et desiderata sibi et [Col. 0822A] prophetata sunt, impleantur. Orat autem de his, non quod implenda non essent, sed ut de se prophetata esse intelligi possint.

13. Inimici ejus a cogitatis exciderunt.---Cogitaverunt, inquit, adversum me: non derelinquas me, ne quando exaltentur. Multa adversus eum cogitata sunt: sed maxime illud, ut pecunia militibus collata, fama ab his furati corporis venderetur. Sed eo in corpore rursus adstante, inanis haec impiae cogitationis meditatio fuit. Non relictus peecatoribus exaltandi se locus ullus est: impletur prophetia. Pendet in ligno vita eorum, aceto ac felle potatur, anima ejus a framea liberatur, os non conteritur, sors super vestem mittitur: nihil e desideriis unigeniti filii Dei peccatori traditur, tertia die resurgit, non relinquitur in [Col. 0822B] inferno nec corruptionem Sanctus videt: et omnia, quae geruntur in Domino, ad confundendas et consternandas impiorum cogitationes, habent in se et rerum praesentium admirabilem efficientiam, et prophetiae indemutabilem veritatem.

14. Eorum poena. Circuitus contra Christum.---Dehinc sequitur, VERS. 10 et 11: Caput circuitus eorum, labor labiorum ipsorum operiet eos. Cadent super eos carbones [(f) 38Kb] ignis, et dejicies eos, in miseriis non subsistent. Post superiorem sermonem, in quo omnis ad Deum de se fuerat oratio, nunc etiam interventu diapsalmae demutavit ordinem sensus. Retulit enim [(g) 1Kb] se ad peccatorum justissimam poenam, quos primum ipsum illud 590 conventus sui caput, deinde labor labiorum suorum et omne maledictionis [Col. 0822C] opus operiet. Ut enim omnibus sanctis caput Christus est, ita omnibus iniquis caput diabolus est. Testatur autem frequenter [(h) 1Kb] istos impios erga se circuitus Dominus, cum ait: Circumdederunt me gemitus mortis (Psal. XVIII, 5); et rursum: Tauri pingues obsederunt me (Ibid. XXI, 13); et iterum: Circumdantes circumdederunt me (Ibid. CXVII, 11); et statim: Circumdederunt me sicut apes (Ibid. 12). Quod autem principe diabolo haec gesta sint, testantur Evangelia, cum dicunt: Et immisit se diabolus in cor Judae, ut traderet eum (Joan. XIII, 2). Laboratum est autem multa voce populi, cum clamatum est: Crucifige, crucifige (Luc. XXIII, 21). Operiet igitur eos caput circuitus, et labor labiorum eorum, ut eum alii immortalitatis gloria induentur, illi impietatis [Col. 0822D] suae pudore et damnatione diaboli operiantur. Et quae ea damnatio esset qua operirentur, adjecit: Cadent super eos carbones ignis, super terram dejicies eos, in miseriis non subsistent. Haec impiorum operimenta [Col. 0823A] sunt, haec irreligiosorum aeterna vestis est: ut adversus decidentes carbones et ingruentes miserias non subsistentes, tali cum ipso circuitus sui capite et labore labiorum damnationis suae onere deprimantur.

15. Judae proditoris nequitia.---Tenuit autem etiam nunc eum ordinem, quo in superioribus usus est, ut cum in pluribus populum ostendat, nunc in uno Judam significare videatur, dicens, VERS. 12: Vir linguosus non dirigetur super terram: virum injustum mala capient in interitu. In linguoso anceps et dubium et fallax os proditoris ostenditur, qui, sero criminis sui scelere comperto, laqueo se a vita et fide profugus suspendit. Nihil enim directum in eo, nihil simplex, nihil absolutum fuit: fur antea, dehinc [Col. 0823B] proditor, postremo ipse in se dignus ultor (Job. XII, 4); nunc mulierem effuso in caput Domini unguento damni inutilis arguens, nunc Judaeis omnes Domini aditus et egressus nuntians, nunc de pretio justi sanguinis paciscens (Matth. XXVI, 15); linguosus semper, semper in verbis, ut in eum prophetae dictum competenter aptetur: De multiloquio non effugies peccatum (Prov. X, 19). Hic ergo in hoc multiloquio suo peccator non directus in vitam est, neque rectum fidei iter tenuit; sed, ut dignum est, mala eum in interitu ceperunt. Impius in Deum cum fuisset, postea in semet quoque ipsum impius mansit. Fur pecuniae, venditor sanguinis justi, proditor Dei, et quantum in se est, parricida, nec vitae veniam potuit habere, nec mortis.

[Col. 0823C] 16. Paupertas Christi. Vindicari proprie non convenit Christo, sed servis ejus.---Non nescius itaque hujus vindictae suae unigenitus Deus est; ait enim, VERS. 13: Cognovi quia faciet Dominus judicium inopis, et vindictam pauperum. Pauper Dominus secundum hominem est. Paupertavit enim se, secundum Apostolum, ut nos locupletaremur, cui in saeculi rebus nihil nisi corpus fuit (II Cor. VIII, 9). Hujus enim salutis 591 causa nasci inops voluit ex virgine: non pecuniam, non agrum, non pecus coelorum Dominus elegit. Pauper ergo in homine tantum suo fuit, sed non solum judicium inopis, sed et vindictam pauperum Dominus faciet. Judicium inopis referri ad damnationem eorum, qui injusti in Domimum exstiterunt, oportet. Convenit enim eos secundum [Col. 0823D] judicium, non secundum vindictam judicari. Inferioris naturae est, [(a) 1Kb] qui debeat vindicari. Vindicantur caeteri pauperes, id est, qui Dominum exemplo passionis secuti sunt, qui ex contemptu saeculi et pecuniae pauperes fuerunt. Fit ergo judicium inopis, cum ob passionem Domini impii judicantur. Pauperes vero vindicantur, quorum sub ara occisorum sanguis clamat, vindictam in impios postulans (Apoc. VI, 9): qui quotidie in gloria martyrii manentes, Dei nomini confitentur.

[Col. 0824A] 17. Et sermo ipse, quo psalmus clauditur, ita loquitur, VERS. 14: Attamen justi confitebuntur nomini tuo, et habitabunt recti cum facie tua. Justorum confessio potest etiam [(b) 1Kb] corporalis videri, quia plures in carne adhuc licet positi, Dei nomini confitentur. Recti autem habitantes cum facie Dei, nihil in se corporale retinere intelliguntur. Natura enim carnis Dei non patitur aspectum, ipso dicente: Nemo videbit hominum faciem meam, et vivet (Exod. XXXIII, 20). Hoc jam coelestium est, et transformatorum, et terrenam corruptionem coelesti incorruptione mutantium: quos jam divinitatis honore claros, conregnaturos [(c) 1Kb] ipse Deo patri tradet in regnum Dominus noster Jesus Christus, qui est benedictus in saecula saeculorum. Amen.



PSALMUS CXL.
[Col. 0824B]

Domine, clamavi ad te, exaudi me: intende voci orationis meae, cum clamavero (Infra, dum clamabo) ad te. Dirigatur oratio mea sicut incensum in conspectu tuo (His praemittitur, Domine). Elevatio (allevatio) manuum mearum sacrificium vespertinum. Pone Domino custodiam ori meo, et ostium circumstantiae labiis meis. Non declines cor meum in verba mala (malitiae), ad excusandas excusationes in peccatis, cum hominibus operantibus iniquitatem: et non combinabo cum electis eorum. Corripiet me justus in misericordia, et increpabit me: oleum autem peccatoris non impinguet caput meum. Quoniam adhuc (et) oratio mea in beneplacitis eorum; absorpti sunt continuati petrae judices eorum, [Col. 0824C] Audientur (audient) verba mea, quoniam potuerunt: sicut crassitudo terrae eruptum est super terram. 592 Dissipata sunt ossa nostra secus infernum; quoniam ad te, Domine, oculi mei: in te speravi, non auferas animam meam. Custodi me a laqueo quem statuerunt mihi, et scandalis operantium iniquitatem. Cadent in retiaculo ejus peccatores: singulariter sum ego, donec transeam.




TRACTATUS PSALMI.

1. Oratio, etsi tacita, per fidem clamat.---Omnium sanctorum fidelis oratio, clamor est Deo: fide enim ad eum, non vocis clamore clamatur (Psal. CXVIII, n. 1 et 2). Moyses instante Aegyptiorum rege moestus stabat in littore: sed tacente licet eo, excelsae mentis fidelem orationem Dominus audivit, dicens: Quid proclamas ad me (Exod. XIV, 15)? Martyrum quoque [Col. 0824D] sanguis voce corporis caret; sed indignitas necis eorum Deo clamor est, ipso Domino de Abel ad Cain dicente: Vox sanguinis fratris tui clamat ad me (Gen. IV, 10). Sic et sub ara Dei Martyrum animae proclamare scribuntur, magna voce dicentes: Quousque Dominus sanctus et verus non judicas et vindicas sanguinem nostrum de habitantibus in terra (Apoc. VI, 10)? Si igitur non humilia, nec terrena, nec corporalia fidei spiritu oremus; tacens licet oratio nostra, Deo clamor est. Atque ideo Propheta [Col. 0825A] totus [(a) 1Kb] ad Deum spiritu orationis intentus, ita coepit, VERS. 1: Domine clamavi ad te, exaudi me. Et ut clamorem istum non vocis, sed fidei doceret esse; adjecit: Intende voci orationis meae, dum clamabo ad te. Clamor etiam invitis nobis penetrat in auditum, ac se sponte in aures nostras vi contentae vocis immittit. Sed quia Propheta non tali clamore clamat, orat ut clamante se Deus in vocem orationis intendat: per id namque quod intenditur, fidei inspectio est, non clamoris auditio. Id enim quod interius est, intenditur: caeterum clamorem corporalem intendi non necesse est, per semetipsum omnem sensum aurium occupantem.

[Col. 0825B] 2. Oratio pura. Incensi natura et compositio. Significat orationum quatuor genera, vel ex quatuor elementis hostiam laudis Deo offerii.---Dehinc sequitur, VERS. 2: Domine, dirigatur oratio mea sicut incensum in conspectu tuo. Quorum pura et recta et sincera oratio est, hi dicere poterunt, Dirigatur oratio mea: caeterum si externarum cogitationum interventu depravabitur, non dirigetur. Sed quod ait, Dirigatur ut incensum; intelligendum est quid sibi velit comparatio proposita incensi. Et primum natura incensi ea est, ut in altum se de humilibus extollat, spirans optime, et sese nobis in sensum suaveolentiae immittens. Hinc ex quatuor odoratissimis generibus in maximam subtilitatem comminutis componitur, stacte, onyche, galbano, thure: quae omnia haec in formam orationum 593 fidelium constituta esse, beati Joannis Apocalypsis ostendit, cum ait: Et illi [Col. 0825C] quidem viginti quatuor seniores prociderunt ante Agnum, habentes quisque citharam et phialas aureas plenas odoribus, qui (al. quae) sunt orationes sanctorum. Quatuor autem genera orationum Apostolus esse significat, ad Timotheum scribens: [(b) 9Kb] Exhortare ergo primo omnium fieri precationes, orationes, postulationes, gratiarum actiones (I Tim., II, 1). Humilitatis nostrae est deprecari, magnificentiae Dei est orari, fidei est postulare, confessionis et laudis est gratulari. Et forte quatuor illa genera odorum ad unum thymiama ex partibus subtilissimis comparata, singulis quoque generibus poterunt consummandae orationis aptari. Quamquam speciem quatuor elementorum, horum quatuor odorum natura et species significare videatur: ut thus quod perlucidum est [Col. 0825D] spiritui comparetur, stacte vero aquis, galbanum et onyx terrae et igni: ut per haec omnium quae in coelo et infra coelum et in terra et in aquis sint, placita Deo incensi modo haec offeratur laudis oratio. Sed haec his, quos profundioris scientiae cognitio delectat, relinquamus: nobis sufficit prophetica atque apostolica auctoritas, quae et incensum orationes esse significat, et orationes deprecatur dirigi ut incensum.

[Col. 0826A] 3. Manuum elevatio et extensio quid differant.---Sed qui deprecatus est orationem suam dirigi ut incensum, etiam illud post haec ait: Allevatio manuum mearum sacrificium vespertinum. Plurimis locis (In Ps. LXII, n. 7) tractavimus, in allevatione manuum excelsi operis officium monstrari: ut cum Moyses elevatis manibus stare praeceptus est, populo in allevatione et demissione manuum suarum vel victore vel victo. Apostolus quoque orantes jubet elevare manus puras (I Tim. II, 8). Et cum ait: Sine ira et contentione (Ibidem); non habitum orandi constituit, sed praescriptum divinae operationis adjecit. Denique Dominus per Esaiam (Esa. I, 15) prophetam orationes impiorum improbans, ita locutus est; Si extendatis manus, avertam oculos meos a vobis, non utique si elevetis, sed si extendatis manus; quia habitus [Col. 0826B] orandi in manibus extendendis est, perfecti autem operis efficientia est in elevandis.

4. Vespertinum sacrificium quid.---Manuum ergo elevatio, sacrificium vespertinum est. Non enim sanguine et holocaustis nos, in quos consummatio saeculorum devenit, sacrificamus Deo. Sed quod sacrificium vespertinum placitum sit, audiamus Dominum in Evangeliis dicentem: Venite, benedicti Patris mei, possidete praeparatum vobis regnum a constitutione mundi. Esurivi enim, et dedistis mihi manducare; sitivi, et dedistis mihi bibere; hospes eram, et suscepistis me; infirmus et visitastis me; in carcere fui, et liberastis me (Matth. XXV, 34 et seqq.). Et respondentibus illis quod numquam his officiis humanae necessitatis eguisset, ait: Amen 594 dico vobis, quamdiu fecistis [Col. 0826C] uni ex his fratribus minimis, mihi fecistis (Ibidem, 40). Hoc sacrificium vespertinum, id est, temporum novissimorum est. In hoc manus elevandae sunt: quia istius modi orationibus, jam ab initio mundi, benedictis Dei regni coelestis praeparata possessio est.

5. Linguae lapsus et remedia.---Sed meminit propheta, praeter clamorem fidei, praeter orationem quae dirigenda est ut incensum, et praeter elevationem manuum in qua sacrificium vespertinum est, et aliud sibi adhuc opus consummandae in se justificationis optandum. Dicti scilicet hujus evangelici memor, Ex verbis tuis justificaberis, aut ex verbis tuis condemnaberis (Matth. XII, 37); recolens quoque de omni se verbo otioso rationem in die judicii redditurum (Ibid. 36), necessario deprecatus est, dicens, [Col. 0826D] VERS. 3: Pone, Domine, custodiam ori meo, et ostium circumstantiae labiis meis. Non levem custodiam ori orat apponi, ostium scilicet circumstantiae: ut custodia illa non observatio sit aliqua, sed claustrum. Periculosus enim linguae et promptissimus lapsus est: et ex ea maledictum, mendacium, perjurium, obtrectatio motu facili et aditu patenti efferuntur. Oremus ergo nobis circumstantiae ostium. In eo enim libro, qui nobiscum [(c) 1Kb] Salomonis inscribitur, apud Graecos autem atque Hebraeos Sapientia Sirach habetur, [Col. 0827A] ita monemur: Ecce circumvalla possessionem tuam spinis, argentum et aurum tuum constitue, et ori tuo fac ostium et seram, et verbis tuis jugum et mensuram (Eccli. XXVIII, 28 et 29). Et ostium et seram ori jussit apponi: ne verbis esset facilis egressus. Iisdem autem verbis jugum mensuramque constituit: ut rationis jugo subdita, librata per mensuram moderatione penderent.

6. Cor pravum qui delictis excusationes perquirat, praesertim haeresi.---Tendit adhuc propheta ad justitiae perfectionem. Namque post fidei clamorem, post orationem, post opera, post ostium oris, consummari se quoque officio cordis orat, dicens, VERS. 4: Non declines cor meum in verba malitiae, ad excusandas excusationes in peccatis, cum hominibus operantibus [Col. 0827B] iniquitatem. Cum ex innocentiae ac justitiae studiis in vitiosam voluntatem decidimus, tum cor nostrum in mala verba declinat; non ut peccatum excusemus (omne enim peccatum inexcusabile est), sed ut excusationes excusemus. Crimen enim caedis, atque adulterii, et talium caeterorum, per naturam atque indignitatem facti inexcusabile est. Sed qui in eo deprehensus erit, non dicet: Adulterium aut caedes non habet crimen: sed dicet, Mulier importuna, incontinens, adblandiens pellexit, et in [(a) 1Kb] voluptatem coegit. Vel alius ille dicet, Conviciis movit iram, injuriis armavit dolorem, casus litis caedem peregit. In haec verba cor sese, postquam ab eo peccatum est, declinat: ut [(b) 1Kb] per excusationes peccati quod admisit, se excuset. Cor autem rectum atque [Col. 0827C] purum in haec verba excusationum 595 non declinat: sed manet inviolatum atque constans, sine solicitudine verborum ad excusandas excusationes quaerendorum, cum vitae innocentia peccati excusatione non egeat. Et haec quidem in corporalibus rebus ita sunt. In his vero, quae spiritalia existimantur, id est, in haereseos doctrina, incredibile est quo cordis labore, qua verborum exquisitione excusationes suas haeretici excusent. In quae omnia ne declinetur cor suum; justus exposcit: ne per hanc declinati cordis ad excusandas excusationes necessitatem, cum electis eorum combinetur.

7. Binarius numerus male sonat.---Et non [(c) 16Kb] combinabo, inquit, cum electis eorum, Combinari cum [Col. 0828A] electis iniquorum non vult propheta. Meminit enim numerum hunc rebus immundis deputatum, cum ad Noe de recondendis in arca animalibus constituitur praeceptum (Gen. VII, 2): A pecoribus autem mundis induces ad te septem et septem, et a pecoribus immundis bina et bina. Est et majus adhuc et absolutius inutilis hujus numeri exemplum. Dominus enim noster Jesus Christus omnes immunditias nostras et peccata nostra auferens, fecit secundum Apostolum utrumque unum (Ephes. II, 14); et secundum eumdem, ut duos conderet in se [(d) 1Kb] in unum novum hominem, faciens pacem, ut reconciliaret ambos Deo in corpore uno, internum scilicet hominem et externum fecit unum (Ibid. 15). Non ergo combinamur, sed unimur: quia unitas fidei est, at vero combinatio [Col. 0828B] consortium factionis.

8. Misericordia in delinquentes utendum, sed justa.---Non modo autem non combinari se propheta cum [(e) 1Kb] electis iniquorum non optat; sed etiam, quia homini errare [(f) 1Kb] debitum est, si quid forte secus et humanitus gesserit, corripi se a justo in misericordia et argui mavult. Formam namque in se naturae nostrae infimitatisque constituit. Plures etenim nostrum, cum lapsi fuerint, cum erraverint; emendari se justae misericordiae arguitione fastidiunt: et combinari malunt peccatoribus, quam per justorum correptionem ad poenitentiam retorqueri. Tenuit autem egregie rationem veri propheticus 596 sermo, dicens, VERS. 5: Corripiel me justus in misericordia, et increpabit me. Est enim misericordiae modus: et miserandi [Col. 0828C] adhibenda justitia est. [(g) 1Kb] Dolor quidem potest esse erga eos, quorum crimina gravia sunt; sed misericordiae locus nullus est. Misericordia enim se ad veniam de Deo orandam his quae sunt gesta deflectit: caeterum veniam praestare illicitis, non est misericordiam praestare, sed justitiam misericordiae non tenere. Quam rationem diligentissime apostolus Joannes retinuit, dicens: Si quis scit fratrem suum delinquere, sed non ad mortem; petat, et dabit illi Deus vitam. Est enim peccatum ad mortem, sed non pro eo dico (I Joan. V, 16). Quod autem justus in misericordia corripere atque arguere eum qui lapsus sit debeat, beatus Paulus docet, dicens: Fratres, et si praeventus fuerit homo in aliquo delicto, vos qui estis [Col. 0829A] spiritales, consummate eum in spiritu lenitatis (Gal. V, 1). Sed ne ipse quidem rationis justae misericordiae immemor fuit: praeventum enim in delicto, non [(a) 2Kb] voluntate delinquentem, consummari per arguitionem jubet. Atque ideo propheta cum ait: Corripiet me justus in misericordia, et increpabit me; et fidei suae, et humanae infirmitatis memor, corripiendum se in his ait, quae justae misericordiae arguitione sunt digna.

9. Ut correptio, ita et doctrina a sancto viro quaerenda.---Orat autem adhuc et aliud, ne doctrinis videlicet peccatorum imbuatur, neve usque [(b) 11Kb] ad peccantium misericordiam decidat: Oleum autem peccatoris non impinguet caput meum. Vult eum, qui nos doceat atque arguat, conscientiae purae esse. [Col. 0829B] Dominus vero in Evangeliis, cum de jejuniorum puritate loqueretur, ait: Vos autem cum jejunatis, ungite caput vestrum, et faciem vestram lavate (Matth. VI, 17). In abluenda facie, nitorem purae conscientiae exegit; ne quid in nobis sordidum, ne quid oblitum adhaereret: in capite vero ungendo, doctrinis nos atque operibus spiritalis institutionis perfectos esse praecepit. Oleum enim luminis pabulum est; et doctrina atque opus spiritale coelestis nobis gloriae causa est. Ut enim lumen ex 597 oleo luminis habet causam; ita, ut lucem spiritalis gloriae retineamus, doctrina atque operatio praestat: ut caput nostrum, sedes scilicet vitae et prudentiae et omnium sensuum, oleo operationis doctrinaeque pinguescat. Sed oleum hoc non a peccatore sumendum [Col. 0829C] est: et orandus est Deus, ne hoc peccatorum infundat. Ut enim a sancto et fideli viro argui se velle prudentis est; quia aegris animis et peccator morbo languentibus utilis est severae objurgationis sub honesto auctore medicina: ita miserum est per peccati miserationem usque ad ipsam peccantium misericordiam decidisse. Hoc ergo utrumque a se detestatur propheta.

10. In peccatis permanetur, quia placent.---Sequitur [Col. 0830A] deinde: Quoniam adhuc et oratio mea in beneplacitis eorum; VERS. 6: absorpti sunt continuati petrae judices eorum. Causam cur absorbeantur continuati petrae eam dicit, quia adhuc sit oratio sua in beneplacitis eorum. Orat propheta [(c) 1Kb] eadem quae superiora sunt, ne oleum peccatoris caput suum impinguet. Hoc Propheta orat. Sed peccatores ne hac quidem prophetae oratione terrentur, ut ab his quae placita sunt sibi desistant. Nemo enim in peccatis, nisi [(d) 1Kb] quia his delectatur, perseverat: et causam in unaquaque re permanendi, voluptatis oblectatio subministrat. Ergo quia adhuc orante eo in beneplacitis eorum sunt, id est, quia quod erant, non demutatur per eos voluntate (supple permanente) peccandi, et peccatores esse persistunt; nec oratio ejus finem accipit: [Col. 0830B] quia tamdiu in beneplacitis eorum ejus oratio est, quamdiu beneplacitum illis fuerit peccare.

11. Iniqui adventu Christi absorbendi.---Idcirco absorpti sunt continuati petrae judices eorum. Petram non novimus nisi Christum: quia dictum est de eo, Petra autem erat Christus (I Cor., X, 4). Quo adveniente [(e) 1Kb] , cum se hi peccatorum electi et judices ipsi continuabunt, absorbentur. Mors enim tunc, et corruptio, et peccatum absorbebitur, ut scriptum est, Absorpta est mors in contentionem. Ubi est aculeus tuus? ubi est contentio? Aculeus enim mortis peccatum est (I Cor., XV, 54 et 55). Absorbentur autem continuati petrae horum judices cum illo suo principe, de quo dictum est: Et tunc revelabitur ille impius, quem Dominus Jesus interficiet spiritu oris sui, et evacuabit eum praesentia [Col. 0830C] adventus sui (II Thess., II, 8). Per hanc ergo adventus Domini praesentiam evacuabuntur absorpti, et absorpti judicio sanctorum. Sequitur enim: Audient verba mea, quia potuerunt. Potuerunt vel absorbere, vel [(f) 1Kb] audire. In praesentia enim Domini absorbentur propheticae veritatis arguitione et impiae suae falsitatis opprobrio.

12. Crassitudo vitiorum comes aut causa. Vitia non sinunt hominem intra leges naturae coerceri.---Neque [Col. 0831A] solum audient verba quae possunt, sed etiam id quod sequitur his accidet. VERS. 7. Tamquam crassitudo terrae [(a) 9Kb] eruptum est super terram. Quod autem crassitudo impietatis et vitiorum aut comes sit, aut causa, propheta testatur, dicens: Incrassatum est cor populi hujus. Sed et 598 Moyses irreligiositatem populi insolentis pronuntians ait: manducavit et bibit Jacob, et repletus est, et incrassatus est, et calcitravit dilectus (Deut, XXXII, 15). Virtutem dicti hujus ex ipsa terrae natura absolutius intelligemus. Namque scimus crassiores pinguioresque terras in eas scrobes, e quibus effossae sunt, ex solido non redire; quia erumpente earum crassitudine, rursus ipsarum sunt incapaces. Itaque secundum id quod ait, tamquam crassitudo terrae eruptum est super terram; docuit [Col. 0831B] exemplo, quia omnis terrae nostrae, id est, corporis crassitudo, ex naturae suae lege vitiis effossa erumpit, et capax sui non est, in perniciem suam, ne in se reformari possit, exaestuans.

13. Charitas aliena plorat mala quasi sua.---Erumpente autem hac crassitudine super se, habet moerorem Propheta, dicens: Dissipata sunt ossa nostra secus infernum. Se dissipari, se dispergi, se secus infernum abigi in peccatorum calamitate existimat. Si enim unum membrum compatitur, compatiuntur et omnia (I Cor., XII, 26). Omnes enim invicem unius corporis membra sumus, ut et in altero psalmo ait: Dispersa sunt omnia ossa mea (Ps. XXI, 15); non utique ea ossa, per quae corpus nostrum in hanc firmitatem virtutis suae continetur: sed quia omnes [Col. 0831C] unum corpus sumus, et invicem membra sumus, corporis nostri ossa sunt caeteri.

14. Oculos corporis ac mentis qui ad Deum intendat Propheta.---Vellet potius non erumpere crassitudinem terrae eorum, neque dissipari ossa secus infernum; sed omnes magis hac, quae consequitur, voce voti uti. VERS. 8 et 9. Quia ad te, Domine, oculi mei: in te speravi, non auferas animam meam. Custodi me a laqueo quem statuerunt mihi, et a scandalis operantium iniquitatem. Intenti Prophetae ad Dominum oculi non deflectuntur in aliquas superfluarum rerum admirationes, non ad contumeliam pudicitiae honestas humanorum corporum species contuentur, non capiuntur aut pretiosarum vestium opere, aut blando argenti nitore, aut illecebroso fulgore auri, aut inani honore gemmarum, aut factioso spectaculi theatralis [Col. 0831D] certamine, aut ambitiosa potestatum saecularium pompa: sed in omnia magnifica Dei opera, ad admirationem ejus, qui ea est operatus, intendunt. Neque solum oculis, sed etiam mente semper intentus [Col. 0832A] est, dicens: In te speravi, non auferas animam meam. Ablatio animae non abolitio ejus est: sed cum a gloria constituti sibi honoris aufertur, cum (f. tum) ab exspectatione et affectu spei suae decidit.

15. Insidiis plenus omnis mundus. Laquei et scandali discrimen.---Multa autem spei suae pericula non ignorat esse, cum ait: Custodi me a laqueo quem statuerunt mihi, et a scandalis operantium iniquitatem. Ubique laquei, ubique sunt scandala, mundus omnis plenus insidiis est, sive per principem aeris hujus, sive per spiritales virtutes in coelestibus, sive per filios inobedientiae in quibus spiritus erroris operatur. Habemus enim laqueos in hominibus malae adhortationis, 599 periculosi exempli, et [(b) 1Kb] elicitae necessitatis: [Col. 0832B] cum nos ad voluptates adhortantur, cum in prosperis rebus suis in Deum impii sunt, cum per contumelias et injurias ad motum nos turbulentae voluntatis exagitant. Differt autem laqueus a scandalo. Laqueus enim est adhortatio voluptatum et incentivum appetitionis inhonestae, quod modo laquei fallens capit. Scandalum autem est uxor irreligiosa, filius iniquus, et caetera deinceps [(c) 1Kb] domi nomina, et omnis ex Ecclesia frater aut contumeliosus, aut avarus, aut ebriosus, aut turpis. In his enim nobis est scandalum, quotiens ad necessitatem irascendi, arguendi, inhibendi, vindicandi, ex illa quietae fidei nostrae mansuetudine provocamur.

16. Iniquitatum omnium unus auctor diabolus.---Novit autem unum, qui per omnes iniquitatem operantes [Col. 0832C] ipse potius in his laqueis semper operetur, dicens, VERS. 10: Cadent in retiaculo ejus peccatores: ejus scilicet qui operatur in plurimis. Quidquid enim iniquitatum homines gerunt, a diabolo suggeritur: quem nunc sub singulari numero demonstrat, cum superius sub plurali ministeria ejus significasset in plurimis. Plures in eo, et eum significat in pluribus: atque ideo iniqui laqueos praetendunt, et in retiaculo ejus cadent peccatores; quia iniqui retiaculi sui (ipsius scil. diaboli) laqueos praetendunt. Cadent autem peccatores: [(d) 1Kb] non tunc peccatores cum ceciderint effecti, sed cadentes ob id quia peccatores sunt; captioni retiaculi effecti, per id quod peccatores sunt, opportuni.

17. Singularitas bona.---Propheta autem, per spem suam ac fidem tutus, confidenter de se ait: Singulariter [Col. 0832D] sum ego donec transeam. Scit impiam esse, ut supra ostendimus, combinationem. Deo autem deditus, nullis aliis saeculi negotiis occupatus, est et singularis, donec transeat. Et quid est illud quod [Col. 0833A] transeat? Scandala scilicet, et retiacula, et laqueos. Et quo transeat, quaerendum est. Nempe eo quo dictum est; fidelis enim et sanctus et verus est, qui ait: Qui autem credit in me non judicabitur, sed transiet de morte in vitam (Joan., V, 24): Dominus noster Jesus Christus, qui est benedictus in saecula saeculorum. Amen.



PSALMUS CXLI.

Intellectus David cum esset in spelunca oratio.

Voce mea ad Dominum clamavi, voce mea ad Dominum deprecatus sum. Effundo in conspectu ejus (Infra add. orationem meam et) tribulationem meam: ante ipsum pronuntio, in deficiendo ex me spiritum meum. Et tu 600 cognovisti semitas meas. In via hac, qua ambulabam, absconderunt laqueum mihi. Considerabam [Col. 0833B] ad dexteram et videbam: quia non erat qui cognosceret me (non est qui cognoscat me). Periit fuga a me: et non est qui requirat animam meam. Clamavi ad te, Domine: dixi: Te es spes mea, portio mea in terra viventium. Intende in (Infra abest in) orationem meam: quia humiliatus sum nimis. Libera me a persequentibus me: quia confortati sunt super me. Educ de carcere animam meam ad confitendum nomini tuo, Domine. Me exspectaverunt (exspectant) justi, donec retribuas mihi.




TRACTATUS PSALMI.

1. Psalmus hic est de Christo in David adumbrato; Christum gestis suis David prophetavit.---Psalmi hujus ratio titulo continetur, sed potius spiritali quam corporali [Col. 0833C] intelligentia: et ideo in titulo intellectus oratio est. Nam si simplex, secundum David gesta, sensus esset; oratio tantum psalmi titulo fuisset inscripta. Sed quia ad orationis cognitionem spiritali intelligentia opus esset; idcirco intellectus oratio, quia sit intelligenda, praescribitur. Scimus enim esse et illum David, cujus tabernaculum quod ceciderat excitatum est, justum, orientem, regnantem, id est, Dominum nostrum Dei filium: qui frequenter fugerit, frequenter latuerit, frequenter oraverit, in ipso quoque tempore passionis et fleverit, et ad Deum in tribulatione clamaverit, non ob naturalem quasi passionis metum, sed affectum hominis quem gerebat ostendens: ut per hanc orationem et filius Dei ad quem oraret, et ipse non simulatus [(a) 1Kb] homo, sed verus [Col. 0833D] posset intelligi. Ejus itaque esse haec intelligitur oratio. David quidem in spelunca loquitur; sed prophetat in Christo. David fugit; sed fugam Domini sui non tam per verba quam per fugam prophetat. David spiritu defecit; sed et Domino tristis est anima usque ad mortem. David semitas Deus cognoscit; sed et Filium nemo novit nisi Pater. David in fidei suae viis laquei absconsi sunt; Domino quoque in praedicationis suae cursu ubique parantur insidiae. [Col. 0834A] Hic in spelunca orat; ille orat in corpore. Servus Dominum prophetat Christum: David iste illum David omnium passionum prophetat exemplo. Atque ideo haec non tam David de se ipso, quam de Domino per David dicta intelligitur oratio.

2. Orationis perfectae varii gradus.---VERS. 2-4. Voce mea ad Dominum clamavi, voce mea 601 ad Dominum deprecatus sum. Effundo in conspectu ejus orationem meam, et tribulationem meam ante ipsum pronuntio. In deficiendo ex me spiritum meum. Egregie verborum ordo dispositus est. Primum voce clamatur: omnis enim fidelis viri etiam tacita et spiritalis expectatio Deo clamor est. Deinde voce oratur, id est, desiderii et fidei petitio verbis vocis effertur, secundum illud Apostoli: Psallam spiritu, psallam et voce (I Cor., XIV, 15). Tertio in conspectu Dei oratio [Col. 0834B] effunditur, non verbis scilicet de lingua excidentibus, sed de profundo et interno fidei fonte oratio precantis effunditur; et effunditur in conspectu Dei, non negligenter neque ex securitate, sed tamquam Domino praesente: qui enim oratur ut exaudiat, praesens necesse est esse credatur: qui autem praesens existimatur, non absentis dissimulatione, sed praesentis honore reverendus est. Quarto quoque tribulationem suam pronuntiat. Non impeditur, cum tribulatur, quin semper ad Deum omnium angustiarum suarum et passionum molestias referat. Neque sane leves tribulationes sunt, quas ante Deum effusa oratione pronuntiat: sed in eo (supple pronuntiat) cum deficit ab eo spiritus suus. At vero nos leves tantum [Col. 0834C] tentationes ab assiduitate orationis impediunt: et quantulamcumque, in secundis modo rebus, animi nostri constantiam a devotionis officio repentinus exiguae difficultatis motus avertit. At vero hic, ne deficiente quidem spiritu suo, cessat et tribulationem suam pronuntiare, et orationem effundere, et voce orare ipsa, et spiritalis fidei voce clamare.

3. Psalmi de Christo unde dignoscantur. Quaedam hic nemini convenientia.---Tu cognovisti semitas meas. In via hac, qua ambulabam, absconderunt laqueum mihi. Haec tam illius, quam hujus David, oratio esse poterit existimari: quia, ut diximus, omnia Domini dicta atque gesta et servi fide et prophetae praefiguravit exemplo. Numquam vero psalmorum prophetia, quotiescumque ex persona Domini profertur, non [Col. 0834D] aliquid peculiare ejus ac proprium, quod alii cum eo commune esse non possit, adjecit: ut quia multa ex persona ejus hominis quem assumpsit commemorata, personis hominum essent naturisque communia, psalmi potius de eo prophetia ea, quae proprie ex persona ejus dicerentur, ostenderet: ut illud nunc, VERS. 5: Considerabam ad dexteram, et videbam quia non est qui cognoscat me. Periit fuga a me: et non est qui requirat animam meam. David enim licet fugeret, [Col. 0835A] non tamen incognitus erat: neque solum ad dexteram contuebatur, sed etiam ad sinistram ei conspectus patebat. Illud autem quomodo personae ejus aptabitur: Periit fuga a 602 me: dehinc illud, Et non est qui requirat animam meam: postremo etiam illud quo psalmus concluditur: Me exspectant justi, donec retribuas mihi? Contraria sibi ista sunt, ex persona hominis intellecta. Si enim sunt justi expectantes; quomodo nemo cognoscit? quomodo animam nemo requirit. Per id enim nemo animam requirit, et nemo animam cognoscit, quia perspiciente eo a dextris, nemo justus est visus.

4. Christo conveniunt.---Sed haec omnia in Domino tempore passionis impleta sunt, cum euntem eum ad crucem eorum nemo comitatus est, quos ad possessionem [Col. 0835B] regni coelestis secundum evangelicam dispositionem separatos a sinistra [(a) 1Kb] dexterae praeparabat, ob quos et homo erat natus: cum in tot tantisque crucis ipsius signis Deum nemo cognovit: cum frequenter antea latens, se his qui eum quaerebant et prodidit et ingessit. Et per oblationem spontaneae voluntatis fuga ab eo periit, cum nullus [(b) 1Kb] virtutem vitae ejus, quae in anima significatur, inquirit. Corpus enim quod cruci affixerant contuentes, potestatem animae, [(c) 1Kb] quae se signis et factis Deum probaverat, nemo quaerebat.

5. Paradisus quid.---Jam illa quae sequuntur, licet communia videantur esse cum caeteris, tamen etiam per eum tempore passionis omnia dicta gestaque sunt. Clamavi ad te, Domine, dixi: Tu es spes mea, [Col. 0835C] portio mea in terra viventium. Clamans dixit: Tu es spes mea, cum ait: Pater, commendo in manus tuas spiritum meum (Luc., XXIII, 46). Pars ejus in terra viventium est, cum latroni die eodem incolatum paradisi promittit (ibid., 43), id est, sortem et regnum haereditatis suae: ut licet ad inferos adiret, tamen per spiritalem (divinam) potestatem doceret se a paradiso non abesse.

6. Resurrectionem suam cur Patri tribuat Christus.---Redit deinde ad adorationis suae modestiam, dicens, VERS. 7: Intende orationem meam: quia humaliatus sum nimis. Humiliatus est enim, formam servi accipiens, et obediens factus usque ad mortem, et mortem [Col. 0836A] crucis (Phil. II, 8). Libera me a persequentibus me: quia confortati sunt super me. Educ de carcere animam meam ad confitendum nomini tuo, Domine. Quamquam enim potestatem haberet ponendi animam suam, et resumendi; tamen semper, per reverentiam filii, honorem paternae [(d) 1Kb] majestati reservavit, cum orat: Pater, clarifica me (Joan. XVII, 5); cum proclamat: Deus meus, quare me dereliquisti (Psal. XXI, 2)? In his enim non est infirmitatis suae confessio, sed paternae virtutis praedicatio. Liberari ergo se nunc similiter a persequentibus orat, quia confortati sunt. Confortati enim sunt, cum crucifigere audent, cum per carnem Deum nesciunt, cum eos 603 habitus humilitatis et [(e) 1Kb] forma in eo servilis hortatur.

[Col. 0836B] 7. Deinde rogat, ut anima sua educatur e carcere. Si in carcere positis, etiam ante Noe tempora, [(f) 1Kb] resurrectionem secundum beatum Petrum Dominus praedicavit (I Pet. III, 19, 20); carcer est inferi, a quo se educi rogat, ut et in altero psalmo erat precatus: Non contineat super me puteus os suum (Ps. LXVIII, 16). Oratio omnis ista ad confessionem, ut diximus, virtutis paternae est. Sed adjecit et causam, cur sese de carcere oret educi: Ad confitendum, inquit, nomini tuo. Resurrectio ejus paternae in se virtutis praedicatio est; quia potestas ei omnis ex Patre est.

8. Fides Apostolorum ante resurrectionem Christi nutans, post firmata est.---Sed [(g) 1Kb] per quos sit Dei nomini confitendum, subjecit dicens: Me exspectant [Col. 0836C] justi, donec retribuas mihi. Omnium apostolorum fides usque ad resurrectionis tempus fuit trepida: quam in Domino contuentes, exspectationis suae securitate firmati sunt. Et hinc illud est a Domino dictum: Tristis est anima mea usque ad mortem (Matth. XXVI, 38). Non enim ait, propter mortem: quia licet se passioni daret, non tamen Virtus aeterna dolorem passionis exciperet. Sed quia Apostolorum metus per humilitatem passionis exortus (adeo ut et firma superaedificandae in ea Ecclesiae petra trepidaret), post mortem et resurrectionem Domini in eadem trepidatione esse desineret; idcirco usque ad mortem tristis est, postquam trepidantis fidei [Col. 0837A] essent securitate firmandi. Exspectant ergo justi, donec sibi retribuatur a Deo. Et quid ei a Deo retribuatur, Apostolus docuit, dicens: Propter hoc exaltavit eum Deus, et donavit ei nomen quod est super omne nomen: ut in nomine Jesu omne genu flectatur, coelestium, terrestrium et infernorum, et omnis lingua confiteatur, quia Dominus Jesus in gloria est Dei patris (Philip. II, 9 et 10). Haec ei a Deo retributio est: ut ei corpori, quod assumpsit, paternae gloriae donetur aeternitas. Quae autem sit justorum exspectatio, idem Apostolus docet, dicens: Nostra autem conversatio in coelis est, unde et [(a) 1Kb] Salvatorem nostrum exspectamus Jesum Christum, qui transformabit corpus humilitatis nostrae, conformatum corpori gloriae suae (Phil. III, 20 et 21). Exspectant ergo eum justi, [Col. 0837B] dum retribuatur illi: scilicet ut conformes fiant gloriae corporis ejus, qui est benedictus in saecula saeculorum. Amen.



PSALMUS CXLII.

Ipsius David, quando persequebatur eum Abessalon.

Domine (Infra, Deus), exaudi orationem meam, auribus percipe obsecrationem meam: in veritate tua exaudi me, in tua justitia. 604 Et non intres in judicia (judicium) cum servo tuo: quia non justificabitur in conspectu tuo omnis vivens. Quia persecutus est inimicus animam meam, humiliavit in terra vitam meam, collocavit me in obscuris, sicut mortuos saeculi. Et anxiatus est super me spiritus meus: in me turbatum est cor meum. Memor fui dierum antiquorum, (omittitur et) et meditatus sum in omnibus operibus tuis: in factis manuum tuarum meditabar [Col. 0837C] (meditabor). Expandi manus meas ad te: anima mea sicut terra sine aqua tibi. DIAPSALMA. Velociter exaudi me, Domine, defecit spiritus meus. Non avertas faciem tuam a me: et similis ero descendentibus in lacum. Auditam fac mihi mane misericordiam tuam: quia in te speravi, Domine (abest Domine). Notam fac mihi viam in qua ambulem: quia ad te levavi animam meam. Eripe me de inimicis meis, Domine, ad te confugi: doce me facere voluntatem tuam, quia tu Deus meus es. Spiritus tuus bonus deducet me in terram rectam propter nomen tuum, Domine. Vivificabis me in aequitate tua. Educes de tribulatione animam meam, et in misericordia tua disperdes inimicos meos. Et perdes omnes qui tribulant (Infra, omnes inimicos qui persequuntur) animam meam: quoniam ego servus tuus [Col. 0837D] sum.




TRACTATUS PSALMI.

1. Psalmi inscriptio a LXX fuit addita.---Psalmi superscriptio nulla esse secundum Hebraeos videtur: id enim ab his qui utraque lingua eruditi sunt traditur. [(b) 1Kb] Translatoresque caeteri nihil omnino de rebus gestis, id est, Abessalon in David patris sui insectatione scripserunt. Sed hi septuaginta seniores, [Col. 0838A] quibus legis ac prophetarum scientia ultra praescriptum et ambiguitatem litterae fuit, addendum hoc psalmo judicaverunt (V. Tract. Psal. II, n. 2 et 3). Causam vero judicii istius in exordio psalmorum (Praef. n. 5) docuimus, per quam nihil in psalmis nisi propheticum cognoscimus oportere tractari. Cum enim nec gestis sermo, nec temporibus [(c) 1Kb] ordo conveniat; reliquum est, in exemplum ac scientiam gerendorum, et gesta omnia in David, et ab his intellecta esse doceamur. Apposita ergo nunc psalmo superscriptio est, quae non exstat in libro: ut ubi exstat (id est, sicut in psalmo tertio, in quo a facie ejus qui nunc persequi scribitur fugerit), ad scientiam propheticae intelligentiae vocaremur.

[Col. 0838B] 605 2. Quis, quo nomine in toto hoc psalmo loquatur.---Prophetat ergo nunc David passionibus suis dominicas passiones: non de Abessalon conquerens, sed de his qui Abessalon ad impietatis crimen ignirent. Ignita enim secundum Apostolum diaboli sunt jacula (Eph. VI, 16): quae se in cor Judae ut Dominus traderetur injecerint, et nunc in filiis inobedientiae operentur. Ob quod Dominus assumpta peccati carnis similitudine, de peccato condemnavit peccatum in carne. Tractabimus ergo psalmum ex persona Prophetae, intelligentis se in peccati corpore positum, et inter multas et graves diaboli tentationes per hominem fatigari. Nam ut Dominus principem mundi non ignoravit haec in se per Judaeos Judamque gessisse, cum ad Apostolos dicit, Ecce ex vobis unus est satanas (Joan. VI, 71); totus enim hoc esse, quia [Col. 0838C] per eum animabatur, ostenditur: ita et David in Abessalon eos, per quos Abessalon est talis, intelligit. Et quia jam in tertio psalmo latior hinc fuit sermo (Non exstat hic tractatus); nunc psalmi ipsius dicta tractemus ita, ut meminerimus omnia, quaecumque sub prophetae nomine dicentur, etiam ad personam Domini esse referenda: qui se ex forma Dei evacuans, ac forman servi assumens, infirmum naturae nostrae hominem etiam usque ad ignoratae dici atque horae suae scientiam sit professus.

3. Orandi exemplum. Deus non est invidus aut praedurus judex.---VERS. 1: Deus, exaudi orationem meam, auribus percipe obsecrationem meam: in veritate tua exaudi me, in tua justitia. Primum orationem suam deprecatur audiri: quia id humilitatis humanae est, [Col. 0838D] ut audientiam Dei his quae oret exoptet. [(d) 1Kb] Secundo deinde, secundum propheticam scientiam, ut in veritate Dei audiatur expostulat. Non est huic fideli viro Deus ex elementis saeculi, non ex regum nominibus, non ex errore saeculi in saxis, metallis et lignis: sed verus ei Deus est, aeternus, omnipotens, et universitatis effector. Tertia quoque postulatio est ut in justitia Dei audiatur. [(e) 1Kb] Non est tyrannicae voluntatis [Col. 0839A] Deus, non praedurae et iniquae pertinaciae arbiter; sed qui rationem habeat infirmitatis humanae: neque qui hos demutabilis naturae nostrae promptissimos lapsus secundum indemutabilis substantiae suae indeflexam constantiam metiatur; sed justus et moderans tantum ab homine exspectet, quantum meminerit humanae licere naturae.

4. Innocentiae hominis quam multa insidientur.---Et ideo subjecit ad id, quod se in justitia Dei oravit audiri, VERS. 2: Et non intres in judicium cum servo tuo: quia non justificabitur in conspectu tuo omnis vivens. Quid enim spei est, si judicare nos secundum se Deus velit, si ad comparationem sui vitae nostrae innocentiam postulabit. Justificari autem in conspectu Dei quis viventium potest? cui ira, cui dolor, cui [Col. 0839B] cupiditas, cui ignoratio, cui oblivio, cui casus, cui necessitas vel per naturam corporis, vel per motum animae semper fluctuantis admixta sit: cui et quotidie gravissimus hostis immineat, diabolus 606 videlicet animae viri fidelis insidians, eamque ad interitum persequens? Hanc enim esse causam docet, qua nemo vivens justificari in conspectu Dei possit. VERS 3. Quia persecutus est inimicus animam meam, humiliavit in terra vitam meam, collocavit me in obscuris sicut mortuos saeculi. Obscuritas per corporis vitia effunditur: et cum per diaboli laqueos in cupiditates carnis incidimus, a cognitionis luce depulsi in obscuris collocamur, gentilium tenebris demersi, et saecularium operum nocte detenti.

5. Hujus tenebras qui appellat vir spiritalis.---Sed [Col. 0839C] quantumlibet persequens animam inimicus, et humilians in corpore tamquam mortuum saeculi collocet in obscuro; spiritalis tamen viri anxietas his corporis tenebris [(a) 1Kb] non tenetur, et cor super hac ipsa naturae suae infirmitate turbatur, repugnansque vitiis hominem suum in memoriam primae suae constitutionis et in meditationem Dei operum convertit. Non enim eum inimicus in obscuris mortuum saeculi, sed tamquam mortuum saeculi collocavit: per quod libertas spiritus semper in se anxii reservatur.

6. Meditandi materies. Facta manuum Dei, homo.---Id enim sequitur, VERS. 3 et 4: Et anxiatus est [(b) 1Kb] super me spiritus meus: in me turbatum est cor meum. Memor fui dierum antiquorum, meditatus sum in omnibus operibus tuis, in factis manuum tuarum meditabar. [Col. 0839D] Scit Adam a diabolo captum; et idcirco memor est antiquorum dierum. Scit eum per transgressionem legis constitutae et a promissionibus Dei et ab incolatu paradisi excidisse, et ideo memor est operum Dei. Scit non sufficere ex praeterito innocentiam, sed beatum esse qui usque in finem innocens esse permanserit; et ideo in factis Dei manuum meditabitur. Facta manuum Dei homo ipse est: qui postquam peccavit, peccati servus effectus est. Talis igitur [Col. 0840A] esse meditatur, qualis ille, [(c) 1Kb] qui a Deo factus est, fuit ante peccatum. Per quod quia non mortuus saeculi, sed tamquam mortuus saeculi in obscuris est collocatus, meditabitur semper; et meditabitur semper, quia antiquorum dierum memor, [(d) 1Kb] scit per transgressionem legis mortem introisse peccati.

7. Homo sterilis est sine Dei gratia.---In eo autem quod et memor antiquorum dierum, et in operibus Dei meditatus est, atque meditabitur, quamquam per fidem suam coeperit, tamen non proprium suum esse, ne insolens existimetur, sed per auxilium Dei ad quem oravit sibi indultum esse demonstrat, dicens, VERS. 6: Expandi manus meas ad te: anima mea sicut terra sine aqua. Terra sine aqua arida et infecunda est, et irrigari sese semper imbre pluviae coelestis [Col. 0840B] exspectat: ita et sancti anima naturae suae conscia, immadescere se dono divini eloquii desiderat: de quo Moyses ait, Exspectetur sicut pluvia dictum meum, et descendant sicut ros verba mea, ut pluvia super gramen, et ut nives super foenum (Deut. XXXII, 2). Arens ergo et sitiens anima, tali propheticae doctrinae imbre 607 perfunditur: ut mortua et jejuna ariditate naturae, in uberes fructus praeceptorum Dei cognitione revirescat.

8. Cito dissolvi et cum Christo esse optat propheta.---Jam in his quae sequuntur humanae fidei et conscientiae confessio est, per diapsalmae intercessionem impatientia prophetici desiderii monstrata. VERS. 7. Velociter exaudi me, Domine, defecit spiritus meus. Moras corporis sui Propheta non patitur: et secundum illud Apostoli: Dissolvi me melius est, et cum [Col. 0840C] Christo esse (Phil. I, 23), et illud, Miser ego homo, quis me liberabit de corpore mortis hujus (Rom. VII, 24)? et illud, Quia in hoc veteri tabernaculo congemiscimus desiderantes superindui, taedium ipse in hoc mortis corpore patitur (II Cor. V, 2): sed velocitatem auxilii, quod ob defectionem spiritus deprecatur cum gratia divini in se muneris optat expleri. Quid enim sibi proderit exauditum esse velociter, nisi tamquam fidelis et Deo placens et beatis locis quieturus excedat e corpore?

9. Lacus, poenalis locus.---Et idcirco ait: Non avertas faciem a me: et similis ero descendentibus in lacum. Lacum poenalem inferorum locum Scriptura commemorat: ut in his psalmis ait: Tu, Domine, abstraxisti ab inferno animam meam, servasti me (mss. [Col. 0840D] salvasti) a descendentibus in lacum (Psal. XXIX, 4). Ergo nisi facies Dei, qui utique Christus est, qui imago Dei invisibilis est, unicuique sancto adfuerit; erit illis similis, qui poenae inferni deputati e vita hac sine spe quietis excesserint.

10. Resurrectionem sperat propheta.---Sed de spe sua Propheta non ambigit, neque extra evangelicae securitatis fiduciam est. Tempore quidem ipse anterior, sed in spiritu apostolici gaudii [(e) 1Kb] particeps; [Col. 0841A] qui resurrectionem Domini contuentes, aeternitatem caducorum corporum crediderunt. Id enim in consequentibus ait, VERS 8: Auditam fac mihi mane misericordiam tuam: quia in te speravi. Matutinae hujus misericordiae gaudium locis plurimis demonstratur, velut tum cum ait, Ad vesperum demorabitur fletus, et ad matutinum laetitia (Psal. XXIX, 6). Hoc enim resurrectionis est tempus, in quo per misericordiam Dei potestas mortis infracta est. Quam misericordiam, quia in ea Propheta speravit, optat audire.

11. Ignorantiae conscius lucem a Deo exposcit. Optat in primum hominis statum redire.---Dehinc sequitur: Notam fac mihi viam in qua ambulem; quia ad te levavi animam meam. Apostolus per speculum et in aenigmate videt, et pro parte scit, et pro parte [Col. 0841B] prophetat (I Cor. XIII, 12 et 9). Propheta quoque tamquam per naturam humanae fragilitatis ignorans, notas sibi fieri, in quibus ambulet, vias orat. Non enim hae saeculi viae utiles sunt: spiritales et coelestes ille nosse desiderat. Id enim ait: Quia ad te levavi animam meam. Non in humilibus est anima illius, sed in excelsis; et idcirco excelsarum viarum postulat notionem. Scit enim esse inimicos sibi, 608 qui se in alias vias avocent, qui in voluntatem alteram deducant. De inimicis istis spiritalibus Apostolus multa et frequenter ingessit. Ab his ergo se eripi orat, et viam illam [(a) 1Kb] tribulatam, quae ad coelum agit, cognoscere rogat, et de voluntate Domini doceri, et per Spiritum ejus in terram rectam deduci: id est, ut constituatur in hominem non vitiis perversum. [Col. 0841C] Nam in rectam terram se dirigi quomodo [(b) 1Kb] optat, si de elementi hujus creatura dixisse existimabitur: nisi quod secundum primi hominis naturam, cui post peccatum dictum est, Terra es, et in terram ibis (Gen. III, 19), [(c) 1Kb] constitui se hominem rectum indeflexumque desiderat? Id enim sub his dictis continetur: Notam fac mihi viam in qua ambulem: quia ad te levavi animam meam. VERS. 9-11. Eripe me de inimicis meis, Domine, ad te confugi: doce me facere voluntatem tuam, quia Deus meus es tu. Spiritus tuus bonus deducet me in terram rectam propter nomen tuum, Domine [(d) 1Kb] .

12. Non ex propriis meritis, sed ex Dei bonitate.---Consonans Apostoli confessio est ad id quod ait, Doce me facere voluntatem tuam, illud quod per eum dictum [Col. 0841D] est, Et qui putat se scire, nondum scit quemadmodum oporteat sese scire (I Cor. VIII, 2). Quod si nec orare [Col. 0842A] quidem adhuc scimus, et loqui desideria nostra non novimus, Spiritu potius pro nobis inenarrabilibus gemitibus postulante, et imperitiam nostram [(e) 1Kb] arcano conscientiae affectu repensante, secundum hoc Apostoli dictum, Quid enim oremus secundum id quod oporteat nescimus; sed ipse Spiritus pro nobis postulat gemitibus inenarrabilibus (Rom. VIII, 26); non incondite Propheta creditur orare, ut voluntatem Dei doceatur explere. Et competens illa humanae verecundiae professio est, ut quod per Spiritum Dei in terram rectam deducendus sit, id non meriti esse sui arroget, neque per satisfactionem [(f) 1Kb] proprii obsequii id sibi postulet: sed totum hoc ad clarificandum in se Dei nomen exspectet, ut propter honorem Dei nominis in terra recta esse statuatur.

[Col. 0842B] 13. Beatitudo ex Dei misericordia, non excluso merendi officio.---Et quia hanc terram rectam scit sibi non in corpore mortis hujus posse concedi, quia labes carnis humanae per admixtam in se vitiorum consuetudinem aboleri penitus, nisi cum naturae demutatione, non possit; vivificari se, quasi nondum vivat, expostulat, dicens, Vivificabis me in aequitate tua. Educes de tribulatione animam meam, VERS. 12, et in misericordia tua disperdes inimicos meos. Et perdes omnes [(g) 1Kb] inimicos qui persequuntur animam meam: quoniam servus tuus sum ego. Habuit quidem, ut diximus, hoc justitia verecundiae, ut quidquid [(h) 1Kb] illud sibi beatitudinis sperat, id pro magnificentia Dei potius (quia Deo beata et aeterna et bona tribuere sit dignum), quam pro merito suo postulet. Sed tamen [Col. 0842C] praeferens honorem et misericordiam 609 Dei: merendi quoque id per se non exclusit officium. Nam cum vivificandus sit, vivificandus tamen est in aequitate; quia aequum sit vitam retribui stipendiis sanctitatis. Et cum per misericordiam Dei educto eo de tribulatione disperdendi sint ejus inimici, jam non est misericordia indiscreti confusique judicii; [(i) 1Kb] cum quae a tribulatione educit, eadem disperdat inimicos: quia ex meritorum diversitate, vel in poenam, vel in [(j) 1Kb] misericordiam judicium temperatur.

14. Quae Dei gratiae, quae, merito pars sit in victoria tentationum.---Non leves autem sibi esse inimicos Propheta demonstrat, sed eos qui etiam animam persequantur: non quod cum corpore possit occidi, sed quod ita diabolicis infestationibus fatigetur, et [Col. 0842D] sub injectorum sibi vitiorum [(k) 1Kb] incendiis aduratur, ut a Domino mereatur occidi. Verum ut etiam [Col. 0843A] inimici sui pereant, quamquam ad id potissimum et nomen et misericordia Dei est; tamen [(a) 1Kb] cum etiam ea causa est, quod servus Dei est. cujus animam persequantur: et liberalitas (ex parte Dei) admiscetur, et meritum (ex parte hominis); atque ad Domini misericordiam, servi quoque et fides et nomen adjungitur: ut misericordia Dei quamquam omnibus prompta sit, his tamen qui servi ejus sunt intelligatur assistere, per eum et in eo qui ait: Ego sum vobiscum omnibus diebus usque ad consummationem saeculi (Matth. XXVIII, 20), Dominum nostrum Jesum Christum, qui est benedictus et nunc et semper, et in omnia saecula saeculorum. Amen.



PSALMUS CXLIII.

Psalmus David in Goliam.

[Col. 0843B] Benedictus Dominus Deus meus, qui docet manus meas ad bellum, et digitos meos in praelium. Misericordia mea et refugium meum, susceptor meus et liberator meus (Infra additur es tu). Protector meus, et in ipso speravi: qui subjiciet (Infra, subjiciens) populum meum sub me. Domine, quid est homo, quia innotuisti ei: aut filius hominis, quod deputas eum? Homo vanitatis similis factus est: dies ejus sicut umbra praetereunt. Domine, inclina coelos tuos, et descende; tange montes, et fumigabunt; corusca coruscantes (Infra, coruscationes), et dissipabis eos; emitte sagittas tuas, et conturbabis eos. Emitte (Infra, emittes) manum tuam de alto: eripe me, et libera me (abest et libera me) de aquis multis, et de manu (Infra, manu iniqua) filiorum alienorum. Quorum [Col. 0843C] os locutum est vanitatem: et dextera eorum dextera iniquitatis. Deus, canticum 610 novum cantabo tibi, in psalterio decemchordarum psallam tibi. Qui dat (Infra, das) salutem regibus: qui liberat servum suum (Infra, liberas David servum tuum): de gladio maligno eripe (Infra, erue) me. Et eripe me de manu filii alieni (Haec non exstant infra). Quorum os locutum est vanitatem, et dextera eorum dextera iniquitatis. Quorum filii sicut novellae plantationes, stabilitae (Infra, novella plantatio stabilita) in juventute sua. Filiae eorum decoratae (Infra, compositae): et circumornatae ut similitudo templi. Et promptuaria eorum plena, eructantia ex hoc in illud. Oves eorum fetosae, abundantes in itineribus eorum (Infra, egressibus suis): boves eorum crassi (Infra, crassae). Non est ruina maceriae, neque transitus, neque clamor in plateis eorum. Beatum dixerunt populum [Col. 0843D] cui haec sunt: beatus populus, cujus Dominus Deus ejus.




TRACTATUS PSALMI.

1. Titulus a LXX additus, de quo psalmum intelligendum indicet.---VERS. 1-7. Et huic quoque psalmo addendam hanc Septuaginta superscriptionem putaverunt: Psalmus David in Goliam; cum neque in hebraicis libris [(b) 13Kb] reperiatur, neque translatores alii quidquam aliud quam simplicem titulum praescripserint, id est, David. Quod non sine spiritali ratione effectum [Col. 0844A] fuisse psalmi ipsius textu docetur: nihilque hic psalmus proprium habet, quod ad gratulationem perempti Goliae possit referri, cum magis illic et gestis et tempori multa contraria sint. Cum enim dicitur: Subjiciens populum meum sub me, numquid tum David rex erat? aut quis tum ei populus subjectus est, si allophylorum (subaud. populus) non erat suus? Sed ne ipse quidem Israel, Saul adhuc regnante, poterat esse subjectus. Deinde et illud: Domine, inclina coelos tuos, et descende; tange montes, et fumigabunt; corusca coruscationes, et dissipabis eos, quae esse intelligetur ob humani belli tempus oratio? Aut cum secundum titulum Golia esset occisus, quid sibi hae preces volunt: Eripe me, et libera me de aquis multis, et de manu filiorum [Col. 0844B] alienorum? Aut cum rex tantum unus in Israel esset; quid est istud quod dicitur, V. 10: Qui das salutem regibus? Numerus plurium intelligentiam ejus temporis, quo unus tantum habebatur, excludit. Sed cum nec in hebraeis libris ita sit, neque translatores caeteri horum aliquid addiderint; intelligimus septuaginta hos seniores sensum nobis spiritalis scientiae reliquisse: ut in David et Golia bellum praefiguratum esse satanae Dominique sciremus; cum quando neque 611 superscriptio exstaret in libris, neque rebus gestis prophetiae sermo concineret.

2. An ipsius David, an de David sint psalmi, latinus sermo non exprimit. Psalmus hic de Christo.---Affert autem plerumque nobis difficultatem intelligentiae ratio latinitatis, quae nominibus pronomina non [Col. 0844C] est solita praeponere: ut in David nomine accidit. Cessante enim pronomine, incertum est utrum in illum, aut per illum psalmus exstiterit. Cum enim scribitur psalmus David; utrum ab illo dictus sit, aut propter illum, ambiguum facit nominis sola praescriptio. Graecitas vero cum per David psalmum scriptum esse significat, ita titulum inscribit, at vero cum de David vult psalmum qui sit scriptus intelligi, ita superscribit, discernens per utriusque pronominis propriam significationem, utrum David scripti psalmi auctor, an causa sit: ut superscriptio psalmi istius continet, , ita enim habet, id est, quod propter eum vel illi potius, quam ab eo scriptus sit. Ex qua etiam psalmi superscriptione monstratur, in eum hominem, quem Dominus [Col. 0844D] assumpsit in eo nascens, et quem David saepissime nominari docuimus, psalmum hunc Spiritus virtute et Prophetae ore cantatum.

3. Benedictus Dominus Deus meus, qui docet manus meas in bellum, et digitos meos in praelium. Si ob id gratulationi interfecti Goliae deputatur hic psalmus, quia dictum est, Qui docet manus meas in bellum; accipiant exemplum hoc personae potius Domini convenire. Nam in septimo decimo psalmo, qui totus ex persona Domini consistit, id ipsum dictum [Col. 0845A] ita meminimus: Qui doces manus meas in praelium, et posuisti ut arcum aereum brachia mea (Ps. XVII, 35). Quod autem nihil in illum David referri possit, in omni quidem psalmo, sed maxime his dictis docetur: Audivit de templo sancto suo vocem meam, et clamor meus in conspectu ejus introivit in aures ejus. Et commota est et contremuit terra, et fundamenta montium conturbata sunt (Ibid. 7, 8). Et illud: Clamaverunt, nec erat qui salvos faceret, ad Dominum, nec exaudivit eos. Et comminuam illos ut pulverem ante faciem venti, ut lutum platearunt delebo eos. Eripies me de contradictionibus populi, constitues me in caput gentium. Populus quem non cognovi servivit mihi, ad auditum auris obaudivit mihi (Ibid. 42 et seqq.). Rebus ipsis inepta eorum intelligentia coarguitur, qui haec David de se ipso [Col. 0845B] dixisse contendunt: cum omnia in eum hominem, quem Dominus in eo natus assumpsit, secundum spiritalem rationem et gesta conveniant.

4. Christus ut ad bellum passionis instructus.---Manus igitur ejus edoctae ad bellum sunt, cum saeculum vincit: Ego enim, ait, vici mundum (Joan. XVI, 33): cum extensus in crucem invictissimis armis ipsius passionis instruitur: Et posuisti, inquit, ut arcum aereum brachia mea: cum de omnibus virtutibus ac potestatibus, in ipso se, trophaeo gloriosae crucis triumphat; et principatus et potestates enim traduxit cum fiducia triumphans eos in semetipso (Coloss. II, 15): cum dissidentia inter se coelestia et terrena pacificat (Coloss. I, 20): Et in ipso, 612 inquit, reconciliari omnia in eum, pacificans [Col. 0845C] per sanguinem crucis suae sive quae in terra sunt, sive quae in coelis. Ad hoc igitur bellum manus ejus edoctae sunt, in quo arcus aerei certamine vincitur (Hic videtur deesse mundus), dehonestatione potentes triumphantur, pace reconciliantur inimici. Sed post manuum bellum, succedit et digitorum praelium. Omnis enim in eo habitus et pugna passionis ostenditur. Manus enim extenduntur, et digiti configuntur in palmis: vetus scilicet chirographum, secundum Apostolum, delens, et affigens illud cruci (Coloss. II, 14), etiam eas partes manuum commemorat in praelio, cum quibus omnia veterum criminum peccata confixa sunt.

5. Dehinc sequitur: Misericordia mea et refugium meum, susceptor meus et liberator meus es tu. Protector [Col. 0845D] meus, et in ipso speravi. Carent ista difficultate. Omnia enim in Evangeliis ista gesta ab eo atque dicta sunt: ut honorem majestatis paternae per humilitatis nostrae [Col. 0846A] confessionem, quorum habitum assumpserat, praedicaret.

6. Christi populus, non soli Judaei.---Illud autem quod ait: Subjiciens populum meum sub me, non ex persona unius. Judaici populi dictum existimandum est: cum universitatem Ecclesiae unum populum in psalmo alio nuncupaverit, dicens: Populus, quem non cognovi, servivit mihi (Psal. XVII. 45). Quod autem etiam hic qui eum non cognovit suus sit, Evangelia docent, cum aiunt, In sua venit, et sui eum [(a) 1Kb] non receperunt. In mundo erat, et mundus per eum factus est, et mundus eum non cognovit (Joan. I, 11 et 10). Sed ne forte hic populus, quem (Hic desideratur non) cognovit et sibi servivit, non suus fuisse, quia non erat cognitus, existimetur; divina illa Moysi cantio errorem [Col. 0846B] hunc omnem ambiguitatis excludit, dicens, Cum divisisset Excelsus gentes, statuit fines gentium secundum numerum angelorum suorum, et facta est portio Domini Jacob, funiculus haereditatis ejus Israel (Deut. XXXII, 8 et 9; vid. Tract. Ps. II, n. 31). Israel iste in haereditatem aeternam fuerat electus: et ideo quia ille portio Domini erat, caeteri quasi incogniti habebantur, quia illi essent per privilegium portionis electi. Sui autem omnes; quia sibi quod sunt, tamquam auctori suo debent.

7. Christo quando, cur, et quatenus data omnia.---Subditi autem ei sunt, cum dicitur, Sicut dedisti ei potestatem omnis carnis, ut omne quod dedisti ei, det illi vitam aeternam (Joan. XVII, 2): et illud, Omnia data sunt mihi in coelo et in terra (Matth. XXVIII, 18). Data [Col. 0846C] autem nondum ei primum, quia jam in mundo erat per quem mundus erat factus, qui gloriam repetit quam ante constitutionem mundi habuerat apud Patrem: sed data post hominis assumptionem; quia ita dictum est, Qui cum in forma Dei esset, formam servi accepit: propter quod exaltavit illum Deus, et donavit illi nomen, quod est super omne nomen (Philip. II, 7 et 9). Quid ergo, vel cui donatur? Non ei utique, qui in forma Dei erat, donatur ut Dei forma sit; erat enim, et quia erat, jam non egebat hoc dono. Sed fuit causa donandi, quia qui in forma Dei erat, formam servi accepit; et se de forma Dei evacuans, formam servi 613 assumens, usque ad mortem obediens fuit. Obedientiae ergo illi, per quam habitus servilis assumitur, et ipsi habitui servili id donatur, ut [Col. 0846D] quod erat [(b) 1Kb] esset: in forma scilicet Dei esset. Damnum enim ad detrimentum sui [(c) 2Kb] evacuatio formae Dei nescit; assumptioni potius servili formam Dei [Col. 0847A] rursus acquirens. Ita neque Virtus [(a) 1Kb] in humilitatem, sese licet cohibens, defecit ex sese, cum quod erat est: et humilitas cohibita in sese Virtute suscepta, cum quod non erat esse coepit, profectum ejus quae a se non defecerat Virtutis accepit. Et haec quidem evangelici sacramenti, et humanae spei veritas est, humanam naturam corruptibilemque carnem per hujus gloriae demutationem in aeternam transformatam esse substantiam.

8. Dei notitia indignus homo. Deputari quid. Vanum est quidquid transitorium. Homo quatenus Deum cognoscat, aut ad quid deputetur.---Sed hujus tamquam difficillimi facti admirationem, et maximae ac pulcherrimae spei donum, etiam praesenti psalmo propheticus sermo testatur, dicens ad id quod dixerat: [Col. 0847B] Subjiciens populum meum sub me; Domine, quid est homo, quia innotuisti ei; aut filius hominis, quod deputas eum? Homo vanitati similis factus est: dies ejus sicut umbra praetereunt. Non differenter in octavo quoque psalmo proclamat Spiritus sanctus: Quid est homo, quod memor es ejus, aut filius hominis, quoniam visitas eum? Confessio ista pulcherrima est, ut indignum se homo tanto munere ipse testetur. Et cum se indignum confitetur, gratiam ejus qui sibi haec largiatur extollit. Quod enim meritum hominis est, ut ei se cognoscibilem Deus praestet, ut incognoscibilis natura cognitioni nostrae sese ipsa submittat? Aut quae dignitas est filii hominis, ut deputetur? Deputatur autem, quidquid de eo in quo est in aliud destinatur. Rei naturam [Col. 0847C] verborum virtus eloquitur. Homo vanitati similis effectus, et cujus dies tamquam umbra praetereunt, per indultam cognitionem Dei deputatur. Vanitas saeculum est, cujus habitus et forma tolletur. Deo enim inane est, quidquid quamvis exstet, tamen non ita subsistit ut maneat: et umbra quaecumque, etiamsi sit, tamen non est; quia cum fit, abeunte eo per quem efficiebatur [(b) 1Kb] eximitur. Homo itaque non umbra, sed umbrae similis; neque vanitas, sed similis vanitati per intercessionem mortis effectus; per indultam vero sibi cognitionem Dei deputatur. Et in quid deputetur, cognitio indulta testatur. Si enim cognitus fieri 614 Deus homini, nisi assumpto homine, non potuit; quia incognoscibilem cognoscere, nisi per naturam nostram, natura nostra non potuit; [Col. 0847D] et per hanc cognitionem homo [(c) 1Kb] qui deputatur, necesse est ut in id deputetur, in quo Deum [Col. 0848A] ipse cognovit, scilicet, ut conformis Deo fiat, quia haec sit deputatio cognitionis indultae.

9. Inimici fortissimi daemones. Montes iidem.---Et quia ex persona ejus hominis, quem Dominus assumpsit, haec omnis oratio est; scit cum quanta se dignitate Deus legibus mortis absolvat, et iniquorum manibus per gloriam resurrectionis abripiat, dicens: Domine, inclina coelos tuos, et descende; tange montes, et fumigabunt; corusca coruscationes, et dissipabis eos; emitte sagittas tuas, et conturbabis eos. Emittes manum tuam de alto. Simile his dictis psalmo cujus superius meminimus continetur: Et inclinavit coelum, et descendit (Ps. XVII, 10), et carbones succensi sunt ab eo, et ignis a facie ejus [(d) 1Kb] exardescet, et adscendit fumus in ira ejus (Ibid., 9). Misit sagittas, [Col. 0848B] et dissipavit eos; et fulgura multiplicavit, et conturbavit eos (Ibid., 15). Misit e summo, et accepit me, et assumpsit me de multitudine aquarum. Eripuit me de inimicis meis fortissimis (Ibid., 17, 18). In eo autem quod fortissimos dixit, possumus intelligere quos dixerit; nempe de quibus Apostolus ait: Non est nobis pugna adversus carnem et sanguinem, sed adversus mundipotentes, adversus spiritales nequitias in coelestibus (Ephes. VI, 12): satana ipso se in cor Judae, ut Dominum traderet, inserente (Luc. XXII, 3). Sed et in hoc psalmo hoc contuendum est: Corusca coruscationes, et dissipabis eos; emitte sagittas tuas, et conturbabis eos. Non illos superius, de quibus ita [(e) 1Kb] memoraret, ostendit: quod necesse est ad montes hos referri, qui ad solum Dei tactum fumabunt. Et ne de [Col. 0848C] terrenis istis montibus dictum existimemus, psalmo alio admonemur, cum dicitur, [(f) 1Kb] Ut quid suscepistis montes coagulatos? et quantum intelligi conceditur, montes interdum etiam diabolicas potestates, ut nunc in hoc loco, significari arbitramur: qui constitutiones divinae legis transgressi, tamquam ex lactis sinceritate, vitiosa coaguli corruptione coagulaverint. Et hos esse potentissimos inimicos suos psalmus anterior (XVII) locutus est.

10. Descensus Dei, et inclinatio coeli quid.---Descendit ergo Dominus inclinato coelo suo, non corporali motu, ut declinatum descendente eo coelum sit: sed per corporalem significationem spiritalis sensus instruitur, ut 615 cum Deo somnus, vigiliae, memoria, oblivio, discessus et accessus adscribitur; quia [(g) 1Kb] secundum meritorum nostrorum differentiam, unicuique [Col. 0848D] nostrum aut dormiens aut vigilans, aut immemor aut recordans, aut desit aut adsit. Atque ita inclinatum [Col. 0849A] descendente eo coelum est: quia [(a) 1Kb] cum descendente eo ad assumendum hominem famulatus coelestis adstiterit, Cum Maria evangelizatur, cum pastores aethereum coetum et sonum vident atque audiunt, cum post tentationem diaboli Angeli ministrant, cum ipse totus [(b) 1Kb] in forma licet servi, tamen in paternae majestatis virtute se gessit. Sic inclinatur coelum, cum ad terras coelestium Virtus (scil. Dei Filius) honorque deducitur.

11. Diaboli potestas qui confracta, etsi maxima. Fumat, nondum totus uritur.---In eo autem quod tacti montes fumigant potius quam uruntur, [(c) 1Kb] cum tamen id indicet quod fumetur; deinde cum coruscantibus coruscationibus dissipantur potius quam illucescunt; tum quod emissis sagittis conturbantur magis quam [Col. 0849B] configuntur: non sine maxima ratione spiritalis intelligentiae ita dicitur. Et quidem jam et alius psalmus his paria significat, cum ait: Praeparans montes in virtute tua, accinctus potentia (Psal. LXIV, 7). Adventu enim Domini confracta et obtrita diaboli potestas est, cum fidei sanctorum hominum subjectus est: non quod non adhuc potentiae suae maximas habeat vires, sed per id quod utcumque subjectus est, praesentis subjectionis conditione ultioni et poenae legitimae praeparatur: ut nunc per hanc eamdem subjectionem virtute Dei tactus fumet, licet nondum totus uratur: sed per id quod interim fumare potuit, et uri posse noscendus est. Uritur non ille tantum, sed et omnes ejus. Non uni tantum praeparatus hic ignis est, Domino dicente: Abite in ignem aeternum, [Col. 0849C] quem praeparavit Pater meus diabolo et angelis ejus (Matth. XXV, 41). Hi ergo montes tacti a Domino fumabunt.

12. Dei doctrina dispergitur.---Dissipabuntur etiam [(d) 1Kb] per coruscatas coruscationes: lumen scilicet eorum de quibus dictum est: Vos estis lumen mundi (Matth. V, 14), non ferentes. Domini namque adventus, tamquam fulgur ab oriente usque in occidentem apparens intelligetur (Matth. XXIV, 27). Sed interim coruscationes multae sunt, id est, apostolicae praedicationes, et splendor doctrinae Dei, quae condensam illam et conspiratam daemonum virtutem coruscationis luce [(e) 1Kb] dispergit.

13. Fidelium doctrina a regno suo deturbatur.---Sagittae etiam emissae conturbabunt eos. Meminit [Col. 0849D] eadem quoque prophetia et loco alio harum sagittarum: Sagittae, inquit, parvulorum factae sunt plagae [Col. 0850A] eorum (Ps. LXIII, 8): parvulorum, ut 616 Apostolus ait, malitia, non sensu (1 Cor. XIV, 20). Horum igitur, id est, fidelium ad innocentiam renatorum verba, tamquam sagittae emissae; illos fumantes montes conturbabunt: cum regni coelestis beatitudo et aeternitas praedicetur, cum honor saeculi contemnatur, et Christi gloria speretur: cum luxus et ebrietas relinquatur, et corpus jejuniis purgetur; cum avaritia vincatur, et largitio exerceatur; cum Virgines corpus suum oderint; cum Viduae fuisse virgines maluissent; cum confessores vitam suam detestentur: cum mori martyribus sit optabile. Et hoc totum sagittae istae, id est, doctrinae et adhortationum verba praestiterint, quae emissae eos qui his adversabantur conturbant: cum cessante regno eorum, Christi [Col. 0850B] regni exspectatio praedicatur.

14. Manus Dei Christus.---Sed et ex alto manus Domini emittitur. Manum autem Dei Dominum nostrum Jesum Christum significari in Spiritu, non obscura doctrina est. Per eum enim facta sunt omnia. Et scriptum legimus, Manus enim, inquit, mea auxiliabitur ei (Ps. LXXXVIII, 22): quia per filium Dei homo assumptus, laqueis mortis et judicio iniquae damnationis per gloriam resurrectionis eripitur.

15. Aquae, populi perituri.---Sequitur enim: Eripe me de aquis multis. Aquas populos dici, usitata cognitio est (ut etiam per Esaiam dicentem (VIII, 7) docemur, Propter hoc ecce Dominus inducet super vos aquam fluvii validam et multam, et regem Assyriorum), quorum virtus atque vita in abolendum finem [Col. 0850C] exemplo aquae transfluentis elabitur. Ut hic idem Propheta ait: Perierunt sicut aqua praeterfluens (Psal. LVII, 8): quia natura earum, cessante incremento maris in quod feruntur, eximitur. [(f) 1Kb] Et de manu iniqua filiorum alienorum. Dei enim esse destiterant, de quibus dictum est, Filii alieni inveteraverunt (Ps. XVII, 46): et quibus dictum est, Vos e diabolo patre estis (Joan. VIII, 44).

16. Dextera eorum qui iniqua.---Sed non solum filii alieni sunt, Dominum suum non recipiendo, sed etiam id quod sequitur, VERS. 8: Quorum os locutum est vanitatem. Vanitas oris et [(g) 1Kb] confessionis fuit illa, qua dictum est: Nos non habemus regem, nisi Caesarem (Joan., XIX, 15). Regem enim saeculi, id est vanitatis, populus in regnum aeternum electus elegit. [Col. 0850D] Et dextera eorum dextera iniquitatis. Iniqua dextera est, cum palmis caedit, cum virgis laniat, cum calamo [Col. 0851A] collidit, cum coronam spineam coaptat, cum clavo manus ac pedes figit, cum fel aceto admiscet, cum omnia iniquitatis opera consummat.

17. Canticum novum, gentibus ob novam Dei notitiam.---Post quae potenter a Domino gesta atque perfecta, novo nobis gloriosae victoriae erit cantico concinendum. Ait enim, VERS. 9: Deus 617 canticum novum cantabo tibi, psalterio decachordo psallam tibi. Et quod hoc novum canticum sit, contuendum est. Plures autem novum canticum cantantes psalmi reperiuntur. Nonagesimus enim et quintus psalmus ita coepit: Cantate Domino canticum novum, cantate Domino omnis terra: et rursum, Annuntiate inter gentes gloriam ejus, in omni populo mirabilia ejus: et rursum, Commoveatur a facie ejus omnis terra, dicite [Col. 0851B] in nationibus, Dominus regnabit. Hoc canticum novum, quod omnis terra cantat, quod jam non intra Judaeae [(a) 1Kb] limbos atque fines cognitio ejus, qui omnia creavit, esse celebratur; quod jam inter gentes gloria Dei invisibilis nuntiatur, quod omnes patriae gentium laudationem honoris debiti confitentur, quod in nationibus Deus regnaturus ostenditur. Novum hoc inter tot errores saeculi canticum est, et errantibus antea gentibus inopinatus hic hymnus est: per quem Deus invisibilis, incorporeus, aeternus, et justi judicii judex, et beatae aeternitatis rex esse cantatur.

18. Alterum ob mirabilem Christi resurrectionem.---Est et nonagesimus septimus psalmus canticum novum cantans: Cantate Domino canticum novum, [Col. 0851C] quia mirabilia fecit Dominus. Sed nescio an idcirco sit cantico novo cantandum, quia mirabilia Deus fecit. Olim [(b) 1Kb] coelum pulcherrimum atque immobile manet, olim in eo astra indefessis officiorum suorum cursibus perseverant, olim tempora alterno et indemutabili recursu temperantur, olim terra annuis fructibus dives est, olim homo maxime mirabile opus Dei nascitur: et si nihil postea Deus mirabile cum haec creavit adjecit, quaero quod novum canticum ob mirabilia facta cantandum sit. Et non diu nos psalmus patitur errare. Ob quae enim mirabilia novum canticum cantaret, ostendit dicens: Liberavit eum dextera ejus et brachium sanctum ejus. Notum fecit Dominus salutare suum ante conspectum gentium (Psal. XCVII, 1 et 2). Hoc novum canticum est, hoc mirabile [Col. 0851D] Dei est: quod liberavit eum dextera ejus, quod sibi ipsi salutem virtus sua tribuit. Potestatem enim, inquit, habeo animam meam ponendi, et potestatem habeo animam meam resumendi (Joan. X, 18). Non externo eguit unigenitus Dei filius ad salvandum hominem, in quo nasci voluit, auxilio, et (f. sed) in gloria paternae majestatis manens sua in se usus est potestate: per quam resurrectionis gloriam salutare suum notum gentibus fecit, cum in eo natura suae carnem in aeternae salutis substantiam transformatam esse cognoscunt.

[Col. 0852A] 19. Aliud ob indultam sanctis judicandi potestatem.---Cantat et centesimus quadragesimus nonus psalmus canticum novum. Et cur sit hoc canticum novum, mox Propheta subjecit, dicens, Exaltabit mansuetos in salutem. Exsultabunt sancti in gloria, laetabuntur in cubilibus suis. Et exsultationes Dei in gutture eorum, et gladii bis acuti in manibus eorum, 618 ad faciendam vindictam in nationibus, increpationes in populis, ad alligandos reges eorum in manicis et compedibus, et nobiles eorum in vinculis ferreis; ut faciant in his judicium conscriptum, gloria haec est omnibus sanctis ejus (Ps. CXLIX, 4 et seqq.). Hoc canticum novum est, Dei sanctos judicii aeterni sumere potestatem. Sancti enim, secundum Apostolum, mundum judicabunt (I Cor. VI, 2). Hoc igitur novum cantatur a [Col. 0852B] nobis, ultio in nationes, arguitio in populos, manicae et compedes regum, et nobilium vincula ferrea, et conscripti in eos judicii sententia.

20. Psalterium decachordum. Reges regni Dei consortes.---Quod etiam in hujus psalmi novo cantico simile cantatur: Deus cantionem novam cantabo tibi, in psalterio decachordo psallam tibi, qui das salutem regibus. In decachordo igitur psalterio, id est, vel quod decem chordarum illud psalterium sit, vel quod decem verborum organo atque gestis cantio nova ista cantatur: vel quod homo ipse decem quibusdam chordis manibus ac pedibus extentus, perfectus spiritalium operum suorum gestu motuque sic psallat, ut cantionem novam hanc cantet. VERS 10. Qui das salutem regibus: regibus quibus dictum est, Venite, [Col. 0852C] benedicti Patris mei, possidete praeparatum vobis regnum a constitutione mundi (Matth. XXV, 34): qui nobiles ligabunt, qui reges manicis et compedibus constringent, qui judicabunt, arguent, vindicabunt.

21. Christi liberatio, salus regum.---Et quomodo salus regibus detur, ostendit: Qui, inquit, liberas David servum tuum: eum nempe David, de quo hic idem liber ex persona Dei patris alio psalmo prophetat: Posui adjutorium super potentem, et exaltavi electum de plebe mea. Inveni David servum meum, oleo sancto meo unxi eum. Manus enim mea auxiliabitur ei. Ipse invocabit, Pater meus es tu, Deus meus, susceptor salutis meae. Et ego primogenitum ponam eum, excelsum super omnes reges terrae. Et sedes ejus sicut [Col. 0852D] sol in conspectu meo, et sicut luna perfecta in aeternum et testis in coelo fidelis (Ps. LXXXVIII, 20 et seqq.). Et rursum in psalmo eodem ex persona ejus ad Patrem: Sicut jurasti David in veritate tua, memor esto Domine opprobrii servi tui, quod continui in sinu meo multarum gentium. Quod exprobraverunt inimici tui Domine, quod exprobraverunt commutationem Christi tui (Ibid, 50 et seqq.). Opprobria multarum gentium in sinum suum David hic unus excepit. Ipse enim peccata nostra suscepit, et infirmitates nostras portavit; livore ejus nos sanati sumus (Esa. LIII, 5). Ita dum hic David liberatur, [Col. 0853A] et legi mortis eximitur, salus quoque regibus datur. Ipse est enim primogenitus ex mortuis (Coloss. I, 18). Et ut in Adam omnes morimur, ita et in Christo omnes resurgemus. (I Cor. VIII, 22.) Liberatio ergo ejus, salus regum est. Regnabunt enim conformes gloriae suae, per assumptam ab eo naturae nostrae [(a) 1Kb] conjunctionem, rursum omnes in naturae ejus communione mansuri.

619 22. Eripitur ergo hic David de gladio malignorum. Spiritum enim Jesus posuit cum voluit: nec exspectavit ut animam impressum vulnus emitteret. Jus animae ejus manus irreligiosa non habuit. Ait enim, De gladio maligno erue me. Quamquam enim exanimis jam corporis latus miles transfoderit (Joan. XIX, 34), usus est ministerio saevitiae: caeterum potestas [Col. 0853B] spiritus emittendi, causam violandae in se animae non reliquit.

23. Falsae felicitatis opinio reprobatur.---Consummat deinde cantionem novam novae confessionis hymno, terrena judicia et saecularium bonorum gaudia falsa condemnans, cum ait: Quorum os locutum est vanitatem, et dextera eorum dextera iniquitatis; VERS. 12-15: Quorum filii sicut novella plantatio stabilita in juventute sua. Filiae eorum compositae, circumornatae quomodo similitudo templi. Et promptuaria eorum plena, eructantia ex hoc in illud. Oves eorum fetosae, abundantes in egressibus suis: boves eorum crassae. Non est ruina maceriae, neque transitus, neque clamor in plateis eorum. Beatum dixerunt populum cui haec sunt: beatus populus cujus Dominus [Col. 0853C] Deus ejus. Et haec sunt, quantum arbitror, hujus saeculi bona communi universorum beata judicio, res saeculi loqui atque agere, rapere aut emere honores, sub pretio falso ditescere, gloriari in adultae aetatis liberis, quorum efflorescentes anni novellae exsultationis firmitate confidant, optare speciosi corporis filias, atque eas in modum templi damno inutili pecuniae ingentis ornare, multiplicatis horrea fructibus rumpere, quae congestas opes in promptuaria alia angusta his quae in se conduntur eructent, geminatis quoque oves fetibus velle, quas egressas nullus ferae occursus imminuat, delectari boum suorum sagina, circumsepta etiam domorum firma praebere, ne transeundi per ea cuiquam sit potestas; non flere, non lugere, non gemere, sed prospero felicitatis [Col. 0853D] suae cursu nulla adversae calamitatis molestia impediri. Beatum hunc populum cui haec essent dixerunt: sed Propheta scit falsam esse hujus beatitudinis opinionem. Quid enim haec tot et tanta saeculi bona ad vitam, quae morte intercipienda esset, acquirent? Et ideo qui populus beatus esset, ostendit dicens, Beatus populus cujus Dominus Deus ejus. Deus ille Dominus, qui cum superiora haec terrena praestiterit, [Col. 0854A] aeternitatem tamen illis qui his recte utentur impertiet: qui cohaeredes nos Filii sui in ipso ante constitutionem saeculi elegit, qui erit Deus omnia in omnibus: [(b) 1Kb] ipsi gloria, laus, honor, virtus, imperium Patri in Filio, Filio in Patre et in Spiritu Sancto, et nunc et semper et in omnia saecula saeculorum. Amen.



PSALMUS CXLIV.

Laudatio ipsi David.

Exaltabo te Deus meus et rex meus, et benedicam nomen tuum in saeculum et in saeculum saeculi. Per singulos 620 dies benedicam te, et laudabo nomen tuum in saeculum et in saeculum saeculi. Magnus Dominus, et laudabilis nimis, et magnitudinis ejus non est finis. Generatio et generatio laudabit opera tua, et potentiam [Col. 0854B] tuam pronuntiabunt. Et magnificentiam majestatis tuae, et sanctitatem tuam loquentur, et mirabilia tua narrabunt. Et virtutem terribilium tuorum dicent, et magnitudinem tuam narrabunt. Memoriam abundantiae suavitatis tuae eructabunt, et justitiam tuam (Infra, justitia tua exultabunt. Miserator et misericors Dominus, et (Infra abest et) patiens et multae misericordiae. Suavis Dominus universis, et miserationes ejus super omnia opera ejus. Confiteantur tibi Domine omnia opera tua, et sancti tui benedicant te (Infra, confiteantur tibi). Confiteantur tibi: gloriam regni tui dicent, et potentiam tuam loquentur: ut notam faciant filiis hominum potentiam tuam, et gloriam magnificentiae regni tui. Regnum tuum regnum (Infra non repetitur regnum) omnium saeculorum: et dominatio tua in omni generatione et progenie. [Col. 0854C] Fidelis Dominus in verbis suis, et sanctus in omnibus (Infra additur operibus) suis. Suffulciet Dominus omnes qui corruunt (Infra, suffulcit, ruunt), et corrigit (Infra, erigit) omnes elisos. Oculi omnium in te sperant, et das (Infra, Domine et tu das) escam illorum in tempore opportuno. Aperis tu manum tuam, et imples omnem animam beneplacito. Justus Dominus in omnibus viis suis: et sanctus in omnibus operibus suis. Prope est Dominus omnibus (Infra abest omnibus) invocantibus eum, omnibus invocantibus eum in veritate. Voluntatem timentium se facit (Infra, faciet), et orationem eorum exaudiet, et salros faciet eos. Custodiet Dominus omnes diligentes (Infra, custodit Deus diligentes) ipsum, et omnes peccatores disperdet. Laudationem Dei (Infra, Domini) loquetur os meum, et benedicat omnis caro nomen [Col. 0854D] sanctum ejus in saeculum et in saeculum saeculi.




TRACTATUS PSALMI.

1. Christus hoc psalmo nomine David laudatur.---Absolutus est Psalmus, Dei tantum laudibus occupatus. Sed et titulus ipse solam contineri in psalmo praedicationem Dei edocet. Adjecto autem, secundum graecitatis consuetudinem, nunc quoque ut in caeteris aliis pronomine, ostendit illum David isto laudante [Col. 0855A] laudari. Et quis hic sit, quem psalmus hic laudet, clamant omnium temporum omnes prophetiae, ut hic ipse Propheta saepe de eo ita contestatus est: Sedes tua Deus in saeculum saeculi, virga aequitalis, 621 virga regni tui. Dilexisti justitiam, et odisti iniquitatem; propterea unxit te, Deus, Deus tuus (Psal. XLIV, 7, 8). Et rursum: Et adorabunt eum omnes reges, et omnes gentes servient ei. Erit nomen ejus benedictum in saecula, ante solem permanet nomen ejus. Et benedicentur in eo omnes tribus terrae, omnes gentes magnificabunt eum (Ps. LXXI, 11, 17). Hujus igitur laus cantatur hoc psalmo, ex cujus persona dictum meminimus, Ego autem constitutus sum rex ab eo super Sion montem sanctum ejus. Dominus dixit ad me, Filius meus es tu, ego hodie genui te. Posce a me, et dabo tibi gentes haereditatem [Col. 0855B] tuam, et possessionem tuam terminos terrae. Reges eos in virga ferrea (Ps. II, 6 et seqq.). Cujus regni perennitatem Daniel ita contestatus est, dicens: Et in diebus regnum illorum excitabit Deus coeli regnum aliud, quod numquam corrumpetur usque in saecula, regnumque ejus alteri populo non relinquetur: comminuet et ventilabit omnia regna, et hoc regnum (subaud., stabit) in aeternum (Dan. II, 14). Et rursum: Et ecce cum nubibus coeli, sicut filius hominis veniens, et usque ad vetustum dierum pervenit, et oblatus est ei, et datus est ei principatus et honor et regnum: et omnes populi, tribus et linguae servient ei, et potestas ejus potestas perpetua quae numquam transibit, et regnum ejus non corrumpetur (Dan. VII, 13, 14). Hic igitur rex laudatur per ista, quae psalmo continentur: Exaltabo te Deus meus et rex [Col. 0855C] meus: et per illud, Sancti tui confitebuntur tibi, gloriam regni tui dicent, et potentiam tuam loquentur. Notam faciant filiis hominum potentiam tuam, et gloriam magnificentiae regni tui. Regnum tuum regnum omnium saeculorum, et dominatio tua in omni generatione et progenie.

2. Dei ad admirationem instituimur.---Et quamquam hic ob aeterni regni gloriam, qua sanctis conregnantibus ipse regnabit, laus Deo prophetae confessione cantetur; tamen ita laudationis ipsius ratio et ordo dispositus est, ut ea, quae de eo dicta sunt, ex sensu communis intelligentiae praedicentur: ut in quantum humani sermonis consuetudo permittit, de immensa illa et incomprehensibili Dei natura, licet non ad perfectam cognitionis veritatem, tamen ad admirationem [Col. 0855D] nos ingentis illius, quae ejus est, virtutis instituat. Possumus enim eum maxime quantum in nobis est admirari: cognosci autem a nobis quantus ipse est non potest.

3. Patris aut Filii laus est mutua.---Verum cum in omni psalmo simplex Dei et absoluta laudatio est; meminisse debemus Patrem in Filio, et Filium in [Col. 0856A] Patre laudari: et cum ex substantiae similitudine ac proprietate naturae alter in altero sit, et ambo unum sint, et qui vidit Patrem, videat et Filium, (subaud. meminisse debemus) non differre quis ex duobus laudari existimetur; cum utrumque sibi invicem et virtutis atque operum similitudo, et indifferentis naturae ex 622 Patre Deo genita et Filio Deo nata divinitas unum eos esse testetur.

4. In eos qui Dei providentiam aut animae negant immortalitatem.---Coeptus ergo ita psalmus est, VERS. 1 et 2: Exaltabo te Deus meus et rex meus, et benedicam nomen tuum in saeculum et in saeculum saeculi. Per singulos dies benedicam te, et laudabo nomen tuum in saeculum et in saeculum saeculi. Ratio et virtus propheticae magniloquentiae per intentam audiendi [Col. 0856B] diligentiam noscenda est. Ait enim: Exaltabo te Deus meus et rex meus. Multi Deum per ea, quae in operibus mundi ab eo instituti cognitioni nostrae sunt subjecta, magnificant: sed pauci sunt, qui regem sibi futurum velint credere, dum aut curam negant [(a) 1Kb] humanorum operum Deo esse, aut ad consolandam eorum quae impie egerunt conscientiam, praesumpta animae et corporis abolitione, nolunt divinum in bonos et malos constitutum esse judicium. Sed propheta hinc praedicandi Dei sumit exordium, quod sibi rex sit. Sed et nunc quidem nomen ejus, qui sibi rex atque Deus sit, ob exspectationem regni benedicit, cum ait: Benedicam nomen tuum in saeculum. Sed quia scit se gratiam Deo atque regi suo, etiam tum cum in regno ejus maneat, debere; quia [Col. 0856C] demutata caduci corporis sui infirmitate, depulsoque inimicae mortis imperio, regi suo conformis et coaeternus adsistat: adjecit, et in saeculum saeculi, id est, in illo saeculo, quo, habitu saeculi hujus exempto, [(b) 1Kb] jam ut saeculum saeculi, aeternitatis successione renovabitur.

5. Benedictionis et laudis discrimen. Utrumque semper debemus Deo.---Et in hoc quidem saeculo quisque benedicens Deum potest non semper in benedictionis officio permanere, dum [(c) 1Kb] aut luctu impeditur, aut metu occupatur, aut aegritudine anxius detinetur; et aut torpescente animo, aut ingrato, in benedictionibus Dei mutus est. Sed perfectio prophetalis fidei ab istius modi infirmitatum demutationibus libera est, dicens, Per singulos dies benedicam te. Nullum vacuum [Col. 0856D] habet tempus, et dies ei nulla est otiosa, quin semper in benedictionum confessione versetur. Accidit autem frequenter, ut de quibus bene loqui possimus, laudare eos non possimus. Abstinere a malo, benedictione dignum est. Sed solum malum non admittere, non habet laudem, nisi mali abstinentiam etiam gloria boni operis consequatur. Et beneficium [Col. 0857A] quidem in nos benedicere possumus; quia natura exigit, non obtrectare nos illis, quorum benevolentia confovemur: sed si et aliis vitiis adspersi sunt, nostro quidem commodo benedicuntur, sed veri judicio non praedicantur. Perfectio autem Dei nihil in se esse patitur pro parte. Nam ut benedictus, ita et laudabilis est; habens et ex his, quibus beneficentia in nos sua utimur, benedictionis nostrae confessionem, et ex perfectarum in se virtutum admiratione praeconium. Ob quod benedicturus per dies singulos 623 propheta, etiam id adjecit, Et laudabo nomen tuum in saeculum et in saeculum saeculi [(a) 1Kb] Cum benedictum laudat, et laudat in saeculum saeculi, in nullo prophetae officium infirmum est, nec benedictione, nec laude, nec tempore.

[Col. 0857B] 6. Prima laudandi Dei ratio, ejus infinitas.---Dehinc sequitur, VERS. 3: Magnus Dominus, et laudabilis, nimis, et magnitudinis ejus non est finis. Haec Dei prima et praecipua laudatio est, quod nihil in se mediocre, nihil circumscriptum, nihil emensum et magnitudinis suae habeat et laudis. Virtus ejus opinione non clauditur, locis non continetur, nominibus non enuntiatur, temporibus non subditur: artus ad id sensus noster est, ingenium hebes est, sermo mutus est. Finem magnificentia ipsius nescit: et aliquam ementiendi se opinionem immensa magnitudo non patitur. Extenta ubique, extenta semper est, hanc habens infinitatis suae laudem: caeterum omnem intelligentiam infinitae hujus in se qualitatis excedens.

[Col. 0857C] 7. A quibus laudandus.---Et quia haec vel immensae magnitudinis cognitio, vel laudatio operum Dei non omnium gentium est; quibus a constitutione mundi vita et sensus fuisset futuraque esset, consequenter subjecit, VERS. 4: Generatio et generatio laudabit opera tua. Non utique generationes et generationes, quae et temporibus et gentibus multae atque adversae sunt: sed generatio quae ab Abraham [(b) 1Kb] coepit, quae per signum circumcisionis deputatur in Legem; et generatio quae renovatur in Christo, quae ex doctrinis propheticis ad fidem evangelicae justificationis instruitur. Harum igitur generationum proprium est, Dei opera laudare.

8. Laudandus Deus quia in factis potens.---Laudari opera Dei non alia ratio admonet, quam quod [Col. 0857D] omnia ab eo potenter effecta sunt [(c) 1Kb] : quia praeconium habeat, non aliquid egisse, sed potenter egisse. Et ideo subjecit, Et potentiam tuam pronuntiabunt.

[Col. 0858A] 9. Magnificus.---Sed potentia operum ea demum praedicanda est, [(d) 1Kb] quae magnificentiae exaequetur operantis: ut potentis magnificentiae potens intelligatur operatio. Ob quod consequitur, VERS. 5: Magnificentiam majestatis tuae.

10. Sanctus seu beneficus.---Sed magnificentia, si quod in se est tantum sibi habeat, habet admirationem, non habet laudem: et otiosa aliis est potentis operatio, nisi per operantis sanctitatem usum aliquem ex se illis qui laudabunt et admirabuntur impertiet. Ex quo competenter hoc sequitur: Et sanctitatem tuam loquentur. Et sanctitas quidem jam bona est, neque tantum sibi proficit: neque hoc quod ex se est, intra usum commodi proprii consumit. Nam etiam, ad provocandam in se aliorum beneficentiam, [Col. 0858B] sanctitatis 624 officiis sese ipsa commendat. Sed nihil de se dignum admiratione praestabit, si sibi sola sit. At vero hoc proprium est et admirabile sanctitatis, cum hoc quod in se est, in usum aliorum quibus est sancta concedat: ipsa aliquo non egens, nisi forte per benevolentiam eo tantum, ut se alius utatur. Ad id ergo quod dictum est, Et sanctitatem tuam loquentur; merito subjecit, Et [(e) 1Kb] mirabilia tua narrabunt.

11. Malis terribilis.---Et mirabile quidem est, sanctitatem nihil sibi proficientem in usum alienae beatitudinis exuberare: sed mirabilius est, sanctitatem plenam esse [(f) 1Kb] terroris: ne si non indiscretam se utentibus aut abundantibus praestet, dum bonis ac malis promiscuas est, et tamquam ex naturae necessitate [Col. 0858C] praebens, admirationem non habeat sanctitatis. Et idcirco mox subdidit, VERS. 6: Et virtutem terribilium tuorum dicent: ut sanctitatem loquentes, et mirabilia narrantes, dicant quoque terribilium virtutem, media admiratione inter sanctitatem atque terrorem, dum et terror suavis et terribilis suavitas admirabilem facit et terrorem suavem et terribilem suavitatem.

12. Magnus sine modo. Bonus semper et abundanter.---Ob quod ingentem hanc admirandae temperationis magnitudinem propheta intelligens, subjecit, Et magnitudinem tuam narrabunt. Magnitudinis enim infinitae est, in Deo quod terribile est suave esse, et quod suave est esse terribile. Magnitudo autem non habet modum: ne si moderata sit, jam magnitudo non sit per [Col. 0858D] id, quod modo non caret. Ut ergo propriae admiratio sanctitatis atque terroris in magnitudinis suae infinitate consistat [(g) 1Kb] ; mansura est et semper et abundans, nec tempore definita nec copia. Et idcirco connexuit, [Col. 0859A] VERS. 7: Memoriam abundantiae suavitatis tuae eructabunt: quia nec memoria oblivione intercipitur, nec abundantia per inopiam detrahitur.

13. Bonitatem Dei justitia moderatur.---Tenuit autem ordinem propheta orationis; ut memoriam et abundantiam suavitatis, conditione et moderatae et conservatae magnitudinis temperaret, dicens, Et [(a) 1Kb] justitia tua exsultabunt. Infinita quidem est memoria et abundantia suavitatis; quia nequaquam Deus aut obliviscitur esse suavis, aut desinit; sed infinitatem memoriae atque abundantiae justitia interjecta moderatur. Moderatur autem non praebendi modo, sed utendi: dum quod per abundantiam et memoriam Dei semper aequis omnibus patet, id ab iniquis utendi indignitate non capitur. Sanctitas Dei iter populo [Col. 0859B] suo diviso mari praebuit (Exodi XIV, 22 et seqq.): sed eadem sanctitas et terribilis fuit virtus, cum ingressis in ipsum iter impiis, ubi fuerat salus religiosorum, 625 ibi poena constitit impiorum. Circumstant alios firmitate muri solidatae undae, alios refusae ipsae illae quae constiterant absorbent. Ad istos pelagus naturam suam nescit; hos per naturam suam punit. Ad istos ex mari terra est; istis quod erat mare est. Horum salus sanctitas est; horum mors terror est. Aut cum tribus pueris in camino cantantibus, circumstantes flammis quas illi non sentiunt aduruntur, illis in roris humore ignis temperatur, hos exaestuans ignis amburit. Ipsae intus extraque flammae sunt, quarum, pro diversitate meritorum, et deficit a se natura, nec deficit. Nam quod est, manet erga eos [Col. 0859C] ignis esse quos urit; et quod [(b) 1Kb] non est, necesse est in his esse quibus ros est. Atque ita magnitudinem memoriae et sanctitatis Dei justitia sola moderatur; cum per justitiam Dei ad iniquos atque justos, et [Col. 0860A] terrorem sanctitas, et terror temperet sanctitatem.

14. Justitia Dei misericors, et misericordia justa, non sic hominum. Patientia Dei erga peccatores.---Et justitia quidem (supple hominum) recta atque utilis est: sed tamen eadem ipsa aliquando praedura est; ita ut sibi uti bonitate non liceat, dum pro diversitate judicii decernendo quod justum est, fit severa. Sed Dei justitia justitiae non coaequatur humanae. Neque enim naturae legi subdita est, per quam est lex statuta naturae: ut necessitatem non habeat bona non esse, cum justa sit. Habet Dei justitia miserandi voluntatem: neque tamen per miserandi voluntatem ita a se erit demutata, ne justitia sit. Humana autem justitia solet in id devenire, ne misericors sit; et misericordia ita se praestare, ne justa sit. Misericordia [Col. 0860B] enim [(c) 1Kb] non erit, si miserabiliter inopi calumnianti jus opulentioris invideas, si feminae lacrymas viri praeferas contumeliae, si caeci convicia non putes arguenda. At vero e contrario misericordiam justitia non tenebit, si furem unius nummi, ut furem ingentis thesauri plectas; cum tamen in uno nummo thesaurum habuerit qui amisit: ut adolescentem in uno tantum et eodem infami adulterio irretitum, pari in morte, ut plurium adulteriorum artificem, [(d) 3Kb] poenarum quaestione vexabis; cum tamen crimen sit mortis in utroque. 626 Haec atque istiusmodi imperfectam faciunt et misericordiam et justitiam humanam; Dei autem justitiam misericordem praestat criminosorum poenis indulta patientia. Qui cum contra morem humanae impatientiae non festinat punire, [Col. 0860C] miseratus est: tenens justitiam in poena, post misericordiam non proficiente patientia; habens misericordiam in poena, post patientiam [(e) 1Kb] exserendo justitiam. Non enim Deus rapit humanorum criminum [Col. 0861A] occasiones, neque tamquam infirmitatis nostrae naturaeque nescius, ipsum illud ad poenam erroris et peccati nostri tempus [(a) 1Kb] invadit: sed dissimulat et differt, et poenitentiae solatium dilatione ultionis exspectat; suavem se omnibus praestans, dum per misericordiae et justitiae modum, temperandae severitatis indulgentiae se reservat.

15. Miseri, praecipuum Dei opus.---Hoc in Deo praecipuum, hoc in potente laudandum: non coelum fecisse, quia potens est; non terram fundasse, quia virtus est; non annum astris temperasse, quia sapiens est; non hominem animasse, quia vita est; non mare in accessus ac decessus movisse, quia spiritus est: sed misericordem esse, qui justus est; sed miserantem esse, qui rex est; sed dissimulantem esse, qui [Col. 0861B] Deus est. Ad id enim quod dictum est, Justitia tua exsultabunt, tanquam necessarium sequitur, VERS. 8 et 9: Miserator et misericors Dominus est, patiens et multae misericordiae. Suavis Dominus universis, et miserationes ejus super omnia opera ejus. Quod enim potens est, naturae suae virtus est: quod autem misericors est, salutis nostrae profectus est. Et plus est, non suis uti, sed aliis praestitisse quae sua sunt: atque ideo praestat caeteris Dei operibus misericordia, quia magnifica ejus operatio virtutis suae res est, misericordia vero ejus usus alienus est.

16. Immortalitatis nostrae probatio.---Ob quod tamquam in apice ipse divinarum ob misericordiam laudum Propheta consistens, debitum Deo honorem veluti publicae confessionis ostendit, dicens, VERS. [Col. 0861C] 10-13: Confiteantur tibi Domine omnia opera tua, et sancti tui confiteantur tibi. Gloriam regni tui dicent, et potentiam tuam loquentur: ut notam faciant filiis hominum potentiam tuam, et gloriam magnificentiae 627 regni tui. Regnum tuum omnium saeculorum, et dominatio tua in omni generatione et progenie. Dignus prophetica magniloquentia ordo dictorum est. Opera Deum confitentur: quam magnificus enim sit, operum et creaturae magnificentia confitetur. Sed confitentur et sancti, quibus rex esse dignatur. Gloriam regni eloquuntur: ne ignorata non desideretur usuris. Magnificentiam quoque gloriae regni Dei nuntiant: ne desperetur aeterna. Dominatus etiam in generationem et generationem ostenditur: [(b) 1Kb] ut se [Col. 0862A] dominatui intelligat coaeternam. Atque ita cognitio Dei in operibus est, sanctorum officium in doctrina est, prophetiae usus in praedicatione est, regni gloria in aeternitate dominatus est, dominatus aeternitas eos necesse est habeat, in quos agatur aeternus.

17. Sanctitas operum Dei verborum firmat fidem.---Atque ad id spebus fidelibus expetendum, adhortatio Prophetae continuo subjecta est: Fidelis Dominus in verbis suis, et sanctus in omnibus operibus suis. Verborum fides forte nutaret, nisi sanctitas operibus esset admixta. Atque ita sanctitas in operibus, fidem confirmat in verbis: ut de sancti fide in promissis non ambigas, cujus sanctitate utaris in rebus. Si enim sanctum esse Deum intelligimus per id quod nascimur, vivimus, alimur, et copiis omnibus humanae [Col. 0862B] naturae congruis abundamus; sanctitas ita (f. ista) esse non potest infidelis in dictis.

18. Poenitentes suffulcit Deus.---Scit autem Propheta esse et aliud sanctitatis Dei opus, in eo quod sequitur: Suffulcit Dominus omnes qui ruunt, et [(c) 1Kb] erigit omnes elisos. Adest omnibus Dei sanctitas, et se humanis auxiliis non subtrahit. Sed servat etiam nunc justitiae et misericordiae [(d) 1Kb] Propheta rationem. Suffulcit enim Dominus, non collapsos, sed cadentes. Quos, et si trahat pronus naturae lapsus in casum, poenitentia tamen, quae auctor est desinendi, ne penitus jam [(e) 1Kb] ceciderint, sistet, in lapsu suffulcit. Ruere enim, non ruisse, potest in id confirmatum esse ne ruerit.

[Col. 0862C] 19. Elisos per fragilitatem aut errorem erigit.---Sed et eriguntur allisi. Differt autem, vi exteriore collidi, et ruisse suo casu. Alliditur namque ille, quem per diaboli instinctum calens aetas praecipitavit in casum, quem ignoratio compulit in errorem, quem fraudulentis usa blanditiis naturae infirmitas egit in crimen. Hic potius eliditur, quam ille qui voluntate permanserit, [(f) 1Kb] quem hic vitiorum usus oblectet, quem non poeniteat admissi. Habet enim veniae apud Deum solatium, poenituisse de gestis: nec temperamento severitatis indignum est, quod per admissi dolorem, affectum ita profitetur inviti.

628 20. Omnia et corporis et animae bona a Deo [Col. 0863A] exspectanda.---Et cur cadentes suffulciat, et allisos corrigat; consequentibus docet, dicens, VERS. 15 et 16: Oculi omnium in te sperant Domine, et tu das escam illorum in tempore opportuno. Aperis tu manum tuam, et imples omnem animam benedictione. Totis itaque in Deum allisi et cadentes oculis adspectent: neque quisquam ita de se confidat, ut non semper cadere, semper se vereatur allidi. Ab illo sperandum est, ne casu periclitemur, ne allidamur infirmitate naturae. Omnia autem nobis vitae subsidia ex ipso sunt: cum ex opportunitate fructuum indultis cibis vivimus, cum manum aperiendo animas nostras donis spiritalibus replet, et cum ex virtutis suae fonte copia in nos eorum quae sibi beneplacita sunt exuberat. Quod utrumque in his quae consequuntur discernit [Col. 0863B] ita, VERS. 17: Justus Dominus in omnibus viis suis, et sanctus in omnibus operibus suis. Justus in viis est, cum infirmitatem nostram in aeternum regnum suum confirmata (f. confirmatam) donorum spiritalium communione deducit; sanctus autem in operibus suis, cum universis fructus in temporum opportunitate suppeditat: sanctitatem suam in omnium alimonia docens, justitiam vero in replendis beneplacito animis conservans.

21. Deus ubique totus, quo animo invocandus.---Post quae sequitur, VERS. 18: Prope est Dominus invocantibus eum. Non longe abest, qui per naturae suae virtutem, et ipse (id est, idem) ubique semper est, et totus semper et ubique est, secundum illud Apostoli, Quia in ipso sumus, et in ipso vivimus ac movemur [Col. 0863C] (Act. XVII, 28). Prope est ergo invocantibus, cum nihil sit quod sine eo sit. Sed quibus invocantibus prope sit, ex subjectis docet. Omnibus invocantibus eum in veritate. Non ex otio invocantibus, neque ex infidelis ambiguitatis incerto; sed verum Deum fideli invocantibus veritate.

22. Quo fructu.---Et cum prope adsit, quid invocantibus se in veritate tribuat, demonstrat, dicens, Voluntatem timentium se faciet, non [(a) 1Kb] turpium voluntates, neque vitiosorum cupiditates Deus faciet; sed timentium se (supple, voluntates), per metum innocentes, per fidem honestas, per reverentiam verecundas: et voluntates non otiosas, neque mutas, neque sperare aliquid a se quodam contemptu silentii dedignantes; sed quas eloquatur oratio, quas preces [Col. 0863D] contestentur. Et ideo subjecit: Et orationem eorum [(b) 1Kb] exaudiet. Voluntas ergo ea a Deo fit, quae voce orationis exauditur. Sed quae voluntas fiet orantium? Et salvos, inquit, faciet eos. Hoc volunt timentes [Col. 0864A] Deum, hoc ut audiantur orant, ut non dominetur eorum aeterna mors, non in interitum perpetui judicii deputentur, sed sub custodia 629 Dei tuti sint. Sequitur enim, VERS. 20: Custodit Deus diligentes ipsum. Salvos ergo faciet eos custodiendo, [(c) 1Kb] id est, aeterni regni participes reservando: sed eos qui et timebunt, et precabuntur, et diligent. Dehinc sequitur: Et omnes peccatores disperdet, qui nec ut homines timuerint, nec ut subditi oraverint, nec ut donati vita mundoque dilexerint.

23. Laudandus semper Deus. Id ab omnibus praestari optat Propheta.---Conclusit autem Propheta honoris debiti confessionem, dicens, VERS. 21: Laudationem Domini loquetur os meum. Laudasse non sufficit (subaud. ei), nisi et laudare non desinat. Laudabit [Col. 0864B] enim adhuc, cum jam tamen laudet. Sed cum ille laudet, omne quoque ad benedictionem Dei humanum genus adhortatur: Et benedicat omnis caro nomen sanctum ejus. Per officii sui et fidei constantiam semper quidem [(d) 1Kb] ille laudabit: sed Propheta et curat, ut omnes Deum benedicant, et optat. Non enim ait, benedicent, tamquam certus sit in futurum; sed ex voti affectu ait, benedicant: [(e) 1Kb] et illud, potius ut intelligeretur optare, quam confideret sic futurum. Deinde benedictionem non temporariam esse postulat, sed aeternam, in saeculum et in saeculum saeculi. Nobis potius optandum, ut in aeternum benedicamus Aeternum: quia in aeternum benedicens, Aeterno illi necesse est maneat coaeternus, Domino scilicet nostro unigenito et primogenito Dei filio Jesu Christo, [Col. 0864C] qui est benedictus in saecula saeculorum. Amen.



PSALMUS CXLV.

Psalmus David. Alleluia. Aggaei et Zachariae.

Lauda anima mea Dominum, laudabo Deum (Dominum) in vita mea, psallam Deo meo quam diu ero. Nolite confidere in principibus, neque (Infra, abest neque) in filiis hominum, in quibus non est salus. Exivit spiritus ejus, et revertetur (Infra, eorum et revertentur) in terram suam: in illa die peribunt omnes cogitationes eorum. Beatus cujus Deus Jacob adjutor ejus: et (Infra abest et) spes ejus in Domino Deo ipsius, qui fecit coelum et terram, mare et omnia quae in eis sunt. Qui custodit veritatem in saeculum, facit 630 judicium injuria patientibus (Infra, his qui patiuntur injuriam), dat [Col. 0864D] escam esurientibus. Dominus solvit compeditos, Dominus sapientificat caecos. Dominus erigit allisos (Infra, elisos), Dominus diligit justos. Dominus custodit advenas (Infra, proselytum), pupillum et viduam suscipiet, et vias peccatorum [Col. 0865A] exterminavit (Infra, viam . . . . . exterminabit). Regnabit Dominus in saeculum (Infra, in aeternum) Deus tuus Sion, in generatione et generationem.




TRACTATUS PSALMI.

1. Tituli pars addita, quare. Vita misera qui non vita nostra.---Etiam huic psalmo addere aliquid translatoribus visum est. Nam cum Hebraeis [(a) 1Kb] sola alleluia, sit praelata confessio, illis placuit Aggaeum et Zachariam in titulo anteferre: hoc eo, ut psalmum esse propheticum nosceremus: quia per hos prophetas, sub quibus aedificata rursum Jerusalem est, ipso illo tum tempore aeternae Jerusalem aedificatio praedicatur, etiam Evangelio testante, cum ingressuro templum Domino, et nummulariorum mensas, [Col. 0865B] et ementium ac vendentium negotia subversuro (Matth. XXI, 4, 5), ita scriptum est: Hoc autem factum est, ut impleretur quod dictum est per Zachariam prophetam dicentem: Dicite filiae Sion, Ecce rex tuus venit tibi mansuetus, sedens super asinam et pullum novellum subjugalem (Zacch. IX, 9).

2. Et, ut arbitror, hujus Jerusalem potius et Sion regem psalmus ostendit, qui ita coepit, VERS. 2: Lauda anima mea Dominum, laudabo Dominum in vita mea, psallam Deo meo quam diu ero. Scienter et de prophetae doctrina dictorum ordinem tenuit. Primum enim eam (animam) hortatur ad laudem, quae in hanc est constituta naturam, ut maneat aeterna. Tum deinde, quia per resurrectionis donum glorificato corpore totum (scil. corpore ut anima) se ei meminerit [Col. 0865C] coaeternum, tamquam de futuro confidens ait: Laudabo Dominum in vita mea. Non enim ea vita, quae nunc est per infirmitates corporis, sua est: ab Adam namque [(b) 1Kb] ista coepit, non cum Adam inchoata est, quam non vitam, sed mortem esse, Apostolus novit dicens: Miser ego homo, quis me liberabit de corpore mortis hujus (Rom. VII, 24)? In hac ergo vita sua Deum, qualis primum in homine est [(c) 2Kb] instituta, 631 laudabit. Tum tertio ne in hoc eodem nunc corpore irreligiosus existimaretur; adjecit: Psallam Deo meo quam diu ero (supple, in hac vita misera; vid. Prolog. n. 19). In omni autem hoc psalmorum libro, in psallere religiosas operationes corporis significari meminimus: apta et consona corporei motus varietate placituri.

3. In reges, quos deos sibi finxit antiquitas, non est [Col. 0866A] sperandum.---Post quae stultas hominum opiniones, et inanes in regum nominibus religiones, quos sibi deos antiquitas finxit, redarguit dicens: Nolite confidere in principibus, VERS. 3 et 4, in filiis hominum in quibus non est salus. Exibit spiritus eorum, et revertentur in terram suam: in illa die peribunt omnes cogitationes eorum. Confidere vetuit in regibus. Et quibus regibus? subjecit: et in filiis, inquit, hominum. Et quibus filiis hominum? quibus non est salus. Et cur salus non sit? ostendit: Exibit spiritus eorum, et omnes revertentur in terram suam. Et reversuris in terram quid erit? In illa die peribunt omnes cogitationes eorum: corruptae ipsi scilicet originis; quia esse filii hominum perstiterunt, nec filii Dei esse voluerunt: nullius quoque salutis; quia exeunte [Col. 0866B] spiritu, et in terram corporibus dissolutis, cogitationes eorum corporeae atque terrenae cum terreno corpore interibunt.

4. Quam rectius in mundi opificem speretur.---Sed ut ita in istiusmodi reges fiduciam non conferas, in quem sperandum esset ostendit, VERS. 5-7: Beatus cujus Deus Jacob adjutor ejus: spes ejus in Domino Deo ipsius, qui fecit coelum et terram, mare et omnia quae in eis sunt; qui custodit veritatem in saeculum, facit judicium his qui patiuntur injuriam. Non est caduca cogitatio in regem istiusmodi sperare: et spes illa non interit, quae in Creatorem coeli et terrae et maris et omnis universitatis hujus extenditur. Hic sperandus adjutor est, in quo dolus non est. Nam cum, secundum prophetiam, omnis homo mendax [Col. 0866C] sit; veritatem in saeculo solus ille custodit: et custodiens veritatem, judicium facit ob eos qui patiuntur injuriam. Beatus ille est, quem adjuvando ex Jacob [(d) 1Kb] faciet Israel. Spes ejus aeterna est, quia in Creatorem coeli et terrae marisque confidit. Creator autem horum omnium hic et verus et judex est, et veritatem custodiendo, et faciendo judicium.

5. Esuriem verbi Deus satiat. Compedes spiritales solvit. Caecitatem saeculi fugat.---Neque solum judicium facit, sed etiam id quod sequitur: Dat escam esurientibus. Dominus solvit compeditos, VERS. 8 et 9: Dominus sapientificat caecos, Dominus erigit elisos, Dominus diligit justos. Dominus custodit proselytum, pupillum et viduam suscipiet, et viam peccatorum exterminabit. Haec quidem et corporaliter intelligere [Col. 0866D] non otiosum est: sed altius nescio quid et majus [Col. 0867A] sermo complectitur. Dat, inquit, escam esurientibus. Videamus quam escam, et quibus esurientibus. Et hae quidem escae corporales [(a) 1Kb] non tum semper praebentur a Deo, cum esuritur a nobis. Annuum namque earum munus 632 est: et ideo intra tempus praebentur, ut intra tempus ne quis esuriat. Est igitur alia esuritio, et sunt aliter esurientes, quibus esurientibus esca praebetur. Scriptum namque est in Amos propheta (VIII, 11): Ecce induco famem super terram; non famem panis; neque sitim aquae; sed famem ut audiatur verbum Dei. Hanc igitur escam praedicationis esurientibus Dominus impertit. Quae cum in cibum fuerit assumpta, vincula diaboli resolvuntur. Ligavit enim, secundum Evangelia, decem et octo annis Abrahae filiam (Luc. XIII, 16). Compedes [Col. 0867B] quoque avaritiae, libidinis, ebrietatis, cibus talis absolvit. Et absolutis compedibus, caecis sapientiam praestat. Si de corporalibus donis Propheta loqueretur, commemorasset potius caecis lumen [(b) 1Kb] indultum. Sed quia per cibum [(c) 1Kb] verbi esuritione depulsa, solvebantur compedes saeculi: etiam caecitas saeculi sapientiae impertitione depellitur. Alimur enim post ingentem famem divinae cognitionis spiritalibus cibis: et compedibus quibus currere ad aeterna [(d) 1Kb] non sinimur absolutis, discussa per indultam sapientiam caecitate. Creatorem nostrum oculis intelligentiae contuemur. Desinit ergo fames longa, compedes graves, caecitas stulta, et id quod sequitur succedit.

6. Pupillus.---Allisi eriguntur, justi diliguntur, [Col. 0867C] advenae sive proselyti custodiuntur, pupillus et vidua suscipitur, et via peccatorum disperditur. Quisquis ille est, qui modo Dei est, etsi non uniforme, tamen proprium habet munus, ut allisus [(e) 1Kb] licet, si non esuriat, si non compeditus et stultus sit, tamen erigi possit ne jaceat in aeternum; ut justus ob justitiam diligatur; ut advena etsi non tamquam justus diligitur, tamen vel ob hoc quia advenerit reservetur; ut pupillus, quia patrem sibi diabolum abjuraverat, exemplo apostolorum non orphanus relinquatur; ut vidua suscipiatur in sponsam, postea quam sibi in Christo confixus hic mundus est (V. Tract. Psal. CXXXI, n. 24). Omnem enim credentium fidem, cui per adimpletionem temporum lex tamquam vir primus emortuus sit, viduam apostolus nuncupavit [Col. 0867D] (Rom. VII, 4). Sed non solum vidua suscipitur, sed [Col. 0868A] etiam via peccatorum exterminatur. Quibus in interitum demersis, Jerusalem sancti illius regis civitas incoletur: non ista utique, quae desolata et subversa profani parricidii luit poenas.

7. Quae Sion sedes regni Dei.---Concludit enim ita, VERS. 10: Regnabit Dominus in aeternum, Deus tuus Sion, in generationem et generationem. Ubi illa Sion, in qua regnaturus est Dominus? Nisi forte in ea (subaud. regnaturus est) quae Prophetas occidit, et lapidat eos qui ad se missi sunt? Haec utique hodie jam non est: et quomodo Dominus in aeternum regnabit, regni sui sede subversa? Sed regnabit in ea, quae mater coelestis est, quae vivis ex lapidibus exstructa, 633 et sanctis civibus [(f) 1Kb] plena per generationem legis et per generationem fidei frequentabitur [Col. 0868B] a domesticis Dei et Domini nostri Jesu Christi, qui est benedictus in saecula saeculorum. Amen.



PSALMUS CXLVI.

Alleluia. Aggaei et Zachariae.

Laudate Dominum, quoniam bonus est psalmus; Deo nostro jucunda sit laudatio. Aedificans Jerusalem Dominus, et dispersiones Israel congregans. Qui sanat contritos corde, et alligat contritiones eorum. Numerans multitudinem stellarum, et omnibus eis nomina vocans. Magnus Dominus noster, et magna virtus ejus, et sapientiae ejus non est numerus. Suscipiens mansuetos Dominus: humilians autem peccatores usque ad terram. Incipite (Infra, Inchoate) Domino in confessione, [Col. 0868C] psallite Deo nostro in cithara, qui operit coelum nubibus, et parat (Infra, qui parat) terrae pluviam, qui producit in montibus foenum, et herbam servituti hominum. Dat (Infra, qui dat) jumentis escam ipsorum, et pullis corvorum invocantibus eum. Non in viribus equi voluntatem habuit (Infra, habebit), nec in tabernaculis viri beneplacitum est ei. Beneplacitum est Domino super timentes eum, et in eos qui sperant in (Infra, omnes qui sperant super) misericordiam ejus.




TRACTATUS PSALMI.

1. Non canitur hoc psalmo temporaria Jerusalem aedificatio.---Post primam Jerusalem subversionem, traductoque in Babyloniam populo captivo, aedificatam rursum eamdem civitatem fuisse, et historia Regnorum et libri Esdrae loquuntur. Sed hodie [Col. 0868D] eamdem nullam esse, rerum fides edocet. Hoc idcirco [Col. 0869A] praediximus, ne quia translatoribus visum est, huic et anteriori psalmo in Aggaeum et Zachariam titulum praescribere, existimemus in illius temporis homines prophetiae hujus praescientiam convenire. Propheta enim non ignarus mysterii coelestis, cum in aedificatione Dei civitatis humanam aedificationem inanem esse dixisset, cum Deo civitas nisi per ipsum aedificata aeterna esse non posset; non nos nunc ad gratulationem aedificatae a Deo rursum Jerusalem 634 adhortaretur, quam vane ab hominibus aedificari ante praedixerat. Quod si quis forte putabit, id quod in alio psalmo ita dictum est: Nisi Dominus aedificaverit domum, in vanum laborant qui aedificant eam; nisi Dominus custodierit civitatem, in vanum vigilabit qui custodit eam (Ps. CXXVI, 1), idcirco dictum fuisse, [Col. 0869B] quia eversionem ejus urbis, in qua templum aedificandum esset, propheta praenosceret: meminisse haec debet ita intelligens, eumdem hunc prophetam aedificationem eam, quae a Zorobabel secundo innovata est, inanem et caducam futuram fuisse non ignorare potuisse; neque illam, quae a Salomone coepta est, non a Deo constitutam idcirco dixisse, quia per regem Babyloniae (Nabuchodonosor, II Paral. XXXVI, 26) esset destruenda, cum post septuaginta deinde annos (juxta vaticinium Jerem. XXIX, 10) rursum eadem sit reformata; hanc vero, quae a Zorobabel gesta est, esse aedificationem Dei praedicatam, cum exinde diruta et sine aliqua restauratione sit dissoluta; et eam dirutam licet renovatio sit consecuta, inanem atque humanam tamen praedicasse; [Col. 0869C] hanc vero quae sine spe reformationis acciderit, divini operis perpetuitate renovari. Haec omnia intelligentiae genera stulta atque ridicula sunt.

2. Jerusalem spiritalis ad laudandum bonis operibus Deum invitatur.---Laudat autem propheta Dominum aedificantem Jerusalem illam, quae secundum Evangelia sancti regis (Matth. V, 35) est civitas, in qua per Dominum resurgentes sancti [(a) 1Kb] demonstrantur, quae invectum pullo asinae Dominum [(b) 1Kb] in spe sanctorum laeta suscepit. Corporaliter quidem tali vectione illam, quae occidit prophetas et lapidat apostolos (Matth. XXI, 9), Dominus ingressus est: sed alterius civitatis [(c) 1Kb] erat illa laetitia. Ob illius ergo aedificationem propheta nos advocat, dicens, VERS. 1: Laudate Dominum, quoniam bonus est psalmus: [Col. 0869D] Deo nostro jucunda sit laudatio. Non levis gratulationis laus est, cujus psalmus bonus est. Et psalmus non tam vocis, ut frequenter diximus, quam corporeae operationis officium significare solet. Deum enim non tam sermone, quam re et gestis obedientiae laudamus: ut mare et terra et coelum Deum non tam voce, quam officiorum suorum vicissitudine [Col. 0870A] atque observatione laudant. Advocat igitur nos propheta ad Dei laudem: quia bonus psalmus est: et optat ut hujus boni psalmi Deo nostro fiat jucunda laudatio, scilicet ut placentia Deo opera nostra sint, per quae a nobis gestorum nostrorum laudatur obsequio.

3. Israel hic aedificatur, in fine temporum congregandus.---VERS. 2-1. Aedificans Jerusalem Dominus, et dispersiones Israel congregans. Qui sanat contritos corde, et alligat contritiones eorum. Numerans multitudinem stellarum, et omnibus his nomina vocans. Reversuris de Babylonia in Jerusalem Judaeis 635 sub Dario [(d) 1Kb] rege edicto potestas data est revertendi. Neque alibi tum, quam in regni Babyloniae finibus detinebantur: ex qua ergo dispersione Israel congregatur? [Col. 0870B] Nempe de ea, de qua ait Dominus, Emittet Angelos suos cum tuba et voce magna, et congregabit electos a quatuor angulis ventorum (Matth. XXIV, 31): quorum congregatio coetum sanctae civitatis efficiet, quae hodie per spei et fidei opus aedificatur in nobis. Et idcirco anterior aedificatio [(e) 1Kb] congregatione est, quia nos ad futurae civitatis congregationem Dei misericordia per gratiam justificationis aedificet. Caeterum si de terrena aedificatione loqueretur, prior fuerat congregatio praedicanda: quia non nisi congregatus Israel Jerusalem aedificare posset eversam.

4. Sanitas ejus modo inchoata, tum erit perfecta.---Tenet deinde ordinem competentem, dicens, VERS. 3: Qui sanat contritos corde, et alligat contritiones [Col. 0870C] eorum. Congregato enim Israel, et in unam quae aedificatur civitatem collecto, omnes humanae infirmitates et labes corporeae auferentur. Absorpta enim corruptione, et omnibus humanae naturae vitiis devoratis, incorruptio aeterna et in nullis anxietatum mortibus conterenda succedet. Venit enim Dominus, secundum Evangelia, sanare contritos corde, praedicare captivis remissionem et caecis visum, dimittere confractos in requiem, praedicare annum Domini acceptum, et diem retributionis (Luc. IV, 18, 19). Et haec quidem pro parte jam coepta sunt; quia per speculum et in aenigmate et in imagine futurorum secundum Apostolum demoramur (I Cor. XIII, 12). Sed tamen nondum nobis ejus temporis fructus est, quo secundum prophetam dicere adepta spei consummatione [Col. 0870D] possimus, Convertere anima mea in requiem tuam: quia Dominus benefecit [(f) 1Kb] tibi. Quia eripuit animam meam de morte, oculos meos a lacrymis, pedes meos a lapsu, placebo Domino in regione vivorum (Psal. CXIV, 7 et seqq.). Sanata enim omni cordis contritione, et ne perpetuo rursum subeat alligata, his omnibus humanarum passionum infirmitatibus [Col. 0871A] liberati, placebimus Deo in regione vivorum, anima nostra in requiem suam, ex qua per transgressionem primi parentis sui Adae ejecta est, revertente (V. Tract. Ps. CXLV, n. 2).

5. Stellas, id est, electos qui vocet Deus ac numeret.---Sed post praedicationem sanati cordis, etiam id ad praeconium divinae bonitatis adjectum est: Numerans multitudinem stellarum, et omnibus his nomina vocans. Si laus Deo ob aedificatam corporaliter Jerusalem defertur; quid hic numerus stellarum et omnibus his nomina tamquam ad praecipuam divini operis laudationem proferuntur? Aut numquid laudabilius Deo est numerasse et nuncupasse stellas, quam creasse; cum creatio et numerum fecerit, et nomina imposuerit, et vocabulis nomina numerumque discreverit? sed numerantur hic stellae, quas [Col. 0871B] Abraham contuitus in coelo est, quas Isaac accepit in semine, quas Paulus discrevit in gloria. Quod autem nominibus suis vocentur, audiamus eum qui vocaturus est. 636 Dicit enim in Evangeliis: Nolite mirari ista; quoniam venit hora, in qua omnes qui sunt in monumentis, audient vocem ejus, et procedent (Joan. V, 28, 29). Vocantur ergo, et prodient. Adeo autem numerantur per Deum, ut capilli quoque, qui in singulis nobis innumerabiles esse existimantur, in numero sint, eodem Domino dicente: Nonne et capilli capitis vestri numerati sunt (Luc. XII, 7)? Hoc Domino potius dignum, hoc in misericordia ejus praeferendum, ut eos, quos contritos corde sanaverit, quorum alligaverit contritiones, nominibus vocet, proprietate numeret, [Col. 0871C] coelesti luce clarificet.

6. Ob quae mirabilia ejus atque praeclara, ait VERS. 5 et 6: Magnus Dominus noster, et magna virtus ejus, et sapientiae ejus non est numerus. Suscipiens mansuetos Dominus, humilians autem peccatores usque ad terram. Hoc enim mansuetorum proprium est, (quia, secundum Evangelia, mansueti possidebunt terram (Matth. V, 4), ut digni apud Deum sint nuncupatione, numero, claritate. Magnus est Dominus, cum dispersiones congregat. Magna virtus ejus, cum contrita clarificat. Innumerabilis sapientia ejus est, cum universa et nominibus discernit et numero. Sed qui suscipit mansuetos, humiliat quoque peccatores usque ad terram. Post meritum sanctitatis, impietatis poena subjecta est: cum susceptis mansuetis in in claritate stellarum, peccatores usque ad terram humiliati [Col. 0871D] [(a) 1Kb] infernae legis judicio destinantur.

7. Non alius Creator omnium, alius legis Deus.---Ob quae nos, tamquam cunctantes et haesitantes, propheta cohortatur ad laudem, dicens, VERS. 7, 8: Inchoate Domino in confessione, psallite Deo nostro in cithara, qui operit coelum nubibus, qui parat terrae pluviam, qui producit in montibus foenum, qui dat jumentis escam ipsorum, et pullis corvorum invocantibus eum. Frequenter admonet propheticus sermo, ut eum universitatis hujus esse Dominum credamus, quem omnis lex Deum locuta est, qui se nuncupari Deum [Col. 0872A] Israel voluerit: ut nunc in eodem hoc psalmo cum dixisset: Aedificans Jerusalem, et congregans dispersiones Israel, et ad laudem ejus cohortatus adjecit: Qui operit coelum nubibus, qui parat terrae pluviam: ut non alius atque alius legis latae et creationis istius Deus posset intelligi. Ita autem temperata doctrinae istius ratio est, ut ea creationis enumeratae et nomina commemorarentur et genera, quae cum creatorem Deum esse latae legis ostenderent, significationem tamen in se institutionis typicae et propheticae continerent. Et nunc confiteri Deum ob id admonemur, quia operit coelum nubibus, quia parat terrae pluviam, quia producit in montibus foenum, quia dat jumentis escam ipsorum, et herbam servituti hominum, et pullis corvorum invocantibus eum. In his enim omnibus Dei et providentia significatur, et bonitas: ut subtecto nubibus [Col. 0872B] coelo terris pluvias infundat, ut vertices collium foeno vestiat, jumentis pabulum praebeat, et avibus cibos praestet, quia ab eo alimoniam 637 universa quae creavit exspectent. Sed haec omnia diligentius introspecta, significationis alterius virtutem in se habent.

8. Nubium varia acceptio. His doctrina sanctorum significatur.---Scimus enim esse nubes, quibus Deus ne super vineam pluant mandat, sicut per Esaiam dictum est: Et nubibus mandabo, ne pluant super eam pluviam; vinea enim Domini Sabaoth domus Israel est (Esa. V, 6). Novimus nubes, quae prae fulgore ejus in conspectu Domini transeunt: Prae fulgore, inquit, ejus in conspectu ejus nubes transierunt (Ps. XVII, 12). Novimus nubes, quas Deus in [Col. 0872C] adscensum suum posuit; et posuit nubem adscensum suum. (Ps. CIII, 3.) Novimus nubes ad quas usque Dei veritas est; Et usque ad nubes veritas tua (Ps. LVI, 11). Et has nubes aliquot locis sanctorum doctrinam significari ratio absoluta est, quae vetitae infidelibus pluere, [(b) 1Kb] eloquio arida impiorum corda non rigant. Quae cum Dominus adsit, esse cessabunt: ut (forte, ut sicut) orto sole stellarum lumen hebetatur, ita et doctrina nubium Domino ipso jam per se fulgente praetereat. Per quas etiam ad Dominum conscenditur, dum divina praedicatio iter nobis regni coelestis ostendit: et ideo hae nubes nobis positae sunt in adscensum. Veritas quoque Dei usque ad nubes easdem est; quia in se veram Dei cognitionem haec doctrina prophetica continet.

[Col. 0872D] 9. Pluvia Dei eloquia. Montes fecundi, viri praecelsi.---Haec ergo ad commemorationem Dei laudum creaturarum genera electa sunt, quae cum praeconium in se Creatoris ostenderent, parabolicam tamen, sive, ut Apostolus ait, allegorumenam nobis doctrinam ita commemorata praeberent (Gal. IV, 24). Coelum ergo nubibus subtegitur, id est, prophetica doctrina rebus est subjecta divinis. Pluvia terris infunditur, eloquia scilicet harum subtectarum nubium profunduntur per quae infructuosi ipsi atque aridi [(c) 1Kb] ad eliciendos ex nobis fructus dono divini imbris humescimus. Et haec eloquia divina tamquam imbrem intelligenda [Col. 0873A] esse Moyses testatus est, dicens: Exspectetur sicut pluvia eloquium meum, et descendant sicut ros verba mea, ut pluvia super gramen (Deut. XXXII, 2). Haec ergo terrae pluvia praeparatur, [(a) 1Kb] per quam foenum in montibus producitur, et jumentis in escam propriam praebetur. Opinor fecundiores esse montibus valles, quae circumjectorum collium concavo declivi in se humore pinguescant: et quid rationis est, ut ad escam jumentorum produci foena laudentur in montibus? Et quamquam plures montes fecundis verticibus atque herbidis sunt; tamen rerum corporalium nominibus spiritalis doctrina conserta est. Producunt ergo montes jumentis in escam suam foenum; sed montes qui exsultaverunt sicut arietes (Ps. CXIII, 4), in quos frequenter propheta oculos [Col. 0873B] erexit, dicens: Levavi oculos meos in montes (Ps. CXX, 1). Hi ergo montes, patriarcharum, prophetarum, apostolorum, martyrum altitudines, foenum pecoribus 638 producunt. Et quibus tandem pecoribus? Esaiam audiamus: Agnovit, inquit, bos possessorem suum, et asinus praesepe domini sui; Israel vero me non cognovit (Esa. I, 5). Et quia per hebetis naturae irreligiosam ignorationem pecora sunt dicta, cibus quoque eorum significatus in foeno. Hoc ergo foenum his jumentis praebetur in montibus.

10. Versus adjectus. Herba servituti hominum quid.---In pluribus autem codicibus insertum [(b) 1Kb] hunc versum deprehendimus, Et herbam servituti hominum: ut ea quae superius dicta sunt, de homine dicta esse per nuncupationem ipsius hominis intelligerentur. Sed [Col. 0873C] nos non egemus hoc sensu. Nam licet non impediat adjectus; non tamen eum, tamquam non [(c) 1Kb] aliis ad hujus intelligentiae confirmationem uti possimus, amplectimur. Hic enim ordo dictorum est, VERS. 8 et 9: Qui operit coelum nubibus, et parat terrae pluviam, qui producit in montibus foenum, dat jumentis escam ipsorum, et herbam servituti hominum, et pullis corvorum invocantibus eum. [(d) 1Kb] Sive igitur per nubium pluviam producto jumentis in montibus foeno, ut allegorica doctrina posset intelligi, haec herba servituti hominum praebetur, qui pecudea ignoratione deposita, Deum tandem rationabiliter comperissent; sive, quod absolutius intelligi potest, in herba fructus humanis cibis praestiti edocentur, quia omnes fructus per herbam confirmantur in messem: Deo utrumque [Col. 0873D] laudi est, infirmitati cum nostrae vel corporales [(e) 1Kb] in fructus cibos, vel spiritalia in prophetis vitae pabula praebuisse.

11. Corvorum natura.---Sed id quod sequitur, quomodo intelligi oportebit, Et pullis corvorum invocantibus eum? Deum invocare proprium hominis officium [Col. 0874A] est, qui solus ex universis animantibus particeps rationis effectus est. Corvorum vero pulli Deum quomodo invocant? Et cur pulli corvorum potius quam corvi, quorum natura hebes, [(f) 1Kb] improba, improvida, nulla Dei cognitione donata sit? Aut quae esca praebetur? Numquid ut foenum jumentis, et ut herba hominibus; sic corruptorum cadaverum foetidas sordes Deus orantibus se corvorum pullis et pecudum mortes ad cibum vitae praesentis impertiet? Haec ita intelligere, non dicam erroris, sed irreligiositatis extremae est. Quid ergo intelligi oporteat, prout ipsi dono gratiae coelestis adepti sumus, loquemur.

12. Corvus peccatorum figura. Corvus Eliae nutritius gentium conversionem adumbrat.---Corvum in formam [Col. 0874B] peccatoris constitutum esse tum, cum ex arca emissus non rediit, meminimus. Cum enim consistendi nusquam locus esset, aquis in universa diffusis, ipse, columba postea non reperta requie revertente, non rediit (Gen. VIII, 7). Cum enim illic arca Ecclesiae formam habuerit, is qui Ecclesiam cum numquam alibi posset consistere derelinquit, peccatoris in eo exemplum est constitutum, qui cum nullam aliam praeter quam Ecclesiae 639 requiem habeat in saeculo, mavult tamen in inanibus saeculi demorari. Hanc quoque avem legimus in pastum Eliae deputatam, cibos semper ei fuisse solitam inferre (III Reg. XVII, 6), et hoc tum, cum impiissime omnis populus et irreligiosissime diversaretur. In famulatum ergo tanti prophetae haec avis, quae in formam peccatoris [Col. 0874C] erat constituta, delecta est. Cum enim anterior populus improbabilis repertus est, tum Dei praedicatio, quae cibus et esuritio est prophetarum, per eorum qui peccatores erant officia expletur. Nos enim, vel caeteri [(g) 1Kb] ante nos, ex impudentibus et procacibus et immundis et cruentis geniti atque nati, tamquam pulli corvorum Deum invocamus, agnitione, confessione, famulatu: ut ex jumentis et pecoribus per agnitionem Dei homines effecti, rationis scilicet participes ex rationis ignaris, quibus quotidie a Deo producente in prophetis doctrinae praedicationem, tamquam in montibus foenum, cibi coelestis praebetur alimonia.

13. Ex his superiora allegorice intelligenda esse conficitur.---Ut autem omnia haec, quae allegorice commemorata [Col. 0874D] sunt, in profectum humanae salutis geri intelligerentur; psalmi conclusione confirmat. Ita enim ait, VERS. 10 et 11: Non in viribus equi voluntatem habebit, nec in tabernaculis viri beneplacitum est ei. Beneplacitum est Domino super timentes eum, et [(h) 10Kb] in omnes qui sperant super misericordia ejus. Contraria [Col. 0875A] ista sibi sunt, si corporaliter intelligantur. Quomodo enim Deus jumentis foenum producit in montibus, cui non est beneplacitum in equis? Necessitatis namque ministerium, non providentiae benignitas est alimoniam praebere non placitis. Sed quia omnis Dei misericordia curam habet humanae salutis, allegorice superius dicta conclusionis absolutione consummat: non pecorum speciem atque virtutem, nec pretiosarum domorum Deo ornamenta placuisse, quae maxima est humanae opinionis ambitio, habere nobiles equos, domos pulchras, sed placere tantum timentem, sperantem, et potestatem Dei et misericordiam spe metuque testantem. Misericors enim et potens est, qui dixit: Qui credit in me, non judicabitur, sed transiet de morte in vitam [Col. 0875B] (Joan. V, 24). Est potens mortem demutare vita, et misericors judicii amovere terrorem, Dominus noster Jesus Christus, qui est benedictus in saecula saeculorum. Amen.



PSALMUS CXLVII.

Alleluia, Aggaei et Zachariae.

Lauda Jerusalem Dominum, lauda Deum tuum Sion: quoniam confortavit seras portarum tuarum, benedixit filiis tuis (Hil. filios tuos) in te. Qui posuit fines tuos pacem, 640 et adipe frumenti satiat te. Qui emittit eloquium suum terrae, velociter currit sermo ejus. Qui dat nivem sicut lanam, nebulam sicut cinerem spargit. Emittit (Hil. mittit) crystallum suam sicut frusta (Hil. buccellas) panis: ante faciem frigoris ejus quis subsistit (Hil. sustinebit)? [Col. 0875C] Emittet verbum suum, et liquefaciet ea; flavit spiritus ejus, et fluent aquae. Pronuntians (Hil. qui annuntiat) verbum suum Jacob, justitiam (Hil. justitias) et judicia sua Israel. Non fecit taliter omni nationi, et judicia sua non manifestabit (Hil. manifestavit) eis.




TRACTATUS PSALMI.

1. Regnum Dei aeternum hic psallitur.---Et huic psalmo, ut ei qui ante superiorem fuit, Aggaei et Zachariae, cum in hebraicis non exstet, nomen adscribitur: ut et per hunc et per eos, sicut superius ostendimus, aeternae Jerusalem prophetia posset intelligi.

2. Cur Jerusalem nuncupatur.---VERS. 12. Lauda Jerusalem Dominum, lauda Deum tuum Sion. Non differt Jerusalem a Sion; nam secundum locorum [Col. 0875D] nomina urbis ipsius locus idem est: sed nominum interpretatio geminam hanc ejusdem urbis commemorationem necessario desiderabat. Jerusalem enim est civitas pacis. Et quia Domini nostri regnum in pace et unanimitate sanctorum est; et factus est, inquit, in pace locus ejus (Psal. LXXV, 3): conventus ille beatorum, qui Dei (f. Domini) regnum est, Jerusalem tamquam civitas pacis est dictus. Civitatem [Col. 0876A] vero hanc vivis, ut ait Apostolus, lapidibus extructam, sanctorum coetus conformis gloriae Dei ex resurrectione consummat (I Petr. II, 5). Qui se, qualis futurus esset, per fidem in corpore Domini [(a) 1Kb] ante speculatus est; et idcirco etiam Sion nuncupatur. Corpus quidem Domini, secundum interpretationis virtutem, quia in eo spem nostram fide contemplamur, in omnibus Scripturis Sion nuncupari existimatur; quia Sion speculatio est. Sed et civitas illa, quae Jerusalem est, quae propter unanimitatem civitas pacis est; etiam propter conformationem in se corporis Dei, in quo se ante speculata est, Sion nuncupatur: et cujus gloriam adepta est, accepit quoque ejus et nomen. Ergo et conventus iile pacificus, et gloria illa corporum demutatorum, in Jerusalem [Col. 0876B] et Sion nomine, quod utrumque unum est, non saxa inanima, neque aedificationes hebetes, sed rationale animal, fundamentorum vivarumque lapides gemmarum, et cives sanctitatis, et Dei in domesticos suos [(b) 1Kb] dominatus haec civitas est, quae ex sensu beatitudinis suae et confessione praeconii advocatur ad laudem.

641 3. Vitae aeternae felicitas et securitas.---Et propheta causam laudationis adjecit, VERS. 13 et 14: Quoniam confortavit seras portarum tuarum, benedixit [(c) 1Kb] filios tuos in te. Qui posuit fines tuos pacem, et adipe frumenti satiat te. Haec est illa beatae terrae haereditas, quam Dominus in Evangelio mansuetis spopondit, dicens: Beati mansueti, quoniam ipsi haereditabunt terram (Matth. V, 4). Plurimis in locis prophetae [Col. 0876C] beatitudinis hujus tempus praedicaverunt, et firmitatem civitatis hujus aeternae: cujus ita portae et serae confirmatae sunt, ut adversariis nobis inimicisque virtutibus impenetrabilis, invia, indissolubilisque perseveret; nullius egens ad corporis animaeque substantiam, aeternitate firma, benedicta in incolis, voluntate pacifica, vitae substantia copiosa.

4. Verbi Dei velocitas ad construendam Dei civitatem.---Sed ad hanc Dei praedicationem etiam illud adjungitur, VERS. 15: Qui emittit eloquium suum terrae; velociter currit sermo ejus. Praedicationis regni Dei non fuit lenta properatio; sed in omnem terram indefessa mobilitate et celeri transcurrit. Ubi enim non statim, cum Dominus [(d) 1Kb] regni sui gloriam in corpore natus ostendit, apostolicae et [Col. 0876D] propheticae doctrinae cursus egressus est? Per hanc namque velocem transcursionem aedificatio beatae hujus civitatis est coepta, quae, auditis opulentiae suae copiis, quotidie ubique vivis fidelium lapidibus structa, usque ad incolatus sui plenitudinem comparatur, cujus in congregandis omnibus ex quatuor partibus mundi velox sermo [(e) 1Kb] praecucurrit, rursum ad confrequentandam hanc beati regni civitatem in [Col. 0877A] coetum consummatae plenitudinis congregandis.

5. In via vitae gravis labor, sed transitorius.---Sed et praedicatio alia connectitur, VERS. 16-18: Qui dat nivem sicut lanam, nebulam sicut cinerem spargit. Mittit crystallum suam [(a) 1Kb] sicut buccellas, ante faciem frigoris ejus quis sustinebit? Emittet verbum suum, et liquefaciet ea; flabit spiritus ejus, et fluent aquae. Vitae via, sicut Dominus in Evangeliis ait, angusta et tribulata est (Matth. VII, 14); neque nisi per maximas difficultates et molestias hac ad coelorum regnum via pergitur. Quod quidem de molestiis hujus saeculi dictum fuisse intelligi oportet; per praesentes enim vexationes in requiem aeternam aditur. Et quamvis rerum praesentium laboribus, quasi quadam violentia asperrimae hiemis, uramur; tamen [Col. 0877B] post harum praesentium acerbitatum rigores, Deo eos resolvente, in placidis et tranquillis et serenis quiescemus. Secundum enim dictum propheticum [(b) 1Kb] et allegorumeni consuetudinem, nunc in nive et nebula et crystallo, quae omnia per naturam suam urunt atque mortificant, saecularium in nos molestiarum et calamitatum et dolorum nocturnum frigus significatum esse credendum est. Scit hic idem propheta 642 beatae hujus civitatis participem nequaquam jam frigore isto injuriae saecularis urendum, dicens: Per diem sol non uret te, neque luna per noctem (Ps. CXX, 6). Haec enim omnia, quibus per praesentes calamitates adurimur, rursum Dei bonitate [(c) 1Kb] resoluta liquuntur. Nix namque lanae mollitudine defluens, tegens omnia intra se detinet: [Col. 0877C] pruina quoque [(d) 1Kb] nebulae descendentis cineris modo sparsa constringit: crystallum etiam ultra consuetudinem grandinis duratum, et in frusta solidatum, habet in se et impetum et rigorem. Et si haec perpetuo permanerent, numquid non universa horum frigore perusta semper arerent? Quis enim ferre aeternas corporis calamitates indeficientesque posset, si series mali nostri sempiterna traheretur?

6. Felicitas aeterna.---Sed dissolutis infirmitatibus corporis, regni beati hujus tempus aeternum est, ubi non flendum, non dolendum, non corporeae cupiditatis demutatione labendum est: sed in his vivendum, quae, inquit, oculos non vidit, et auris non audivit, et in cor hominis non ascendit (I Cor. II, 8).

Cessat in bonis futuris intelligentiae auditus et aspectus: [Col. 0877D] nec conspectui subjicitur, nec auditu capitur, nec mente percipitur, quidquid illud Beatis aeternis beatum aeternumque promittitur. Solventur igitur haec omnia nivis, pruinae, crystalli frigora, tamquam [Col. 0878A] flatu tepenti, tum cum post hos saecularis noctis rigores, tempora illa regni aeterni in unam atque indemutabilem tranquillitatem Dei spiritus temperabit.

7. Qui verus Jacob: ejus praerogativae.---Atque ut sub nivis et nebulae et crystalli frigore, intolerabili si maneret, Dei tamen spiritu in deliquium resolvendo, significasse illam aeterni regni aeterno populo beatam temperiem nosceremus; psalmum Propheta tali confessione conclusit: Ante faciem frigoris ejus quis sustinebit? Emittet verbum suum, et liquefaciet ea; flabit spiritus ejus, et fluent aquae. VERS. 19 et 20. Qui annuntiat verbum suum Jacob, justitias et judicia sua Israel. Non fecit taliter omni nationi, et judicia sua non manifestavit eis. Peculiaris haec in Jacob et Israel Dei voluntas est: non in eum Israel neque in eum [Col. 0878B] Jacob, qui hoc corporis nomen ad solatium veluti generosae in se stirpis amplectitur; sed in cum Jacob, qui supplantavit priorem, qui primogenita spe aeternitatis emit, cui Israel de Deo videndo cognomen est, qui ipse Jerusalem et pacis est civitas, qui aedificatus supra petram fidei, confirmatis portarum seris, fortiores portarum portas inferi obtinebit, qui in verbo Dei congregatur, qui non inopia eget, non saecularis rigoris frigore aduretur: sed liquefactis omnibus, 643 et Dei spiritu absolutis, [(e) 1Kb] temperie aeternae serenitatis utetur. Huic pronuntiatur hoc verbum, hic per spiritalem intelligentiam has Dei justitias et judicia exspectat. Consors boni hujus nulla gens alia est, neque hanc judicii gloriam infidelitas irreligiosa cognoscit. In sua enim venit, et sui [Col. 0878C] eum non receperunt. Quotquot autem receperunt, dedit eis potestatem filios Dei fieri (Joan. I, 11 et 12) Dominus noster Jesus Christus, qui est benedictus in saecula saeculorum. Amen.



PSALMUS CXLVIII.

Alleluia.

Laudate Dominum de coelis, laudate eum in excelsis. Laudate eum omnes angeli ejus: laudate eum omnes virtutes ejus. Laudate eum sol et luna: laudate eum omnes stellae et lumen; laudate eum coeli coelorum, et aquae quae super coelos sunt, laudent (Infra, aqua quae super coelos est laudet) nomen Domini. Quia ipse dixit, et facta sunt; ipse mandavit, et creata sunt. Statuit ea in aeternum (Infra, et statuit ea in saeculum) [Col. 0878D] et in saeculum saeculi: praeceptum posuit, et non praeteribit. Laudate Dominum de terra dracones et omnes abyssi. Ignis, grando, nix, glacies, spiritus procellarum, qui faciunt verbum ejus (Infra, crystallum, spiritus [Col. 0879A] procellae quae faciunt verba ejus), montes et omnes colles, ligna fructifera et omnes cedri, bestiae et omnia (Infra, universa) pecora, serpentes et volucres pennatae, reges terrae et omnes populi, principes et omnes judices terrae, juvenes et virgines, seniores cum junioribus laudent nomen Domini; quia exaltatum est nomen ejus solius. Confessio ejus super coelum et terram. Exsultavit (Infra, et exaltavit) cornu populi sui. Hymnus omnibus sanctis ejus, filiis Israel, populo appropinquanti sibi.




TRACTATUS PSALMI.

1. Superiores tres psalmi, quibus prophetia nos ad laudem Domini advocat, beatae illius spei nostrae distributionem ipso collocationum suarum ordine sunt secuti. Primus enim eorum ob spem aeternitatis [Col. 0879B] et coelestis regni exspectationem cantatus est. Secundus ob aedificationem sanctae civitatis et congregationem sanctorum, qui ad plenitudinem sanctae hujus civitatis conveniant, subsecutus est. Tertius iste jam ob gratulationem exaedificatae civitatis, et aeterna pace fundatae, et 644 post saeculi urens arensque frigus coelesti spiritu temperatae, in hunc hymnum est comparatus. Doctrinae ergo idem est ordo, qui rerum. Nam, secundum propheticam et apostolicam praedicationem, beati istius regni et civitatis aeternae in his ordo dispositus est, in resurrectionis demutatione, in congregatione sanctorum, in dominicorum civium [(a) 1Kb] confrequentantium incolatu.

2. Beatitudinem nostram qui exspectet omnis res [Col. 0879C] creata.---Post quae, jam in aeterna beatitudine omnibus constitutis, ad canendas Dei laudes hoc consequenti psalmo chorus coelestium virtutum potestatumque contrahitur: ut ob depulsam saeculi vanitatem creatura omnis ex magnis officiorum suorum laboribus absoluta, et in beato regno aeternitatis aliquando respirans, Deum suum et laeta praedicet et quieta, et ipsa secundum Apostolum in gloriam beatae aeternitatis assumpta, cum ait: Etenim exspectatio ipsius creaturae revelationem filiorum Dei exspectat. Vanitati enim creatura subjecta est, non volens, sed propter eum [(b) 1Kb] qui subjecit in spe: quia et ipsa creatura liberabitur a servitute corruptionis, in libertatem claritatis filiorum Dei (Rom. VIII, 19 et seqq.). Hinc ergo hymnus est libertatis indultae, quod officiorum suorum necessitate absoluta, et antea in usus humani subjecta servitii, jam conformata tandem filiorum Dei gloria in aeternam beatitudinem, creationum elementa requiescunt. Cujus beatitudinis longo jam diu secundum apostolum Petrum desiderio detinebantur, cum ait: Haec quae modo vobis nuntiata sunt, per eos qui vobis Spiritu sancto evangelizaverunt, quae missa sunt e coelo, in qua re concupiscunt [Col. 0880A] angeli prospicere (I Petr. I, 12). Exspectatio itaque coelestium est beatitudo terrena (seu, terrestrium): et corruptionis nostrae demutatio divinarum creationum demoratur elementa, prospicere hanc evangelicae praedicationis spem concupiscentia (scil. elementa), gloriam suam ex gloriae nostrae conformatione susceptura: qua jam secundum prophetiam psalmi adepta, in consonam laudem perceptae beatitudinis advocantur.

3. Mundus non fortuitus, non Deus. Nulla mundi pars honore divino colenda.---VERS. 1-6. Laudate Dominum de coelis, laudate eum in excelsis. Laudate eum omnes angeli ejus: laudate eum omnes virtutes ejus. Laudate eum sol et luna: laudate eum omnes stellae et lumen. Laudate eum coeli coelorum: et aqua quae [Col. 0880B] super coelos est, laudet nomen Domini. Quia ipse mandavit, et creata sunt; ipse dixit, et facta sunt; et statuit ea in saeculum et in saeculum saeculi: praeceptum posuit, et non praeteribit. Absoluto quidem ad intelligentiam sermone, propheta omnes coelestes virtutes adhortatur ad laudem, sed non sine perfecta ratione doctrinae. Primum enim errorem hunc humanae ignorationis avertit, quo fortuitis concursibus hunc mundi habitum in se coisse, atque ita ex inordinatione in ordine constitisse, quidam ausi sunt opinari: tum quod alii hunc ipsum mundum Deum esse, qui se agitet ac moveat, et 645 in annuam temperiem cursu dimensae rationis moderetur, existiment: postremo quod quaedam sibi ex his ipsis unusquisque legit elementis, aut coelum, aut solem, aut aquam, [Col. 0880C] aut aera, quibus Dei honorem inani atque impia religione deferret. Omnem igitur errorem ignorationis exclusit, dicens, Quoniam ipse dixit, et facta sunt; ipse praecepit, et creata sunt. Nullus igitur hic fortuitorum concursus, nulla naturae propriae virtus, nulla aeternitatis ex semet substantia, in his quae creata docentur, admittitur.

4. Filium Patri in creando mundo adstitisse.---In quo dicto etiam id docetur, quod et Genesis distinxit, et Evangelia testata sunt, et Apostolus praedicavit, Dei jussu facta esse omnia: non per se exstitisse, tamquam ipsa illa materia obedientiae [(c) 1Kb] vitalis exsisteret, cum esse ac subsistere juberetur: sed omnia ex mandato creata esse, et dictum fuisse ab eo qui dicebat [(d) 1Kb] ut fierent. Ita enim Genesis est locuta: Et dixit Deus . . . Et fecit Deus (Gen. I, 6 et 7). [Col. 0880D] Et nunc Propheta ait, Dixit, et facta sunt. Non enim sibi praecepit ut fierent, sed sunt facta cum dixit. Facta autem sunt per eum, de quo Evangelista testatus est, Omnia per ipsum facta sunt, et sine ipso factum est nihil (Joan. I, 3): et Apostolus ait: Qui est imago Dei invisibilis, primogenitus omnis creaturae, quia in ipso condita sunt omnia in coelis et in terra, visibilia [Col. 0881A] et invisibilia; sive Sedes, sive Dominationes, sive Principatus, sive Potestates, omnia per ipsum et in ipso condita sunt (Coloss. I, 15 et 16). Et Sapientia de se ita locuta est: Ego eram apud illum componens; mihi adgaudebat, cum laetaretur orbe perfecto (Prov. VIII, 30). Cessat itaque ambiguitas intelligentiae, et novi et veteris Testamenti auctoritate convicta, Patri Filium ante saecula manentem in creandi mundi exordio adstitisse.

5. Creaturae non dissolvendae ad laudem Dei invitantur. Quod non dissolventur, mandato Dei, non naturae suae debent.---Causam etiam propheta aliam laudis adjecit: Quoniam ipse dixit, et facta sunt; ipse mandavit, et creata sunt; statuit ea in saeculum saeculi. Manent enim ex nihilo substituta, et gratiam 646 [Col. 0881B] ex eo quod sunt, Creatori suo debent [(a) 1Kb] cum sensu vitae suae, bonitatem ejus et virtutem sentientia, per quem vivere se sentire coeperunt. Vivunt autem adeo, ut et in saeculum saeculi maneant, et, secundum Apostolum, revelationem filiorum Dei exspectent, a corruptionis servitio in conformem eorum gloriam liberanda. Contuendum autem est, in his creaturis, quae in saeculum saeculi sunt statuta, neque coelum hoc quod firmamentum nuncupatur, neque terram quae arida dicta est, [(b) 1Kb] connumerata fuisse: quia et in Prophetis dictum sit, Ecce ego facio coelum novum, et terram novam (Esa. LXV, 17), et Dominus in Evangelio dixerit: Coelum et terra praeteribunt, verba autem mea non praeteribunt (Matth. XXIV, 35): de quibus non hujus loci sermo est. Tantum illud ad admonitionem [Col. 0881C] commemorandum a nobis fuit, non dissolubiles [Col. 0882A] creationes nunc ad laudem Dei fuisse numeratas, sed eas quae in aeternitatis sunt [(c) 4Kb] substantiam constitutae. Ac ne forte, quod in aeternum manerent, naturale illis esse ex substantiae beatitudine crederetur; subjecit, Praeceptum posuit, et non praeteribit: ut hoc quod sunt, id est, ut maneant in aeternum, non naturae suae esse intelligant, sed praecepti ejus sit, qui potens sit rebus ex nihilo substitutis naturam aeternitatis afferre. Non enim, inquit, praeteribit praeceptum, id est, mandati ejus non erit finis: [(d) 1Kb] quia in aeternum maneant, quibus aeternitatem Virtus aeternitatis indulsit.

6. Qui Deum laudent inanima.---Post quae rursum terrena caetera advocantur ad laudem, quae etsi non omnia sunt horum coelestium et beatorum bonorum [Col. 0882B] consortia, partim per irrationabilem sensum, partim per inanimalem naturam, partim per impietatis offensam; tamen Deum per id, quod talia sunt instituta, ipsa institutionis in se habitae providentia praedicant. Ait enim ita, VERS. 7-12: Laudate Dominum de terra dracones et omnes abyssi. Ignis, grando, nix, crystallum, spiritus procellae, quae faciunt verba ejus, montes et omnes colles, ligna 647 fructifera et omnes cedri, bestiae et universa pecora, serpentes et volucres pennatae, reges terrae et omnes populi, principes et omnes judices terrae, juvenes et virgines, seniores cum junioribus laudent nomen Domini. Omnia laudem Dei concinunt, licet quaedam sensu laudis carentia sint; sed per institutionis ordinem qualitatemque gignendi praeconium Creatoris ostendunt. Detenti in terra dracones, [Col. 0882C] eorumque plures in abyssis demersi: ut nos [Col. 0883A] intra metum et religionem, dum ipsi intra abyssum terramque religati impietatis nostrae poenis praeparantur, coercerent. Natura ignis, nivis candor, [(a) 1Kb] crystalli glacies, procellae spiritus, montium celsitas, distinctio collium, arborum fructus, bestiarum varietas, pecorum utilitas, serpentum nisus, volucrum volatus, regum potestas, populorum famulatus, principum dignitas, judicum aequitas, aetatum omnium et sexuum mores, studia, virtutes; haec itaque omnia in diversos ineffabilesque usus formata, distincta, animata, perfecta, Creatoris providentiam laudant. Et eorum quae aut inanima, aut irrationabilia sunt, qualis laudatio esset ostendit, dicens: Quae faciunt verbum ejus: ut ex eo, quod in hunc officiorum suorum sint ordinem constituta, praeconium ejus a quo ita [Col. 0883B] sint instituta testentur.

7. Rationalibus quae laudandi Dei causa. Regni beati sedes.---Regibus vero et caeteris aliis tamquam rationis consortibus, haec laudandi causa proposita est, VERS. 13: Quia exaltatum est nomen ejus solius, confessio ejus super coelum et terram. Et hac quidem Deus regum, et populorum, et principum, et judicum, et aetatum omnium constitutione laudabilis est, quia (ms. quo) humanae vitae cursum tali diversorum officiorum temperatione contineat. Tamen quia omnis superior laudatio beati illius regni tempus ostendit: hanc causam laudis adjecit, quia exaltatum est nomen ejus solius. Tum enim Deus unus etiam ab invitis et intelligitur et [(b) 1Kb] videtur, religato diabolo, et angelis ejus poenae cum eo aeterni ignis [Col. 0883C] addictis, et omni spiritalium nequitiarum potestate sublata; cum jam non peccatum, non mors, non terrenus hic mundus sit. Ait enim, VERS. 14: Confessio ejus super coelum et terram, et exaltavit cornu populi sui: id est, in illo beatae civitatis illius saeculo, ubi cornu populi sui Dominus exaltabit, et incorruptionem ei, quae significatur in cornu, per honorem immortalitatis impertiet. Tum enim coelum novum et terra nova erit, cum his praesentibus dissolutis nova illa et aeterna succedent. Ideo confessio ejus super coelum et terram reddetur: quia non in hoc saeculo, neque in hoc aere, sed in superioribus locis sedes beati illius regni est constituta.

8. Populus appropinquans, qui jam in regno Filii, nondum in regno Patris.---Et quia illud sanctorum [Col. 0883D] est regnum, per quod regnante Domino ad beatum regnum Dei patris adscendent; psalmum ita propheta conclusit: Hymnus omnibus sanctis ejus, filiis Israel populo appropinquanti sibi. Sanctorum omnis hic hymnus est, qui Deum, non ut caeteri 648 reges aut principes aut judices, pro virtutis et confessionis admiratione laudent, sed pro gaudio consummatae in se beatitudinis et gratulatione cantantium: sancti scilicet, qui Israel filii sunt, Deo propinquantes; non [Col. 0884A] illi utique de quibus dictum est: Plebs haec labiis me honorat, cor autem eorum longe est a me (Matth. XV, 8); sed hi qui merebuntur audire, Prope est Dominus omnibus invocantibus eum (Ps. CXLIV, 18). Illis ergo proprius hic hymnus est, qui Deo propinquabunt, qui per hoc sanctae Jerusalem regnum beatum aeterno regno proximi, post regnum Domini Jesu Christi in regnum Dei patris Domino congregante transibunt, Apostolo dicente: Cum tradet regnum Deo patri, cum evacuaverit omnem principatum et omnem potestatem et virtutem. Oportet enim eum regnare, donec ponat omnes inimicos sub pedibus ejus [(c) 1Kb] . Omnibus enim subjectis sub pedibus ejus, novissima evacuatur mors. Cum dixerit: Omnia sunt subjecta praeter illum qui ei subjecit omnia, tunc ipse subjectus [Col. 0884B] erit illi qui ei subjecit omnia, ut sit Deus omnia in omnibus (Cor. XV, 24 et seqq.). Hic ergo populus est propinquans regno Dei patris per regnum filii Dei proximus. Regnat itaque Dominus, traditurus Deo patri regnum; non regni potestate cariturus, sed nos, qui regnum ejus sumus, Deo patri traditurus in regnum (V. l. XI de Trin., n. 39). Regni traditio, nostra provectio est; ut qui in regno Filii erimus, in regno quoque simus et Patris: digni per id regno Patris, quia digni regno erimus et Filii; proximi tum Patris regno, cum Filii [(d) 1Kb] erimus in regno: qui est benedictus in saecula saeculorum. Amen.



PSALMUS CXLIX.

Alleluia.

[Col. 0884C] Cantate Domino canticum novum, laus (Infra, laudatio) ejus in ecclesia sanctorum. Laetetur Israel in eo qui fecit eum, et filii Sion exsultent super regem suum. Laudent nomen ejus in choro, in tympano et psalterio psallant ei. Quoniam beneplacitum est Domino in populo suo: exaltavit (Infra, exaltabit) mansuetos in salutem. Exsultabunt sancti in gloria: laetabuntur in cubilibus suis. Exsultationes Dei in faucibus (Infra, gutture) eorum: et gladius ancipitis (Infra, gladii bis acuti) in manibus eorum, ad faciendam vindictam in nationibus, increpationes (Infra, objurgationes) in populis. Ad alligandos reges in manicis et (Abest infra manicis et) compedibus, et nobiles eorum in vinculis ferreis. Ut faciant in eis judicium conscriptum: gloria haec est omnibus sanctis ejus.




649 TRACTATUS PSALMI.
[Col. 0884D]

1. Psalmi superioris recapitulatio.---Superior psalmus omnem creationum diversitatem ad laudem Dei creatoris est adhortatus: et ordo a coelestibus coeptus, cuncta terrae ac maris et aeris animantia percurrit, universo quoque genere aetatum, sexuum, potestatum ad honorem debitae confessionis admonito, ut gloriam ejus, qui se ad vitam animasset, firmasset, ornasset, pius gratiarum sermo celebraret. Postquam, ut dignum fuit, Propheta psalmi hujus fine [Col. 0885A] proprium officii sui munus expleverat, omnibus quidem ad laudem divinam adhortatis, hymnum tantum esse sanctorum ejus ostendit, filiis scilicet Israel, populo qui fieret Deo proximus; ut cum universitas omnis Deum ex vitae suae sensu et gratulatione laudasset, Israel tamen [(a) 1Kb] ei solus approprians hymnum de cognitionis ac dignationis divinae familiaritate cantaret. Post quae nunc ad cantandum Deo novum canticum [(b) 1Kb] incitamur. Et forte nihil ultra reliquisse psalmus anterior novitatis admirationisque credatur, cum si quid illud in gratulatione nostra sensuque sit, idipsum in laude oportere esse praescriptum sit. Efferre autem se ultra coelestem sedem [(c) 1Kb] mens nostra non sufficit: sed laudare Deum ea quae supra coelos sunt admonentur. Rursum autem se tendere [Col. 0885B] ultra abyssi immensitatem intelligentiae nostrae opinio non potest: verum ea, quae in his sunt, ad laudis officium advocantur. Jam vero ipsa illa natura aeris in grandine, nive, crystallo, procellaeque spiritu concinere gloriam tantae laudis jubentur. Tum porro universitas generis humani in regibus, in principibus, in judicibus, in omni vel aetatis flore, vel senectutis maturitate, Dei laudem cantare praecepta est; quia haec omnia sibi imperturbato cursu moderatoque consistant, fluantque universa ita naturae suae lege praecepta, ut decedere his ex ea qua creata sunt constitutione non liceat.

2. Quorum proprium sit hoc canticum novum.---Cum ergo nulla, extra haec rerum divinarum coelestiumque decreta, videatur homini concessa esse cognitio, [Col. 0885C] cognitionisque laudatio; videamus, ad quod nunc novum canticum advocemur, cum dicitur, VERS. 1: Cantate Domino canticum novum. Est plane novum canticum. Cujus quidem novi cantici gratulationem jam 650 [(d) 1Kb] et in superioribus psalmis, in quibus novum canticum cantatur, ostendimus; cum in gentibus Dominus esse regnaturus ostenditur (Ps. XCV, 10), cum ipsum ad regni gloriam dextera sua salvabit (Ps. XCVII, 1), cum assumens ex inferno animam suam nos secum assumpsit in reges. Proprium ergo hoc canticum novum est sanctis ejus. Id enim sequitur: Laudatio ejus in Ecclesia sanctorum. VERS. 2 et 3. [Col. 0886A] Laetetur Israel in eo qui fecit eum, et filii Sion exsultent super regem suum: laudent nomen ejus in choro, in tympano et psalterio psallant ei. [(e) 1Kb] Id est, in eo qui secundum nonagesimi et quinti psalmi canticum novum regnabit in gentibus, et [(f) 1Kb] quem in sequenti cantico novo, in mirabilibus factis suis Dominum salvabit dextera sua. Super hoc igitur rege laetatur Israel et Sion filii, ejus scilicet Sion quae mater in coelis est, quae conscriptorum primitivorum et angelorum frequentantium civitas est; et Israel ille, qui spiritu non littera (subaud. laetetur) et super quem Apostoli pax est (Gal. VI, 16). Hi ergo filii, qui suscipientes confitentesque regem filii Dei facti sunt, et hi ergo qui in corpore Deum mentis oculis agnoverunt, laetabuntur in choro, in tympano psalterioque [Col. 0886B] psallentes. Haec autem musa (f. causa) laetitiae in tabernaculis justorum est, et in symphoniae cantu (f. et symphoniae cantus) in reditu filii poenitentis auditur.

3. Homo creatione Deo placens, peccato displicens, in Christo bene placuit.---Quae autem nunc proprie post creaturarum laudationem, et superiora cantica nova, hujus cantici novi causa esset, ostendit dicens, VERS. 4 et 5: Quia beneplacitum est Domino in populo suo: exaltabit mansuetos in salutem. Exsultabunt sancti in gloria. Omnia quidem Deo cum sunt creata placuerunt, Genesi testante cum dicit: Et vidit Deus quia bona sunt (Gen. I, 31); sed beneplacitum ei in populo suo esse cognoscimus. Bona quidem creatio hominis est, [(g) 1Kb] ut quae initium [Col. 0886C] creationis secundum originem Dei similitudinemque sortita est; sed judicio se immutabilis Dei secundum demutationem humanae voluntatis atque arbitrii [(h) 1Kb] temperante, tum quia peccassent et agerent poenitenda, poenitere se quia fecisset hominem testatus est. At vero ipsis illis ex peccato in vitam reformatis, depulsa poenitentiae [(i) 1Kb] querela, jam beneplaciti in eos affectus ostenditur. Reconciliati enim sumus per corpus et sanguinem Christi ex inimicis in filios Deo, cum nobis aeterni sacerdotis placationem [(j) 1Kb] impoenitentiae sacramento spopondisset, Propheta dicente: Juravit Dominus, et non [Col. 0887A] poenitebit 651 eum, Tu es sacerdos in aeternum secundum ordinem Melchisedech (Ps. CIX, 4). Complacitum ergo est quod impoenitens esse [(a) 1Kb] juratum est ei, quo regnante secundum ordinem Melchisedech, id est, gentium et rege et sacerdote, primum mansuetis salus, deinde splendor est sanctis exsultantibus super regem suum.

4. Sanctorum privilegia. Guttur, quid significet; quid gladius. Gladii bis acuti quis usus sanctis.---Sed post sanctorum gloriam, intelligendum est quid ad cantici novi plenitudinem consequatur: Laetabuntur in cubilibus suis. VERS. 6. Exsultationes Dei in gutture eorum, et gladii bis acuti in manibus ipsorum. Jam non lacrymis stratum rigabitur, nec in hoc mortis corpore degentium ob peccati necessitatem ac dolorem [Col. 0887B] noctibus singulis lectus lavabitur. In cubilibus enim jam suis sancti laetabuntur in gloria; et ob id Dei exsultationes semper in gutture. Per significationem gutturis, internae conscientiae protestatur affectum. Sed neque solum in eorum gutture exsultatio Dei est; verum etiam ipsorum manus bis acutis gladiis armabuntur. Haec filiis Sion cognitio regis indulget, quibus in choris tympanisque psallentibus disposita sit et salus, et gloria, et laetitia, et exsultatio, et potestas. Nam potestatem in gladio [(b) 1Kb] significari, tum pluribus locis, tum consequentibus admonemur. Cur enim bis acuti gladii in manibus eorum essent, edocuit mox Propheta, dicens, VERS. 7-9: Ad faciendam vindictam in nationibus, objurgationes in populis; ad alligandos reges eorum in compedibus, et [Col. 0887C] nobiles eorum in manicis ferreis; ut faciant in his judicium conscriptum: gloria haec est omnibus sanctis ejus. Hoc ergo est canticum novum dum humiles terrae tribulatique corde regibus constituantur in reges, cum existimati purgamenta mundi et vel abortiva gentium lumen mundi et ultores sint nationum (I Cor. IV, 13). Gladii enim bis acuti in manibus eorum sunt: [(c) 1Kb] quia sancto illi in Apocalypsi gladius bis acutus ex ore sit, judicium undique potestatis exercens (Apoc. XIX, 15). Nam et gladium venit Dominus mittere in terram (Matth. X, 34): et sancti secundum Apostolum mundum judicabunt, et in illis judicabitur mundus (I Cor. VI, 2). Dictum est enim, aut nescitis quia angelos estis judicaturi? Fit ergo per eos vindicta in nationibus; Deus enim [Col. 0887D] in nobis est [(d) 1Kb] ultionum. Objurgatio deinde exseritur in populos: fidelis namque est, qui ait: Arguam te, et statuam haec contra faciem tuam (Ps. XLIX, 21). Sed arguitionis hujus hic exitus est, ut reges nationum nobilesque earum manicis et compede vinciantur. Vincti enim manibus et pedibus, secundum [Col. 0888A] evangelia, in exteriores tenebras deputantur (Matth. XXII, 13). Et quia illic erit fletus et stridor dentium, fiet judicium conscriptum, quod lex scilicet praescripserat, quod Prophetae nuntiaverant, quod omnis divinus erat sermo testatus. Hoc fides, pietas, continentia, confessio habet meritum: hoc contemptus saeculi muneris sumit, fieri regem regum, quorum odia ob 652 Christi nomen excepta sint; vinciri nobiles, quorum nos vincula carceresque concluserint; conscriptum in eos judicium habetur (f. haberi), quorum et gladii desaevierint, et potestas. Sic sanctorum gloria omnis a Deo est, cum post has vitae et corporum passiones exserant potestatem. Sic cantici novi hymnus impletur, cum post gentium opprobrium regumque cruciatus judicium conscriptum [Col. 0888B] in gentes regesque decernant, quibus Dominus Jesus Christus et unigenitus Deus et Dominus et rex est, qui est benedictus in saecula saeculorum. Amen.



PSALMUS CL.

Laudate Dominum in sanctis ejus: laudate eum in firmamento virtutis ejus. Laudate eum in virtutibus ejus: laudate eum secundum multitudinem magnitudinis ejus. Laudate eum in sono tubae; laudate eum in psalterio et cithara. Laudate eum in tympano et choro; laudate eum in chordis et organo. Laudate eum cymbalis bene sonantibus, laudate eum in cymbalis jubilationis; omnis spiritus laudet Dominum.




TRACTATUS PSALMI.
[Col. 0888C]

1. Psalmi mysteriis referti. Cur in tres quinquagesimas distributi.---Magnis psalmorum librum sacramentis rerum coelestium refertum esse saepe tractavimus, vel cum dispositio singulorum, contra temporis gestorumque rationem, ordinem, numerumque sortita sit, vel cum superscriptiones nonnullae aliter, quam Hebraeorum libris continentur, adscriptae sunt, vel cum tituli plures, cum nulli sint, praeferantur. Cum ergo ultra litterae opinionem celsioris intelligentiae sensu volumen digestum sit; oportuit idipsum digno fine concludi: ut secundum gloriosam spei nostrae perfectionem Iiber quoque tanti Prophetae consummatus exsisteret. Primum enim in eum est numerum distributus, qui ex tripartito quinquagesimo numero esset explendus, cum neque in Hebraeis numerus singulis quibusque connexus sit, [Col. 0888D] et plerique apud eos psalmi, quo minus hic triplicis [(e) 1Kb] quinquagesimus numerus conveniret, juncti sunt. Fuit ergo in translatoribus hoc intelligentiae spiritalis, ut congestam hanc in plurimis continuatamque seriem partirentur in numerum: ut psalmorum omnium hic et ordo et numerus, qui in his [Col. 0889A] trisquinquagesimus est, possit expleri (V. Prolog., n. 11); totiusque libri idem hic quasi status exsisteret, qui fidei, ut in quinquagesimo psalmo centesimoque 653 tractavimus, quorum unus secundum praescripta legis, post sabbatorum sabbata confessionem peccati remissionemque complexus est, alius sub ejusdem numeri plenitudine non indulgentiam peccati, sed fructum officiumque justitiae comprehendit. [(a) 1Kb] Post quae rursum aedificata jam in aeternum Dei civitate, et omnibus ad gratulationem ejus laudemque commonitis, sub ejusdem rursum numeri potestate spes est consummata sanctorum, jam ad spiritalem omnibus gloriam naturamque renovatis: ut gradatim per hoc ad Dei consortium veniretur, cum peccatorum remissio vitae innocentiam et [Col. 0889B] judicii constantiam mereretur, vitae autem innocentis judiciique constantia spiritalis gloriae sumeret dignitatem. Ac sic omnia, baptismum resurrectio, demutatio continentur, cum prima nos libri hujus quinquagesima regeneret ad innocentiam, sequens ad judicium innocentiae [(b) 1Kb] resurrectio perducat, tertia in naturam spiritus et laudem constituat. Post vinctos enim compedibus reges, ligatosque manicis nobiles (f. et) sanctorum judicium conscriptum, cum in his omnibus gloria constitisset, gloriae tamen ipsius consummatio [(c) 1Kb] haec secuta est.

2. Superior proximo psalmus ad laudem nos Dei ob creationum magnificentiam advocavit: sed post cantici novi hymnum Deus non adhuc 654 in operibus laudandus, sed laudandus in sanctis est, quos [Col. 0889C] post judicium conscriptum in aeternitatis gloriam collocaverit, et indemutabiles jam coelesti honore donaverit: per quod in virtutis suae laudandus sit firmamentum, quia firmamentum aeternae virtutis invexerit, absorpta in contentione morte, cum corruptionem incorruptio devoraverit. Et idcirco firmamentum virtutis laus sequitur potestatum, quia mortem immortalitas consumpserit, tribuens quod oculus non vidit, nec cor cogitavit, nec auris audivit. (Versus quinque, fugientibus ms. litteris, legi hic non potuere.) . . . . . . . . . in sanctis et ad laudem . . . . . suas . . . . . . . . . . Deus secundum Apostolum nos ante mundi constitutionem in coelestibus spiritali benedictione benedixit (Ephes. I, 3) ad cujus laudis gloriam omnia et vocis et operum officia incitant diversitate [Col. 0890A] habitationum et claritate. Laudamus idcirco in cymbalis bene sonantibus: in cymbalis exsultationis laus ista perficitur. Quae laus omnis in sanctis est, quod ab his corruptionem carnis sanguinisque depulerit, quod ad imaginem creatoris sui sint reformati, quod conformes jam esse gloriae corporis Dei coeperint, quod in omnem Dei plenitudinem impleantur, quod cum Deus spiritus sit, Deum tamen non caro jam sit laudatura, sed spiritus.



[COMMENTARIUM IN PSALMOS XV, XXXI, XLI.]




[Col. 0890]
MONITUM DE COMMENTARIO IN PSALMOS XV, XXXI, XLI.
(Ex Biblioth. Galland.)

Quantum litteris et doctrina excelluerit sanctus Hilarius, ex iis praeconiis satis constat, quibus [Col. 0890B] veteres Ecclesiae scriptores ejus merita celebrarunt. Hieronymus Doctor maximus columnam Ecclesiae ipsum appellat [(d) 1Kb] . Praeterea [(e) 1Kb] virum eloquentissimum, et contra Arianos Latini sermonis tubam. Alibi vero [(f) 1Kb] magnum virum eum vocat, et temporibus suis disertissimum, qui et confessionis suae merito, et vitae industria, et eloquentiae claritate, ubicumque Romanum nomen est, praedicatur. Et ad Laetam scribens [(g) 1Kb] ejus filiam hortatur, ut Hilarii libros inoffenso decurrat pede. Quin tanti faciebat Hilarii scripta Hieronymus, ut ejus interpretationem Psalmorum Davidicorum et prolixum valde de Synodis librum manu sua ipse descripserit [(h) 1Kb] . Sed et ab Augustino laudatur [(i) 1Kb] Hilarius tamquam ecclesiae catholicae adversus haereticos acerrimus defensor, atque [(j) 1Kb] venerabilis catholicus disputator et [Col. 0890C] insignis ecclesiarum doctor [(k) 1Kb] , neque mediocris auctoritatis in tractatione scripturarum et assertione fidei vir. Post hos autem magni nominis doctores haud interest reliqua in medium proferre de nostro antistite Pictaviensi judicia, quae tulisse noscuntur Rufinus [(l) 1Kb] , Sozomenus [(m) 1Kb] , Cassianus [(n) 1Kb] , Cassiodorus [(o) 1Kb] aliique.

»Quapropter, inquit Martenius [(p) 1Kb] , satis dolere non possumus, complura tanti Doctoris monumenta aut periisse omnino, aut oblivioni tradita alicubi jacere pulvere obsita. Et in postrema quidem operum ejus recensione quam piae memoriae e nostris adornavit Petrus Coutantius, nihil diligentiae praetermissum, quominus et a mendis expurgata et integra prodirent in lucem omnia. Nec inanis omnino fuit [Col. 0891A] ejus labor: nam et aliquot in Psalmos tractatibus, et apologeticis ad reprehensores libri de Synodis responsis editionem suam auxit. Verum non pauca adhuc delitescunt.

Quamobrem cum superiorum nostrorum jussu Germanicum iter suscepissemus, hortatus est nos vir doctissimus, ut in perlustrandis bibliothecis singulari studio Hilarii codices pervolveremus, si forte tractatum ejus in Job, praefationem in Matthaeum et plurium Psalmorum expositiones recuperare possemus: persuasum quippe habebat integrum Psalterium a beato Doctore fuisse expositum. Et ecce discutientibus nobis monasterii Aquicinctensis libros manu exaratos, incidit feliciter in manus nostras codex ab annis circiter sexcentis eleganter scriptus, cujus in [Col. 0891B] limine haec legebatur epigraphe: In hoc volumine continentur libri XII S. Hilarii Pictavensis episcopi de Trinitate contra omnes haereses, et alia opuscula ejusdem; scilicet liber de Synodis contra omnes haereses, liber contra Constantium, tractatus ad eumdem; liber ad eumdem, quem Constantinopoli dedit adhuc viventi; blasphemiae Auxentii Arianorum episcopi, liber contra eumdem. Super Psalmos. Consulto vero indice Psalmorum, quorum expositiones in editis Hilarii operibus desiderantur, enarrationes in Psalmos XV, XXXI et XLI, necdum vulgatas in codice illo reperimus; quas studiose perlegentes, Hilarii in scribendo methodum observatam, stylum ejus, scripturae versionem antiquissimam et ante elucubratam ab Hieronymo vulgatam usitatam, constanter in eis citatam [Col. 0891C] animadvertimus: nihilque incommodi visum est, si eas Hilario attribueremus.«




[Col. 0891]
SANCTI HILARII PSALMORUM XV, XXXI ET XLI INTERPRETATIO, Quae hactenus in editis desideratur.
(Indidem.)
(C,G,S)*



TRACTATUS DE PSALMO XV.

1. Tituli inscriptione praenotatur iste psalmus: sed quae fuerit David tituli inscriptio, in historia non invenimus. Verumtamen tituli inscriptionem in passione Domini factam recognoscimus: et negari non potest secundum interpretationem, quia iste psalmus de passione et ressurectione Christi prophetasse videatur, [Col. 0891D] quod in illo loco manifestum est, ubi ait, VERS. 10: Quoniam non derelinques animam meam in inferno, nec dabis sanctum tuum videre corruptionem. David enim mortuus est et sepultus: Christi autem caro sola non vidit corruptionem, nec detineri potuit anima ejus in inferno. Quamobrem psalmus qui et de passione ejus et resurrectione et haereditate dicturus esset, merito notatus est tituli inscriptione. Quid enim in se habuit scriptura tituli, quam cruci ejus Pilatus affixit? Jesus, inquit, rex Judaeorum. Quod in se nomen et ipse confessus est, interrogante eum Pilato: Tu es rex Judaeorum (Marc. XV, 26)? In hoc, inquit, veni et in hoc natus sum.

2. Sed numquid carnalium Judaeorum rex ab eo [Col. 0892A] super Sion montem sanctum ejus? non utique arbitror in monte hoc terreno qui est in Judaea, regnum a Patre datum Domino, cujus coeleste regnum Apostolus docet: sicut et ipsam civitatem Jerusalem, non hanc Christi esse ostendit quae nunc servit cum filiis suis, sed illam quae sursum est, matrem nostram liberam, coelestem Jerusalem. Ita nec horum Judaeorum qui circumcisi sunt circumsicione manu facta, sed sicut Apostolus docuit, dicens: quia non est hic Judaeus qui palam videtur, neque illa circumcisio quae in carne sit, sed circumcisio cordis, cujus laus non ex hominibus, sed ex Deo est; et non horum Judaeorum rex Jesus qui ex operibus apud homines gloriantur, sed quorum gloria apud Deum propter spem gratiae ejus est. Vide enim Apostolum [Col. 0892B] dicentem, quorum sit gloria apud Deum. Si enim, inquit, Abraham ex operibus justificatus est, apud homines habens gloriam (Rom. IV, 2); ad quid credit in eum qui justificare impium potest, et gratuitam misericordiam Dei sperat? habet gloriam, sed non apud Deum.

3. Judaeorum itaque rex Christus, quorum gloria non ex hominibus, sed ex Deo. Denique et hic psalmus significanter ait, VERS. 5 et 6: Dominus est portio haereditatis meae. Funes ceciderunt mihi in ipsis potentissimis, etenim haereditas mea perquam maxima est. Quae est ergo haereditas Domini, nisi haec de qua scriptum est: Posce, et dabo tibi gentes haereditatem tuam (Ps. II, 8). Peccatores autem ex gentibus credunt in eum qui justificare impium potest. Et si gloria [Col. 0892C] eorum non ex hominibus, sed ex Deo est; et istorum Judaeorum rex Christus. Non enim hic Judaeus qui palam videtur, neque illa quae in aperto in carne fit circumcisio. Sed quid ait? numquid ex illa circumcisione non plurimi crediderunt? verum est quia crediderunt, sed et ipsi ad exemplum gentium reducti, ut prius se confiterentur peccatores, et sic misericordiam mererentur, sicut Paulus ad Galatas scribens docet: Si tu, inquit, cum Judaeus sis, gentiliter vivis; quomodo gentes cogis judaizare (Gal. II, 14)? Nos natura judaei, et non ex gentibus peccatores, scientes quod non justificatur omnis caro ex lege. Itaque volens lucrifieri in Christo inventus est peccator; quia Christus venit non justificatos vocare, sed peccatores. Itaque et qui ex circumcisione manu facta crediderunt, ad confessionem [Col. 0892D] peccatricum gentium humiliati crediderunt, ut essent omnes haereditas Christi: non in his qui ex operibus suis justificabuntur, sed in his qui per gratuitam gratiam Dei justificantur. Et haec est tituli inscriptio, quod sit ipse rex Judaeorum. Itaque narrat hic psalmus quorum Judaeorum rex Christus esse videatur, et quam habeat rationem tituli inscriptione; qui non eorum Judaeorum qui palam viderentur, et quorum esset aperta in carne circumcisio, sed potius illorum Judaeorum qui in secreto Judaei, quibus circumcisio cordis, quorum gloria non ex hominibus, sed ex Deo est. Videamus denique psalmi textum, si ad haec quae diximus attinet.

4. VERS. 1. Custodi me, inquit, Domine, quoniam [Col. 0893A] in te speravi. Qui debitum petit, non sperat: nam si debetur mihi aliquid, jure id reposco. Quod si quis mihi ex voluntate tribuat, non ex oblatione; de hac consuetudine ejus, benevolentiam ejus sperabo. Itaque hic qui non ex operibus justitiam magnificabat, sed gratuitam Dei gratiam introducebat, Custodi me, dixit, Domine, quia in te speravi. Dicam Domino, Deus meus es tu. Potestas enim Domini in eo est, ut faciat in servum quod vult, non quod necesse habet. Si autem operibus merces debetur; id mihi retribuet, quod necesse habuerit, non quod voluerit. Si enim operatus fuero, velit nolit, debetur mihi merces, et evacuabitur per haec gratia Dei, sicut Apostolus ait: Nam qui operatur, merces illi accepta fit per debitum, non per gratiam; sed qui se non ex operibus [Col. 0893B] suis, sed ex gratia Dei salvum fieri vult, sicut oportet nos omnes credere; hic sperans in Deum constituet sibi bonum quod voluerit Deus, non quod necesse habuerit, ac per hoc significanter ait, VERS. 2: Dixi Domino, Deus meus es tu. Neque enim umquam Dominus gratias agit servo, si fecerit quod jusserit; sed per haec omnia exspectari volet benevolentiam suam et gratiam, sicut et Dominus docet dicens: Quis ex vobis habet servum arantem aut pascentem? Numquid cum venerit domum, dicit ei, transi et recumbe? sed dicit, transi et ministra mihi, et tunc manducabis. Numquid agit dominus illi gratias servo, quia sic fecerit? amen dico vobis quia non agit. Sic et vos cum omnia feceritis quae jussero vobis, dicite: Servi inutiles sumus: quod necesse habuimus, fecimus (Luc. [Col. 0893C] XVII, 7). Igitur qui agnoscit se Deum habere, talem exhibere debet servitutis humilitatem. Sed haec confessio non est operum, sed fidei. Itaque novi Testamenti bene annuntiator ait: Dixi Domino meo, Deus meus es tu. Et quid post haec dicit?

5. Quoniam bonorum meorum non indiges, VERS. 3. Sanctis qui sunt in terra. Quid tam consequens erat, quam quod ait, bona sua necessaria non esse sanctis terrae, neque ea bona Domini ad usum esse sanctorum terrae habitatorum? Quae autem sunt bona Christi, quae bona Novi Testamenti, nisi gratuita, nisi peccatorum remissio? Haec bona sanctis terrae necessaria non sunt. Non egent qui sani sunt medico, sed qui male habent (Marc. II, 17). Et proprie illos qui se in operibus suis justificant, sanctos non coeli [Col. 0893D] sed terrae appellavit; ex hominibus enim laus eorum, non ex Deo est: quales fuisse eos Dominus notat, justificantes se in conspectu hominum, qui reprehendentibus quod cum publicanis conviveret, Non veni, inquit, justos facere salvos, sed peccatores (Ibid.). Igitur gratia gratuita et remissio peccatorum justis necessaria non est; sed utique justis qui se justos putant; nam vere justus ex fide venit (f. vivit). Isti itaque sancti non indigent bonorum filii sui. Itaque infra ait: Non congregabo synagogas eorum de sanguine meo. Non est enim talibus redemptio per sanguinem meum necessaria, qui se justos esse arbitrantur.

6. Sed quare ait: Ipsi miras fecerunt voluntates tuas in se; VERS 4: multiplicatae sunt infirmitates eorum: [Col. 0894A] post haec acceleraverunt? Tractat hunc locum Apostolus plenissime ad Romanos, quod lex introivit ut amplificaretur peccatum. Ubi amplificatum est peccatum, ibi gratia abundavit (Rom. V, 20). Postquam enim repudiantes gratiam Dei inventi sunt in operibus legis, infirmis mira facta est voluntas Dei, qua ad gratiam suam provocabat eos. Quicumque ergo vult salvus esse, oportet ut gratia Dei liberari velit. Itaque bene psalmus ait: Ipsi miras fecerunt voluntates tuas in se; multiplicatae sunt infirmitates eorum: post haec acceleraverunt. Cum enim multiplicatae sunt infirmitates eorum qui se in operibus justificari volebant, mirae factae sunt voluntates Dei quae ad fidem gratiae vocabant. Horum igitur synagogas, ait, non aggregabo de sanguine meo: id est, non redimam [Col. 0894B] eos qui redemptionem meae gratiae non requirunt. Nec memorabor, inquit, nomina eorum per labia mea. Qui enim in operibus suis vult salvus esse, hic beneficium meum non confitetur: et qui me confessus non fuerit coram hominibus, nec ego confitebor illum coram Patre meo qui est in coelis (Matth. X, 32). Quod si hos tales non fuerat congregaturus, supererat ut ostenderet quos in haereditate accepturus esset. Itaque ordine subjungit:

7. VERS. 5. Dominus portio haereditatis meae et calicis mei: tu es qui custodisti mihi haereditatem meam. Si enim eos qui ex operibus justificantur repudiabat, eos utique quos Deus per gratiam salvos faciebat, habere malebat. Itaque significanter ait: Dominus portio haereditatis meae. Cum enim Dominus gratia [Col. 0894C] sua salvos fecerit illos, quos ille in haereditatem dedit; vere Dominus est portio haereditatis ejus. Servavit autem obsequium filius, ut haereditatem suam non in sanguine suo quaesitam praedicaret; sed per Deum donatam sibi diceret a Deo, ut et calicis sui, id est passionis, Dominum portionem esse confiteatur. Etenim si passione Domini redemptae sunt gentes de peccato, ipsa tamen passio Domini voluntas Patris fuit, sicut testatur in evangelio dicens (ut homo loquitur quem suscepit): Pater, transeat calix iste a me: verumtamen, non quod ego volo, sed quod tu (Matth. XXVI, 39). Igitur si voluntatem Domini consideres, ipse confessus est dicens: si fieri potest, transeat iste calix a me. Unde etiam redemptio gentium non in voluntate Filii, sed in voluntate [Col. 0894D] Patris recipienda est. Non enim quod ego volo, inquit, sed quod tu. Igitur hanc ipsam gratiam qua per mortem ejus redemptae sunt gentes, non sibi Filius, sed Patri assignat. Itaque et haereditatis suae et calicis portionem Dominum esse asserit.

8. VERS. 6. Funiculi, inquit, ceciderunt mihi in potentissimis: etenim haereditas mea maxima est mihi. Fuit enim consuetudo vetus, ut et fines possessionum in funiculo mensurarentur: ideoque hic cum de haereditatis suae portione loqueretur, funiculi, inquit, ceciderunt mihi in ipsis potentissimis. Accipimus autem rei hujus testimonium ex cantico Moysi, ubi scriptum est: Cum dispersit Deus filios Adae, et statuit fines gentium secundum numerum angelorum Dei, [Col. 0895A] et facta est portio Domini populus ejus, Jacob funiculus haereditatis ejus (Deut. XXXII, 8). Et merito hic qui portionem haereditatis suae Deum esse dixerat, funiculos possessionis suae in ipsis potentissimis cecidisse dicebat. Quid enim nisi potentissimi sunt, quos Dominus justificat, quos Dominus honorificat? Quis accusabit electos Dei? Deus qui justificat? quis damnavit (Rom. VII, 33)? Igitur qui in talibus haereditatem suam futuram esse dicebat, merito ait: Funiculi ceciderunt mihi in ipsis potentissimis. Quod autem ceciderunt, ait; nemo sic accipiat, quasi deteriorem factam haereditatem suam dicat, quia omne quod cadit deterius fiat; sed usus est proprio verbo et necessario. Ubi enim quis non propter meritum eligitur, ibi quasi quaedam sors cadit gratiae; sicut [Col. 0895B] in assumptione apostoli qui subrogatus est in locum Judae, scriptum est, quia sors cecidit super Matthiam (Act. I, 26). Itaque quia non nisi ex gratia Domini talis sibi haereditas sorte contigerit, significanter ait: Funiculi ceciderunt mihi in ipsis potentissimis: etenim haereditas mea maxima mihi est. Hic novus Adam loquitur

9. VERS. 7. Benedicam Dominum qui intelligere me fecit: nihil enim scit Filius, nisi quae vidit et audivit a Patre. Itaque benedicit eum, qui intelligere se fecit. Et vere hic intellectus non ex homine, sed ex Deo est. Nam quis hominum duabus positis haereditatibus, quarum altera sit in operibus magnifica et dives, altera pauper et egens; eligat eam quae aliena egeat misericordia? Verum Filius edoctus a [Col. 0895C] Patre, mavult in his haereditatem qui in Deum sperent, quam qui in operibus suis justificantur. Ita pulchre ait: Benedicam Dominum qui intelligere fecit me: adhuc autem et sicut in nocte erudierunt me renes mei. Quid eum erudierunt renes sui? scilicet, ait, intelligere eum fecerunt, melius esse sperare in Domino, quam in suo opere justificari. Nam et ipsum Dominum nonne renes sui quasi in nocte erudierunt sperare in Deum? Nam et contristata est anima ejus usque ad mortem. Didicit sperare in Deum, et hoc est quod ait in hunc se intellectum eruditum esse a renibus quasi in nocte. Et sequentia enim ostendunt de passione eum sua dicere, cum subjungit:

10. VERS. 8-10. Providebam Dominum in conspectu [Col. 0895D] meo semper, quia a dextris est mihi ut non commovear. Propter hoc jucundatum est cor meum, et exsultavit lingua mea, insuper et caro mea habitabit in spe: quia non derelinques animam meam in infernum, neque dabis sanctum tuum videre corruptionem. Et textus quidem hic et ordo manifestus est: sed quod renes nominavit, et quasi in nocte, ait, erudierunt me; ne obscuriora videantur, interrogemus. Deus scrutator dicitur renum et cordis, in quibus quasi duobus locis hominis secreta teneantur. Sed in corde quidem secretum animae, in renibus vero secretum carnis est; quas subinde inter se diversitates interioris et exterioris hominis etiam Apostolus docet cum ait: Consentio legi secundum interiorem hominem; sed video [Col. 0896A] aliam legem in membris meis repugnantem legi mentis meae (Rom. VII, 12). Et alio loco: Igitur ego ipse quidem mente servio legi Dei; carne autem legi peccati (Ibid. 25). Talem ergo ipse quamdam et Dominus noster Jesus sentire se refert dissensionem, ubi ait: Spiritus promptus, caro autem infirma: secundum interiorem enim hominem consentiebat legi Patris, ut pateretur; secundum exteriorem autem, ut ipse testatur, in carne trepidabat. Itaque quia renes secreta continent carnis quae infirmabatur in tempore passionis, eruditum se renibus suis ait, ut intelligeret ipse, licet esset Filius, sperare in Deum. Quod similiter de eo et epistola quae scribitur ad Hebraeos, sentit. Quamquam enim, ait, esset Filius Dei, didicit ex his quae passus est obaudientiam: et perfectus factus [Col. 0896B] est omnibus obaudientibus causa salutis aeternae (Heb. V, 8). Sic enim renes erudierunt eum, ut provideret Deum a dextris suis semper ut non moveatur. Scilicet de voluntate, spiritus promptus est, sed caro infirma. Et proprie sic eruditum se esse dixit renibus suis quasi in nocte; non dixit in noctem, sed quasi in nocte. Non enim penitus contenebrati sunt sensus ejus de timore mortis, qui dicebat: Verum non quod ego volo, sed quod tu (Matth. XXXVI, 39). Sed tamen non erat sine quadam perturbatione, qui infirmitatem et tristitiam fatebatur. Nam si alibi David ait: Metus mortis cecidit super me, timor et tremor occupaverunt me, et operuit me tenebra (Psal. LIV, 6); recte haec tenebra ex timore mortis veniens, quam minima fuisse in Filio Dei convenit, non nox, sed quasi nox [Col. 0896C] appellatur. Itaque significanter dicitur: Adhuc autem quasi in nocte erudierunt me renes mei. Quid autem erudierunt? Scilicet quod sequitur infra, ut provideret Deum in conspectu suo semper, quia a dextris ejus est ut non commoveatur.

11. Pro hoc, ait, jucundatum est cor meum, et exsultavit lingua mea; adhuc autem et caro mea habitabit in spe: quoniam non derelinques animam meam in inferno, neque dabis sanctum tuum videre corruptionem. Notas fecisti mihi vias vitae: implebis me laetitia cum vulto tuo: delectationes in dextera tua. Ergo et jucunditates in dextera Dei, quibus cunctis repletus est Filius. In dextris enim habebat Deum. Providebam Dominum, inquit, in conspectu meo semper; quia a dextris meis est. Ascendens autem in coelum, ipse [Col. 0896D] in dextris Patris factus est. In dextris quae sit istius dextrae sinistra, interrogemus. Novit ergo quodam loco Apostolus, arma justitiae dextra et sinistra, gloriam quidem et ignobilitatem. Dextra formam justitiae puto; ignobilitatem autem et infamiam sinistra. Attamen utraque justitiae arma sunt. Sed ut perveniamus ad dextra arma justitiae, in sinistris prius militandum est. Suscipienda est vero in hoc mundo ignobilitas, infamia, infirmitas, stultitia et caetera his similia; ut perveniamus ad nobilitatem, ad gloriam, ad virtutem, ad sapientiam: quae omnia accipiemus, cum pervenerimus illic ubi Christus est in parte dextra Dei sedens. Seminamur autem in ignobilitate, ut resurgamus in gloriam; seminamur in [Col. 0897A] mortalitate ut resurgamus in aeternitatem. Itaque Dominus noster passus in tempore passionis flagellorum ludibria atque sputaminum, cum accusaretur quasi blasphemus, cum intra latrones deputaretur, positus in tanta ignobilitate et infamia, quid nisi in sinistris armis justitiae militabat? Itaque tunc in sinistra Dei positus, providebat eum a dextris suis, ut non commoveretur. At vero posteaquam resurrexit et ascendit in coelum, perveniens ad dexteram, ad palmam justitiae, ad gloriam, ad nobilitatem, impletur laetitia cum vultu Dei, et habet delectationes in dextris ejus. A quibus nos spe cohortatur Apostolus dicens: Quia non sunt condignae praesentis temporis passiones ad illa ventura bona, quae adaperientur in nobis (Rom. VIII, 18). Propter quod et nos libentius in infirmitatibus [Col. 0897B] nostris gloriemur, ut protegat nos virtus Dei. Et nunc quidem sit nobis ipsis Pater in dextris ut non moveamur, translaturus nos postmodum in dextris suis, in divitias Domini nostri Jesu Christi: cui est gloria. Amen.



TRACTATUS DE PSALMO XXXI.

1. Psalmus David intellectus notat quam continet prophetiam. Apostolus docuit, quia Novum Testamentum annuntiaret per vocationem gentium. In quo justificanda erat fides sine operibus, et in quo futura promittebatur remissio iniquitatum et oblivio peccatorum per gratuitam gratiam Dei: et ad hoc manifesta est ratio. Sed operae pretium est persequi omnem psalmi textum, in quo affectus psallentis deprehendantur. [Col. 0897C] Quis viderit secundum carnem, tentationes introeuntes ad fidem? Vidit enim beatos quidem esse, quorum justitia ex operibus non computaretur. Lex enim intravit ut amplificarentur peccata: et lex iram fabricat: et ubi lex non est, nec transgressio. Quamobrem non immerito beatus vocabitur, qui non fuerit sub lege, sed fuerit potius sub gratia.

2. Verum fides haec qualis requiratur, notavit psalmista dicendo, VERS. 2: Neque inventus fuerit in ore ejus dolus. Credo utique talem virum quaerat, qualem venientem ad se Nathanaelem Dominus laudavit; quales non erant in Israel, quos ita Deus increpaverat per prophetas: Populus hic labiis me honorat, cor autem eorum longe est a me (Isa. XXIX, 13). Nec dubium est quin hoc sit dolus, aliud in labiis, aliud in corde habere. Itaque bene David in alio psalmo: Credidi, inquit, propter quod locutus sum (Psal. CXV, 10). Et Apostolus enarrat: quia corde creditur ad justitiam, ore autem confessio fit ad salutem (Rom. X, 10). Ita si in corde credat quod labia confitentur, non invenietur in ore ejus dolus. At si labiis quis honoret Deum, cor autem ejus longe inveniatur ab eo; dolus in ore ejus est, quo proprie in eo tempore notamur, in quo doctrinas hominum et consilia nostra sequimur, mandata Dei repudiantes. Sic enim scriptum est: Populus hic labiis me honorat, cor autem eorum longe est (Isa. XXIX, 13). Colunt me, mandata et doctrinas hominum sequentes (Matth. XV, 7). Sic et Dominus in Evangelio legis doctores hypocritas [Col. 0898A] vocat, praetereuntes voluntatem Dei, et consilia sua statuentes. Omnis autem hypocrita simulator est et dolosus est. Et profecto manifestus dolus est, fidem Deo promittere, et humanis consiliis credere. Hujusmodi autem viri nec remittere iniquitates, nec operire peccata possunt; quia salutem suam magis ponunt in consiliis hominum, quam in auxilio Dei. Denique quasi suam statim tentationem in vacillatione fidei notat propheta; et quasi semetipsum castigans, quid alii vitare debeant, commonet dicens: cum gravis super se manus Dei fuisset, hoc est perseverans in tentationibus multis, clamasse quidem ad Deum, sed in clamore non perseverasse: verum postremo tacuisse, et ex taciturnitate continuo inveterasse ossa sua.

[Col. 0898B] 3. Ossa autem spiritaliter quid aestimemus, frequenter notavimus: quia sicut corporis sui stabilimentum et fortitudo sunt ossa, ita et mentis nostrae stabilimentum et fortitudo patientia est; ita hic qui gravata super se manu Dei perseverare non potuit ad Deum, sed defecit et tacuit; inveterasse merito dicit ossa sua: id est consenuisse patientiam suam. Omne autem senium affert infirmitatem. Itaque et manifestum est infirmatam esse patientiam ejus. Et proprie posuit inveterasse, id est ad veterem impatientiam redisse: novus enim homo et nativitas nova habet perseverantem patientiam; inde Apostolus ait: Vexatio patientiam pariet, patientia probationem, probatio spem; spes autem non conturbat, quia charitas Dei diffusa est in corda nostra (Rom. V, 3). Igitur [Col. 0898C] quia in novo homine charitas Dei diffusa est in corde per Spiritum sanctum qui clamat: Abba Pater; merito perseverans est patientia ejus, ut possit dicere: Quis me dividet a charitate Dei? Vexatio, angustia, an nuditas, an fames, an gladius (Rom. VIII, 35)? At qui defecit clamando et sperando in Deum, benedicit quia inveteraverunt ossa sua; quod est, ad veterem impatientiam reversa sunt, deficiente novae nativitatis charitate, quae numquam de Patre desperat.

4. Quid ergo docet? Quoniam haec nobis fida repromissio est: quoniam si iniquitas aut operatio peccati, etiamsi gravis facta fuerit manus Domini super nos, et onera verit nos tentationibus multis, non deficere debet clamor noster ad Deum. Quid si tacuerimus? Quod revertamur ad veteres cogitationes, remedium [Col. 0898D] in nostris consiliis requirentes, adhibentes curas et sollicitudines, et per sapientiam nostram relinquentes spem quae est ex Deo, quae est firmior omnibus cogitationibus nostris. Et hanc quasi in tentatione notans propheta, psallit, VERS. 3 et 4: Quoniam tacui, inveteraverunt omnia ossa mea; cum clamassem tota die ac nocte; gravata est in me manus tua. Et quid novissime ait? Conversus sum in miseriam, dum infixa est mihi spina. Ideo aperte significat, ex hoc vitio quod in tentationibus supervenientibus clamare ad Deum et sperare desiisset, succedente silentio et taciturnitate, suscepisse se in cogitationibus curas et sollicitudines vitae suae, ac per hoc conversum se esse in miseriam, relicta scilicet spe adjutorii Dei: atque [Col. 0899A] significanter ait, infixam sibi esse spinam. Spinas enim in Evangelio Dominus docet curas et sollicitudines victus esse, quibus suffocatur verbum: aut quam hic propheta spinam, id est curam et sollicitudinem vitae, infixam esse sibi dicit, ex eo ex quo tacuerit et desierit clamare ad Deum, per quod conversum se esse in miseriam confitetur. Et quoniam hae curae et sollicitudines saeculares frequenter in animos nostros, etiam cum non attenduntur, irrepunt; Peccatum, inquit, meum cognitum mihi fac.

5. Et separavit, distinguens iniquitatem a peccato; quia iniquitas ignota esse minime potest. Cujus verbi magis aptior est significantia in graeco. Ansdayan enim vocant, per quod significatur tempus quo sine lege vixerit mundus, cum adhuc in gentili vita Deum [Col. 0899B] nesciret. Omnes autem conversi ad Dominum confiteantur necesse est, damnabilem fuisse prioris temporis vitam. At vero quia peccati nomen in hoc definimus, in quo quis intrat in curas et sollicitudines et cogitationes victus, quae quammultae et variae sunt, quarumque imagines invitis etiam bonis quam frequenter occurrunt; quis possit in sua observantia deprehendere? Itaque super hoc bene auxilium de Deo requirit propheta dicendo, VERS. 5: Peccatum meum cognitum mihi fac, Domine. Et in hoc peccati nomen a principio mundi et teneri, si ipsam protoplasti transgressionem discriminemus, manifesto invenimus. Sed de hoc longum erit persequi; aeque tamen sensus discriminantes inter peccatum et iniquitatem persequentibus quoque manifestantur. De [Col. 0899C] peccato enim petit, ut cognitum sibi fiat; ut vero iniquitatem non celaverit sibi inquit. Illud enim, quia sine scientia hominis non erat, supererat in eo medicina humilitatis ut annuntiaret illud, et confiteretur Domino. At vero peccatum, cujus varietas etiam ignoranti poterat obrepere, cujus multitudo fallere poterat et latere, ut cognitum sibi fieret deprecatus est. Perseveravit denique in significantia verbi; et quia iniquitatem a peccato separabat, dixit: Ego, inquit, renuntiabo adversum me iniquitatem meam, Domine. Adeo et hic non peccatum meum nuntiabo, Domine, sed iniquitatem. Peccatum enim annuntiare non poterat, cujus cognitionem sibi quaerebat a Domino. At vero iniquitatem quam in conscientia habebat, hanc, ait, annuntiabo adversum me coram Domino. [Col. 0899D] Iniquitati enim alia nulla medicina est, nisi confessio ad Deum. Facimus enim ignoranter quod agnitum facit Dominus, cum agnitionem ejus conversio fecerit, et necesse est poenitentia consequatur. Ita post iniquitatem hanc, si confessus fuerit coram Domino, et annuntiaverit illam adversum se, scilicet accusator sui factus, redimet impietatem cordis sui. Et hic prudenti ratione ait: Dixi: pronuntiabo adversum me iniquitatem meam, Domine; et tu remisisti impietatem cordis mei. Denique qui iniquitatem non confitetur Domino, superbiam adversum Dominum recipit, ac sic impietatem acquirit. Dominum enim non agnoscit patrem totius creaturae. Contra, propheta eum qui confitebitur, ac per hoc impietatis crimen [Col. 0900A] deprecatur, humilem vocat; quod est utique superbo contrarium.

6. Pro hoc enim, inquit, deprecabitur humilis et justus ad te in tempore recte. Est ergo tempus quando non est recte justus a Domino. Ipse propheta in subsequenti docet dicens, VERS. 6: Verum in diluvium multarum aquarum ad illum non appropinquabunt. Ergo in diluvio multarum aquarum non rectum est tempus, ut justus appropinquet ad Dominum; justi enim viri non est dare animae suae audaciam, sicut et lex dicit: Non dabis animae tuae audaciam. Quod si quis profundus et altissimus mysteriis Dominum quaerat, scrutetur omnia judicia ejus: et si forte ad sustinendos omnes fructus (f. fluctus) ejus existimet se posse sufficere, non erit iste vir justus, [Col. 0900B] neque utiliter in diluvio aquarum multarum appropinquare conabitur ac Dominum quaerere; quoniam in exaltatione sapientiae suae, profundi ejus absconsa pulsare pertentaverit. Sic et apostolus Paulus: Et ne in multitudine, ait, adapertionum exalter, datus est carni meae stimulus, angelus satanae qui me colaphizet: propter quod ter Dominum rogavi: et dictum est mihi: Sufficit tibi gratia mea: nam virtus in infirmitate perficitur (II Cor. XII, 7-9). Itaque et hic propheta, cum dixisset: quia justi et humiles in diluvio aquarum multarum non appropinquabunt ad Dominum, ostendit ipse quo magis sibi tempore Dominus requiratur, VERS. 7: Tu es, inquit, refugium meum a tribulatione circumdante me. Et hic ergo magis in infirmitatibus gloriatur, ut protegat eum virtus Dei, sicut [Col. 0900C] Paulus ait: Libentius ergo in infirmitatibus meis gloriabor, ut protegat me virtus Christi (Ibid. 9). Denique et subjunxit: Exultatio mea, libera me a circumdantibus me. Dominum exultationem suam vocat: quia non glorietur sapiens in sapientia sua, neque fortis in fortitudine sua; sed in hoc unusquisque glorietur, quod cognovit et timet Dominum. Exultatio ergo mea libera me a circumdantibus me.

7. VERS. 8. Intelligam et conjungar tibi in via hac qua ambulabis: firmabo in te oculos meos. Sequitur praeceptum quod mandatur: Post Dominum Deum tuum ambulabis. Et hoc est fidelis vir, non sibi ipsum eligere viam, sed ipsum sequi viam quam Dominus ostendit, illud putare rectum quod ille mandavit. Denique ait: Confirmabo in te oculos meos; ut scilicet [Col. 0900D] nullum aliud iter videant, nisi quod dirigat Dominus: quod ait in alio psalmo manifestius: Sicut oculi ancillae in manibus dominae suae, sic oculi nostri ad Dominum nostrum (Psal. CXXII, 2); scilicet, non quod ipsi verum intendere dirigamur; sed quod Dominus convertit oculos nostros, in cujus manibus esse debebunt; et quia in ejus potestate sit, ubi aperiat visum nostrum, ubi claudat.

8. Quod si quis ad hoc refugium Dei non sponte accedat, discamus quomodo talem castigat propheta, cui comparet, quid prohibeat. Nolite, inquit, VERS. 9, fieri sicut equus et mulus, quibus non est intellectus. Homo enim verbo obsequitur, et ad vocem obaudit. At vero quibus dici potest: Quaesivi et non fuit homo, [Col. 0901A] vocavi et non fuit qui exaudiret (Isa. LXIII, 5); ejusmodi sunt equus et mulus: in freno et camo cogendi sunt illuc ire quo nolunt. Ex quo postulat justus, ut dura cervix et durae maxillae eorum tormento et violentia molliantur. Et benigne propheta non vult illos duritiae suae relinqui, quicumque sponte non appropinquant ad Dominum: sed potius expostulat quibuscumque suppliciis pertrahantur, dummodo salvi fiant. Itaque ait: In freno et camo maxillas eorum deduc, qui non appropinquant ad te.

9. VERS. 9. Multa flagella peccatoris. Per haec enim Dominus salutem peccatoribus fabricat: inferendo enim plagas et tribulationes, superbiam peccatorum, ut timere consuescat, erudit. Sperantem autem in Dominum misericordia circumdabit. Neque enim aut [Col. 0901B] freno aut camo ducendus est, aut flagello arguendus ut appropinquet, cujus spes semper est in auxilio Dei. Itaque huic proxima est misericordia ejus. Quamobrem sicut propheta ait, VERS. 11: Jucundamini in Domino, et exultate justi, et gaudete omnes recti corde. Per Jesum Christum Dominum nostrum, cui est gloria in saecula saeculorum. Amen.



TRACTATUS DE PSALMO XLI.

1. Disciplinam enarrandi generaliter in omnibus psalmis servandam puto, ut prius titulus inspiciatur, et ad ipsum omnis psalmus aptetur. Neque enim aliquis tam stultus est, qui cum se de cedro promiserit esse dicturum, describat quercum: nedum Spiritus Dei quem locutum credimus per prophetam, aliud in [Col. 0901C] titulo notaverit, aliud in psalmi cantico dixerit, sicut in praesenti ea utique cantavit David quae intellectus esse deberent filiis Core (Num. XVI, 8): sic enim est praetitulatio psalmi. Legimus autem synagogam Core in tempore Moysi adversus ordinationem Dei murmurasse, ut summam ministrationis sacerdotii quam Aaron et filii ejus secundum voluntatem Dei susceperant, usurpare sibi et rapere niterentur. Quod vitium cupiditatis Apostolus notat et monet quodammodo arguens: Ita dico vobis per gratiam quae data est mihi in omnibus vobis, ne supra modum sapiatis, quam sapere vos oportet (Rom. XII, 3); sed in eo sapiat unusquisque vestrum secundum quod et Dominus impertivit mensuram fidei: Sicut enim in uno corpore multa membra habemus, omnia autem membra non eosdem actus [Col. 0901D] habent; sic multi unum corpus sumus in Christo, alter autem alterius membra, habentes charismata diversa (Ibid. 4 - 6). Igitur alii datur ministratio, alii prophetia, alii virtus, alii sermo doctrinae. Quod si quis supra modum sapere volens egrediatur mensuram partitionis Domini, invenitur in stultitia Core, vocabiturque spiritualiter filius Core: et his talibus cantabitur intellectus, psalmus iste quem docet.

2. VERS. 2. Sicut cervus desiderat ad fontes aquarum, sic desiderat anima mea ad Deum vivum. Arbitror enim non sine causa fontes positos aquarum, cum proximum fuisset, ut diceret, sicut desiderat cervus ad aquas; sed maluit ad fontes aquarum nominare, id est originem et principium aquarum; sciens [Col. 0902A] videlicet per sapientiam spiritalem quae sola novit radices arborum, et naturas bestiarum, etiam hoc mutum animal, non proximas quasque aquas, sed ipsos aquarum fontes desiderare, mundiora et puriora rivorum appetere principia. Quo exemplo commoneri vult, ut et nos ad ipsum fontem vitae et sapientiae Dominum, qui est omnium caput, desideremus. Unus est enim iste fons, ex quo multae spiritualium aquarum divisiones efficiuntur, ut curationes, ut prophetiae, ut genera linguarum, ut ministrationes, ut sermo scientiae, ut sermo doctrinae. Sed et proximorum modi non ita appetendi sunt, ut per aemulationem et concertationem et discordias, ipsius fontis desideria negligamus. Negligimus enim eum, quotiens nolumus mensuram divisionis ejus et ordinationis in pace et [Col. 0902B] charitate servare. Ita in similitudinem filiorum Core figurati quicumque in hac superbia invenientur, commonebuntur hoc psalmo, ut intelligant potius ad quod intendere debeant desiderium suum, dicente justo: Sicut desiderat cervus ad fontes aquarum; sic desiderat anima mea ad Deum vivum.

3. VERS. 3. Quando veniam et parebo ante faciem Dei? Factae sunt mihi lacrymae meae panes die ac nocte, dum dicitur mihi quotidie, Ubi est Deus tuus? Sed de hoc ipso, quando veniam et parebo, ostenditur nobis quoniam non de proximo impetrabile est; et nisi fuerint nobis panis lacrymae nostrae die ac nocte, nequaquam perveniatur ad faciem Domini. Et debet intellectus filiorum Core doctrinae ordinem sequi, ut sciat per multas tribulationes et vexationes et imperia (f. improperia) pervenire [Col. 0902C] usque ad domum Dei, ne exaltetur in superbia sua, sciens quod virtus in infirmitatibus magis probatur, neve sibi rapiat dignitatem, quia Apostolus ait: Id sapite in vobis quod et in Christo Jesu: qui cum esset in forma Dei, non rapinam existimavit se esse parem Deo; sed humiliatus est, formam servi accipiens, et habitu inventus ut homo. Exinanivit se usque ad mortem, mortem autem crucis (Philip. II, 5-8); in qua cum esset affixus, audivit haec improperia: Ubi est Deus tuus? cum dicerent ei exprobrantes: Veniat et liberet eum (Matth. XXVII, 43). Docetur ergo, ut dixi, synagoga Core, per quantas tribulationes et lacrymas accedatur ad domum: quas sibi lacrymas pulchre ait propheta in pane fuisse, id est in cibum vitae aeternae; et ex ordine venit, ut in subsequentibus dicat:

[Col. 0902D] 4. VERS. 5. Haec memini, et effudi in me animam meam, quia transibo in locum tabernaculi admirabilis usque ad domum Dei. Et quidem aliquantulum hic praeloquendum puto de signantia verbi, quid sit effudi. Ideo se effudisse dicit, quia transiturus esset in locum tabernaculi usque ad domum Dei. Bona autem spiritus sunt transitus usque ad domum Dei. Effundere ergo animam, spei bonae operatio est: sed quid de communi ejus novimus? quia quidquid effunditur, projicitur et perit, nec tam salvum est quam cum retineatur in vasculo. Hoc enim est effundere, quod alicubi clausum habueris id foras fundere. Ita qui dixit, effudi animam meam, non aliud dixisse intelligendus est, quam projeci et perdidi et vilem habui. [Col. 0903A] Quomodo ergo ideo projecit et perdidit, quia transiturus esset in locum tabernaculi usque ad domum Dei? nisi forte manifestum facit praeceptum Dei, qui ait discipulis suis: Quicumque salvaverit animam suam, perdet illam; et quicumque perdiderit, salvam faciet eam (Luc. XVII, 33). Et revera ordinem tenuit: cum enim praelocutus de tribulationibus fuisset, quoniam factae essent lacrymae ejus panis die ac nocte, dum dicitur ei quotidie, Ubi est Deus tuus? Haec, inquit, memini, et effudi in me animam meam: in quo non aliud dixisse intelligendus est, quam projeci et perdidi et vilem habui. Quomodo ergo animam Deo projecit? Scit enim justus, quotiens superveniunt tribulationes et persecutiones et improperia propter nomen Dei, perdendam esse et projiciendam et vilem habendam animam, ut [Col. 0903B] salva fiat in die Domini; ideoque et hic significanter, non ideo se fudisse animam suam ostendit, quia desperaverit de spe vitae futurae; sed ideo effudisse animam, quia transiturus esset in loco tabernaculi admirabilis usque ad domum Dei. Docti igitur hoc psalmo, quotiens persequetur inimicus et improperabit nobis nomen Domini, effundamus ei animas nostras, perdere eas, parati, ut salvas faciamus illas: non ideo effundentes eas, quasi desperemus de fiducia adjutorii Dei; sed ideo quia certi simus reddendas illas esse nobis, et transituros nos esse in loco tabernaculi admirabilis usque ad domum Dei.

5. Quisquis autem hic locus sit admirabilis tabernaculi, in quo transitus erit usque ad domum Dei, jam hic interrogare incipiamus. In veteribus libris [Col. 0903C] invenimus tabernaculum a Moyse factum Deo Israel, in quo arca testamenti tenebatur (Exod. XXVI, I), et in hoc omnia celebrata mysteria, et hic eos prius hostias offerentes apparuisse ante faciem Dei, usquequo per Salomonem aedificata est domus Dei, transivit arca ex tabernaculo pellium in templum lapidibus instructum: sed illud tabernaculum quod in deserto fuerat, et illae pelles quae ante tecta templi cooperiebant, ministerio admirabiles fuerunt. Denique in Canticis canticorum initia sua sponsa sic laudat: Nigra sum et bona, filiae Jerusalem, sicut tabernaculum Cedar, sicut pelles Salomonis (Cant. I, 4). Et in alio psalmo David licet in atria Domini concupisceret; laudat tamen et tabernacula ejus dicens: Quam admirabilia, inquit, Domine, concupiscit anima mea in atria [Col. 0903D] Domini (Psal. LXXXIII, 2). Est enim quidem admirabile tabernaculum Dei; sed magis concupiscenda domus Dei. Denique et ipse David pacifico jam regno Israel, cum arca Dei in Sylon sub pedibus (f. pellibus) tabernaculi moraretur, concupiscit aedificare domum Dei. Sed quid illi ait propheta? Non mihi aedificabis domum (II Reg. VII, 7): non est omnium aedificare domum Dei. Itaque quasi ad majores ascensiones, transitus nobis est faciendus in loco tabernaculi, ut perveniamus usque ad domum Dei. Et admonemur de exemplo Jerusalem, quia non prius aedificatur domus Domini, nisi hoste victo atque peccato: sed tamen tamdiu in tabernaculo sumus, quousque desertum transeatur, et intretur [Col. 0904A] in terram Jordanis, initium repromissae haereditatis, debelletur omnis Chananaeus hostis.

6. Id autem interest inter dignitatem tabernaculi et domus, quod in tabernaculo non semper degitur; at vero in domo semper, sicut in ascensionibus significat David dicens: Quoniam elegit Dominus Sion, complacitam habuit inhabitationem sibi: haec requies mea in saeculum saeculi (Psal. CXXXI, 13). At vero in tabernaculo non habet requiem: movendum est enim in tempore belli, in quo et recedebat nubes ab eo quae significabat praesentiam Dei: quae recte comparabitur similitudo nobis, quamdiu in hoc corpore peregrinamur, in hac aequanimitate vincamus omnia vitia ejus, ut nullus hostis vivens aut vigens relinquatur. Visitabit enim nos etiam in tabernaculo Deus, [Col. 0904B] et in tempore quietis: at ubi exorta fuerit pugna cum vitiis, constringendum est tabernaculum nostrum, et ad expeditionem belli praeparandum; nec poterit expandi, nec delectari in requiem Dei tempore quo fiet interpellatio vitiorum: et praecedet te Deus quidem in pugna, ut si ambulaveris post eum, facile vincas hostes tuos, habitare autem illo tempore in te non potest. Itaque licet vincas, licet exsuperes vitia carnis, ex ipsa tamen conflictatione contaminas manus tuas in sanguine tuo. Nec idoneus eris in hoc tempore aedificare domum Domini, sicut reprobatur David qui operatus esset in sanguine. Ille autem aedificat domum Domini qui intrat in requiem, qui nullis inquietatur vitiis, cui omnis hostis extinctus est, qui possit dicere: Mihi autem mundus crucifixus [Col. 0904C] est et ego mundo (Gal. VI, 14); apud quem omnia vetera transierunt, nova facta sunt, quale regnum Salomonis in figuram nostri refertur. Sed si in hujus vitae cursu nemo tam perfectus inveniatur, qui mundus ab omni interpellatione peccati pervenire in domum Dei possit: potero tamen ita dicere, quoniam transibo in locum tabernaculi usque ad domum Dei: id est in hac vita praesenti, ut quandiu in hoc mundo sum, in locum transeam tabernaculi; quippe cum quotidie pugna contra carnem et sanguinem, contra spiritualia nequitiae gerenda sit. At cum resoluta fuerit inhabitatio tabernaculi hujus, sicut Apostolus ait, et accipere domum non manibus fabricatam, sed aeternam in coelis; cum transfiguratum fuerit corpus humilitatis nostrae in similitudinem corporis filii Dei: [Col. 0904D] tunc perveniam in domum Dei, quo tempore possit in aeternum habitare in me; et recte psallam, quoniam transibo in locum tabernaculi admirabilis usque ad domum Dei.

7. Erit autem hic transitus meus in voce exultationis et confessionis, sonus epulantis. Nec mirum autem si umbra futurorum bonorum habuit imaginem hujus jucunditatis, vel cum David transferens arcam Dei de tabernaculo Sylon, intrabat in Jerusalem cum choro et tympanis diem festum agens, vel cum Salomon aedificato templo intulit omne ministerium in multa exultatione cantantium et psallentium Deo. Nec mirum, inquam, cum unusquisque nostrum tabernaculum hoc corporis sui commutabit in illam domum non manu [Col. 0905A] factam, sed aeternam in coelis, si erit transitus ejus in voce exultationis et confessionis sonus epulantis.

8. Hanc igitur spem qui percepit, merito interpellavit tristitiam animae dicendo, VERS. 6: Ut quid, anima, tristis es, et ut quid conturbas me? Spera in Deum, quoniam confitebor illi, salutare vultus mei et Deus meus. Et vide nisi conveniat intellectui huic quem secuti sumus, ut in tempore persecutionis et improperii nominis Dei hujusmodi spe consoletur animam justus. Ut quid tristis es, anima, et ut quid conturbas me? Spera in Deum quoniam confitebor illi. Sed quoniam fieri non potest, ut projiciens animam suam in mortem non aliqua contristatione turbetur, quippe cum ipse omnium virtutum Dominus, ipse princeps fidei, ipse Filius Dei, qui antequam in tempus crucis [Col. 0905B] veniret, ac fiducia loquebatur ut diceret: Nemo auferet animam meam a me, potestatem habeo ponendi animam meam et iterum resumendi eam (Joann. X, 18); idem tamen in proxima hora mortis, perturbata est, inquit, anima mea usque ad mortem (Marc. XIV, 34); et, Pater, si fieri potest, transeat calix iste a me (Matth. XXVI, 39), et in novissimo gemitu: Deus, Deus meus, ut quid me dereliquisti (Matth. XXVII, 46)? Ita et psalmus iste imaginem persecutionis in ordinem ostendens, quantae conflictiones tribulationesque sustinendae sint justo, per quas tentanda et probanda sit fides ejus; ideo ait, VERS. 7: Deus meus, turbata est in me anima mea. Quis enim est cujus non turbetur anima in tempore persequentium nomen Dei? Praeter illam enim necessitatem fragilitatis humanae, [Col. 0905C] praeter corporales trepidationes, est quaedam peculiaris fidei perturbatio, cum videantur persecutores nominis Dei increscere et dominari, nec vindicare Deus famulos suos, nec subvenire tribulationibus eorum, nec extendere adversus inimicos suos potentem dextram suam. Et ideo quia nemo in hujusmodi tempore sensum judiciorum Dei retinet, pulchra est illa exclamatio Domini: Deus, Deus meus, quare me dereliquisti (Ibid.)? qua ostendit se non intelligere causam quare sit derelictus. Et si ille sapientiae magister et enarrator Patris, Filius sic perturbatur, ut interroget Patrem ut quid dereliquisset; quid facient reliqui quamlibet justi, cum judiciorum Dei altitudines supervenerint eis? Verumtamen docet psalmus, quid in his perturbationibus retinere et solum facere debeamus. [Col. 0905D] Oportet enim omnem virum justum cum tentatur, cum tribulatur, cum angustiatur, cum in perturbatione animae venit, etsi quare haec sibi accidant non intelligit, fidem tamen non relinquere, nec condemnare credulitatem, quam docuit propheta dicendo: Propterea memor ero tui, Domine, de terra Jordanis et Hermonis a monte modico. Nam quia perturbata est in me anima mea, propterea, inquit, memor ero tui de terra Jordanis et Hermonis. In terra enim Jordanis introitum significat repromissae haereditatis populo Israel. Et quoniam nos spiritualibus spiritualia comparantes, nobis haereditatis introitus fides existimatur. Haec est enim janua repromissionum nostrarum. Itaque ubi initium fidei nostrae [Col. 0906A] commendare voluit Propheta, ibi terram Jordanis et montem Hermonem nominavit. Sic et in Canticis canticorum ubi prima vocatio Ecclesiae facta est: Veni, inquit, a Libano, sponsa; veni a Libano, sponsa; veni a Libano (Cant. IV, 8): transiens transibis, et transibis ab initio fidei, a capite Hermon. Nec moveat quemquam quod in hoc loco et Sanir nominatus est, cum idem sit mons Sanir qui Hermon, quem in terra Jordanis constitutum esse historia docet per Moysem in Deuteronomio. Et accepimus, ait, in tempore illo terram de manibus duorum regum Amorrhaeorum, qui erant secus Jordanem, a torrente usque Hermon Sanir (Deut. III, 8). Amorrhaeus nominavit illum Sanir. Caput ergo Hermon quod est in terra Jordanis, initium vocatur fidei. [Col. 0906B] Ideo illic et Joannes primus praecursor auditur, et Joanni primum Christus ostenditur: illic Spiritu sancto Dominus adimpletur, illic paternae vocis testimonium redditur: Hic est filius meus in quo complacui (Matth. III, 17). Hic progrediens initia virtutum, hic initia signorum quibus Filius Dei creditur operatus.

9. Merito igitur caput Hermon initium fidei vocatur: unde memores nos esse oportet salutare vultus nostri Deum nostrum, quotiens in tentationibus anima nostra turbatur. Initium enim fidei simplex prima credulitas, qua via intramus ad fidem Dei per Jesum Christum. Sapientia vero inter perfectos quaeritur (I Cor. II, 6): quae varietates sint judiciorum Dei, quae altitudines cogitationum ejus. Ita etsi in tempore persecutionum, [Col. 0906C] in perturbatione mortis instantis defecerit sapientia, initium tamen fidei non relinquatur: sed saltem simplici illa et nuda credulitate memores simus Dei, scientes quia non habeat in nos inimicus potestatem, nisi quantum permittitur. Non abutamur tamen insipientis mulieris jactatione, qua dictum est: Ubi sunt opera justitiae Dei? Job, quid profuit timor Domini (Job. XXII, 3)? Sed quoties in hanc perturbationem veniet cogitatio, justum erit secundum hujus psalmi doctrinam dicere: Deus meus, perturbata est anima mea; propterea memor tui ero de terra Jordanis et Hermonis de monte modico. Ergo et significanter monti Hermoni modici addit appellationem: fidei enim initium mons pusillus, et cui multae ascensiones usque ad regnum coelorum per contumelias, per injurias, per tribulationes, [Col. 0906D] per mortem crucis credere in Deum primus ascensus est: quoties enim in illo vertice amarissimo crucis perturbabitur anima mea de initio fidei, de monte modico; memor ero, Domine, qui es salus vultus mei.

10. Abyssus enim abyssum invocat in voce cataractarum tuarum, id est fluctus tentationis Dei, qua terra patietur: quia altitudines cogitationum et judiciorum ejus quis novit? Diluvium est sensus Domini, cujus magnitudinem ostendere volens justus, quoniam de tribulationibus suis loquebatur: Abyssus, inquit VERS. 8, abyssum invocat, in voce cataractarum ejus.

11. Omnes altitudines tuae et fluctus tui super me transierunt. Reddit causam cur turbata est anima ejus: [Col. 0907A] abyssus enim abyssum invocat in voce cataractarum. Praelocuti quidem jam sumus, quid esse abyssum putaverimus; reddimus tamen rationem quid de hoc ipso propheta ait: Judicia tua, Domine, abyssus multa (Psal. XXXV, 7): magnum enim profundum est in altitudines judiciorum Dei, quasi in nos ita frequenter ut judicium judicia consequantur quae caro emergat, quae caro sustineat? Vide apostolum, licet in pace tractaret, intendens tamen mysterium Dei, perturbatus exclamat: O altitudo sapientiae et scientiae Dei! quam inscrutabilia judicia ejus, quam investigabiles viae ejus (Rom. XI, 33)! Haec igitur altitudo cordis Dei recte abyssus nominatur, cujus profundum nemo cognoscit: multae enim altitudines, ubi nullus est finis. Et merito hic nos abyssus ad abyssum invocat in voce [Col. 0907B] cataractarum tuarum. Species quasdam abyssorum constituamus, quo tractatus magis luceat. Ecce Filius Dei in multis signis et virtutibus veniens curat multorum varias aegritudines, et accusatur quod faciat sanitates. Quis unquam male audivit qui bene fecerit? Et admittit Pater tam impiam contumeliam Filii sui: ecce una abyssus. Judicia Dei struuntur, comparantur falsi testes quasi adversus blasphemum et irreligiosum, cum esset solus verus Dei testis: et dicunt impii testimonium, et obtinent causam: ecce altera abyssus consequitur priorem. Colaphizatur, flagellatur, in ludibriosum habitum componitur, exsultat et subsannat inimicus, in Filium Dei longa omnis transit impietas: ecce jam tertia abyssus supervocatur, damnatur in cruce gloriae Dominus, inter latrones et [Col. 0907C] impios deputatur. Vide quanta judicia abyssus consequatur, ut merito ab hoc dici possit: Omnes altitudines et fluctus tui super me transierunt.

12. Et hic jam satis dictum puto. Sed ne aliquis requirat et studio praeterisse nos existimet, quid sit quod ait: In voce cataractarum tuarum abyssus abyssum invocat, modice de cataractarum voce repetamus. Habent utique hae visibiles aquarum cataractae voces suas, quia emissiones fluminum sonare et strepere necesse est. Et quoties ex infinito lacu stagnorum vel fontium eructatione surgunt in exitum flumina, cujus profundum nequaquam deficere et exhauriri queat; bene de his dicitur abyssus abyssum invocat in voce cataractarum. Sed nos meminisse debemus de quibus abyssis loquatur propheta, de quibus [Col. 0907D] etiam praelocuti sumus. Itaque et cataractas horum nosse debemus: omnes autem eructationes judiciorum Dei per voces prophetarum invenimus sonuisse, quas hic cataractas appellatas existimo. Abyssus abyssum invocat in voce cataractarum. Post praedicationem prophetarum consecuta sunt Dei judicia, et velut vocarunt se in illam vocem quam praemiserat ut sequerentur. Vox cataractae fuit: Opprimamus justum quia inutilis est nobis, et contrarius est operibus nostris, et Filium Dei se nominat (Sap. II, 12). Altera vox cataractae est: Sicut ovis ad victimam adductus, [Col. 0908A] et sicut agnus coram tondente se non aperuit os suum (Isa. LIII, 7). Est et alia vox: Foderunt manus meas et pedes meos, dinumeraverunt omnia ossa mea (Psal. XXI, 17). Est et illa vox: Diviserunt vestimenta mea, et super vestimentum meum miserunt sortem (Ibid. 19): et in siti mea potaverunt me aceto (Psal. LXVIII, 22). Et quid necesse est nunc omnes voces cataractarum referre, cum pleni sunt libri prophetarum de contumeliis et passione Domini? Quoniam ergo omnes praedicationes etiam rerum gestarum fides secuta est, in hanc vocem cataractarum abyssus abyssum invocavit, ut suppleret scilicet effectus sonos earum. Igitur quia de talibus abyssis loquebatur propheta, opportune subjungens ait:

13. VERS. 9 et 10. Inter diem mandavit Dominus [Col. 0908B] misericordiam suam, et nocte manifestavit: apud me oratio mea Deo vitae meae: dicam Deo, susceptor meus es, quare oblitus es? Dat videlicet doctrinam et consolationem omnibus justis, ut si ex multis tentationum fluctibus operti, perturbationem sensus patiuntur, quae tenebrae oculorum nox vocatur; meminerint quia semper in hanc noctem manifestatur misericordia Dei potens, nisi sit tempus causa miserandi. Sed cum in periculum venerimus, et perturbatio ex desperatione vitae quamdam cordi nostro fecerit noctem, tunc si potuerimus dicere: Apud me oratio Deo meo: dicam, susceptor meus es, quare me dereliquisti? Hoc ergo in nocte retinendum est; et cum caeteri sensus perturbantur, hoc tamen deficere non debet quod clamemus ad Dominum: quare me dereliquisti? [Col. 0908C] de quo sermone prius tractavimus: quia etsi causa judiciorum Dei non intelligamus quare nos in aliquibus tentationibus relinquat; deficere tamen nos non oportet, quin ab ipso misericordiam deprecemur.

14. Quare, inquit, tristis incedo, dum affligit me inimicus, VERS. 11, et confringit ossa mea? Haec ergo semper etiam in nocte apud justum erit oratio ejus. Quod autem ait: Confringit ossa mea: non utique, proxima mors, subintelligendum est; sed quia hic in tribulatione frangebatur patientia ejus, quae est stabilimentum et fortitudo mentis nostrae, sicut ossa sunt corporis: ossa patientiam vocavit, quae cum assiduis tribulationibus confringetur: dum confringit, ait, ossa mea, improperabant tribulantes me, cum dicerent quotidie: Ubi est Deus tuus? Sed licet hanc [Col. 0908D] gravem manum sentiat justus, quid tamen fieri necesse sit, et quod remedium obtinendum sit in persecutionibus, docet dicens, VERS. 12: Ut quid tristis es, anima mea, ut quid conturbas me? Spera in Deum, quia confitebor illi, salutare vultus mei et Deus meus. Quo nobis proposito exemplo, si qua vexatio, si qua pressura, si quod improperium nominis Dei venerit super nos, si tristis erit anima nostra, si perturbabitur, nos dicamus: Spera in Deum, quia confitebor illi, protegente Jesu Christo Domino nostro, cui est gloria in saecula saeculorum. Amen.



[COMMENTARIUS IN EVANGELIUM MATTHAEI.]




[Col. 0909]
ADMONITIO DE COMMENTARIO IN EVANGELIUM SANCTI MATTHAEI.

[Col. 0909A] I. In Scripturis exponendis qui primas inter Latinos Hilarius obtineat. Quid senserit de Tertulliani scriptis.---Versionem tractatuum Origenis in Lucam nonnullis a se exposcentibus, hunc Hilarii Commentarium una cum altero Victorini misit Hieronymus, gratulans quod Scripturis exponendis jam pridem ipsi etiam Latini operam navassent. Commentarios, inquit prologo, qui Origenis in Lucam explanationi praefixus est, viri eloquentissimi Hilarii, et B. martyris Victorini, quos in Matthaeo diverso sermone, sed una gratia Spiritus ediderunt, post paucos dies ad vos mittere disposui, ne ignoretis quantum nostris quoque hominibus (Latinis videlicet) sanctarum Scripturarum quondam studium fuerit. Quibus verbis quodam pacto indicat Hieronymus, sacrarum litterarum intelligentiam [Col. 0909B] hactenus e Graecis quaesitam, et necdum bene notos qui ex Latinis idem studium suscepissent. Ipse in lib. de Script. eccl. si Victorinum excipias, qui etiam non aeque latine ut graece noverat, nullius ante Hilarium in Scripturas operam memorat, nisi Rhaetici Heduorum episcopi in Cantica, et Fortunatiani Aquileiensis in quatuor Evangelia brevi et rustico sermone. His autem cum aequalis fuerit Hilarius, primas ei inter Latinos Scripturae interpretes dare si non licebit; licebit certe cum primis eum accensere. Dubitari etiam potest, an Matthaei evangelium ab ullo Latinorum ante se explanatum scierit. Neque enim videtur expositionem illius aggressurus fuisse, si hoc latine jam confectum rescisset; cum vel in orationem Dominicam, ut testatur ipse c. 5, idcirco dumtaxat [Col. 0909C] scribere supersederit, quia eamdem Cyprianus explicasset. Quo in loco non silet aptissimum etiam de eadem oratione volumen a Tertulliano scriptum, sed ob errorem consequentem hominis detractam scriptis probabilibus auctoritatem. Aegre quidem daretur Victorini opera eum ignorasse, si cum Mariano in editione Hieronymi de Script. eccles. idem Victorinus Pictaviensis, et non potius cum mss. aut Pitavionensis, aut Petabionensis, aut Poetabionensis, aut denique, quod habet Germanensis codex litteris Merovingicis exaratus, Pectabionensis in superiore Pannonia episcopus scribendus esset. Sed et ex Hieronymo jam audivimus commentarios utriusque diverso sermone fuisse conscriptos. Itaque dum in his aliorum sententias affert Hilarius, non tam Graecos [Col. 0909D] intelligendus est memorare, quam Latinos.

II. An in hoc opere quidquam ex Origene mutuatus sit.---Non desunt qui putent, illum ut in psalmos, ita et hic in Matthaeum, Scripturae sensus ex Origene fuisse mutuatum. Hieronymi verba lib. de Script. eccl. ambigua sunt, cum Hilarii opera recensens haec [Col. 0910A] habet: Et liber hymnorum, et mysteriorum alius, et commentarii in Matthaeum, et tractatus in Job, quos de graeco Origenis ad sensum transtulit. Anceps enim est, an solos tractatus in Job velit ex graeco Origenis translatos, an etiam cum iis Commentarios in Matthaeum. At ambiguitatem ipse solvit epist. LXXV, adversus Vigilantium, a quo accusatus quod Origenis lectio familiaris ei fuisset, cum primis reponit: Si hoc crimen est, arguatur et confessor Hilarius, qui psalmorum interpretationem et homilias in Job ex libris ejus, id est, ex graeco in latinum transtulit. Neque enim hoc loco, ad majorem causae suae defensionem, Commentarios in Matthaeum silentio praetermisisset, si eos etiam credidisset ex Origene translatos. Sed et hoc ipsum magis patet ex initio apologiae ipsius adversus Ruffinum, [Col. 0910B] ubi enumerans antiquos Origenis translatores, statim profert Hilarium confessorem, qui quadraginta ferme millia versuum Origenis in Job et psalmos transtulit. Certe in promptu ei magis erat commentarium integrum, quam tot versuum millia recensere. Aut si ex numero versuum putavit partes suas juvari, quidni ex multitudine operum? Quid quod Origenis tractatus expetentibus hoc Hilarii opus promittens, non mandat Origenis sententiis refertum, sed gratia Spiritus?

III. Stylus.---Sed neque hujus commentarii cum lucubrationibus iis, quas ex Origene in Matthaeum habemus, frequens admodum occurrit consensio. Hoc vero maxime ab iis dissentit, quod rara in rerum enarratarum probationem Scripturarum adducantur [Col. 0910C] testimonia. Nusquam etiam latius divagatur oratio; sed prope semper sermo concisus, et paucis complectens multa: quod ab Origeniana discendi ratione procul abest. Brevitati autem dum studet Hilarius, nonnulla passim reticet verba, neque semper accuratis grammaticae legibus adstringitur. Sed et quosdam Scripturae locos ita leviter tangit, ut interdum menti non occurrat quid velit, nisi partem Evangelii quam explanat praelegeris. Ipse ut plurimum evangelica dicta gestave strictim percurrendo ea animo sistit. Tum litterae sensum nonnunquam paucis indicat. At praecipuus ac fere totus illius labor est in spiritalibus et abstrusis sensibus investigandis.

IV. Interpretandi ratio.---Non enim tantum vetus instrumentum, sed etiam novum, praeter simplicem [Col. 0910D] intelligentiam, altera etiam altiore, interiore et spiritali refertum esse existimabat: Sermo Dei, inquit cap. 12, n. 9, dives est, et ad argumentum positus intelligentiae plurimam de se exemplorum copiam praebet: et vel simpliciter intellectus, vel inspectus interius, ad omnem profectum est necessarius. Sed relictis his quae [Col. 0911A] ad communem intelligentiam patent, causis interioribus immoremur. Quibus verbis declarat, duplicem illam intelligentiam utilem ac necessariam esse, se vero interiori potissimum et spiritali adhaerere; et hoc quidem, quia simplex cuique per se obvia, communem captum non superet.

V. Ex intimis ipsius Scripturae sensibus est petita.---Hanc autem adorsus interpretandi rationem, se non propriam animi sententiam sectatum, neque ad cogitata Scripturas, sed ad Scripturas cogitata accommodasse cap. 7, n. 8, profitetur his verbis: Non nos intelligentiam fingimus; sed gesta ipsa intelligentiam impertiuntur. Neque enim res intelligentiae, sed rei intelligentia subsecundat. Fatetur quidem c. 19, n. 4, ut et saepissime alias, quod res omnes, quae scriptae [Col. 0911B] sunt (in evangelio) gestae effectaeque sunt. At statim admonet ea, quae sub Deo (Christo) agebantur, praesentium effectibus, consequentium formam praetulisse: atque ita semper in Scripturis coelestibus sermonem temperatum fuisse, ut non minus his quae gerebantur, quam eorum quae gerenda essent similitudini convenirent.

VI. Qua ratione indaget quod Spiritus sanctus latenter significavit.---Ea ut assequatur, quae in evangelicis scriptis dictisve praefigurari sibi persuasum est, observare solet ordinem rerum gestarum, verborum proprietates, nec non locorum, temporum ac personarum rationem: hisque omnibus probe perpensis atque perspectis, contendit nonnumquam fieri vix potuisse, quin, praeter litterae sensum, alium quemdam spiritalem nobis Spiritus sanctus significare [Col. 0911C] voluerit. Eam ob rem factum esse putat, ut nonnihil aliquando ad perfectam rerum praesentium tractationem desideraretur. Sicut in caeteris admonuimus, inquit cap. 21, n. 13, hic quoque meminisse nos oportet, rationi rerum praesentium aliquid interdum ea conditione deesse, ut futurorum species sine damno aliquo praefiguratae (f. praefigurantis) efficientiae expleatur.

VII. Hoc semper praestat salva historiae veritate.---Hujus autem spiritalis intelligentiae, rerum circumstantium ratione habita, necessitatem ita quandoque exprimit, ut nisi saepe saepius obtestatus esset, illibatum se velle litterae sensum, hunc prorsus repudiare videretur. Crederes, verbi gratia, cap. 10, n. 17, eum negare, verbis: Veni enim separare filium adversus patrem, etc., ullam a propinquis carnalibus [Col. 0911D] praecipi separationem, nisi eam jam antea cap. 4, n. 19, ubi ipsi scandalo sunt, omnino necessariam eorumdem verborum auctoritate docuisset. Quibuslibet igitur verbis declaret aliquid in Scripturis aliud, quam quod sonat, intelligendum esse, hoc ita accipiendum est, ut, quemadmodum monet cap. 2, n. 2, meminerimus veritatem non idcirco corrumpi, si gerendis rebus interioris intelligentiae ratio subjecta sit. Quod etiam in Psal. CXXIII, n. 5, tradidit his aliis verbis: Fides historiae non periclitatur, si rebus effectis inesse et connexam sibi extrinsecus significantiam existimemus. Dum autem sedulo quaerit quod sub dictis gestisve evangelicis latet, nihil ei occurrit familiarius, quam legis et Evangelii, Ecclesiae et Synagogae, [Col. 0912A] Judaeorum et Gentium seu Christianorum status, quem iis dictis ac gestis praeformatum esse enarrat. In his sat celebris est Judaeorum distinctio, eorum videlicet paucorum numero, qui Evangelio paruerunt, et eorum longe plurimorum, qui restiterunt.

VIII. Operis hujus nomenclatura.---An vero ad populum ista peroraverit, incertum. Immo cum cap. 19, n. 11, libri nomine hoc opus ipse nuncupet; certum est non in modum concionum in lucem fuisse editum. In quibusdam mss. inscribitur: Tractatus super Matthaeum; in aliis: Expositio super Matthaeum; in caeteris: Commentarium super Matthaeum: quo nomine constanter ab Hieronymo appellatur, ipsomet Hilario suffragante, cap. 5, n. 1, ubi de oratione [Col. 0912B] Dominica commentandi necessitate se a B. Cypriano liberatum memorat.

IX. Indubitatus est Hilarii fetus.---Nihil est cur in illis commentariis Hilario asserendis diutius immoremur. Non enim tantum antiqui tradidere commentarios in Matthaeum ab illo editos; sed et cum iis quos prae manibus habemus consentiunt, quae ex illis descripsere Hincmarus lib. de Praedest. c. 25, Augustinus, post Pelagium, lib. de Nat. et Grat. c. 62, et Hieronymus epist. CXLV. Qui quidem quanti illos fecerit, initio hujus admonitionis jam audivimus. Dicere etiam liceat Ambrosium ex iis plurimum profecisse. Certe Lucam exponens, iis in locis in quibus hic evangelista cum Matthaeo convenit, sententias ut plurimum aut imitatur, aut memorat, quas in his [Col. 0912C] commentariis noster Hilarius consignavit.

X. Praefatio deest quam ediderat.---Hos praefatione auctos viderat Joannes Cassianus. Sic enim lib. VII de Incarn. c. 24, postquam plura retulit ex libris Hilarii de Trinit. excerpta, subjicit: Item ejusdem in prooemio expositionis Evangelii secundum Matthaeum: Erat namque primum necessarium nobis, ut unigenitus Deus nostri causa homo, id quod tum non erat, gigneretur. Item in eodem: Tertium deinceps illud congruum fuit, ut quia Deus homo genitus in mundo, et caetera. Praefationem eamdem viderat et Alcuinus. Quamquam suspicamur vehementer, ex ea illum nihil aliud vidisse, quam quod apud Cassianum legerat. Hujus quippe verba describens post medium lib. IV contra Felicem Urgel. sic habet: Hilarius [Col. 0912D] (ex Cassiano addendum vir) virtutum omnium atque ornamentorum, et sicut vita, ita et eloquentia insignis, in libro fidei secundo, etc. Idem in prooemio expositionis Evangelii secundum Matthaeum: Erat namque primum necessarium nobis, ut unigenitus Deus nostri causa homo cognosceretur. Sed et ex ipsismet Hilarii verbis initio num. 2, cap. 1, apparet aliquid nobis deesse, in quo de Christi generatione praefatus sit.

XI. De elencho argumentorum.---Prooemii loco nunc habetur titulorum seu argumentorum in 33 capita distributorum elenchus. Hic in prius vulgatis elenchus canonum inscriptus est, ex eoque et commentarius omnis in canones divisus est. Cujus inscriptionis ac nuncupationis ratio quia non omnibus obvia [Col. 0913A] est; ab re non erit inquirere, unde profecta et num probanda sit. Hoc per se cuique perspectum fore speramus, postquam expenderimus quae titulis illis auctoritas debeatur.

XII. Illius auctor.---Ambigi potest an auctor eorum Hilarius habendus sit: utpote quorum elenchus nonnihil barbare ordinatus videtur, et non satis accurate, dum omittit nonnulla, de quibus satis fuse disseritur; alia vero continet, quae deinceps vix attingantur. Praescribitur v. g., cap. 15: De lavandis manibus, et non ea quae in os intrant, sed ea quae ex ore exeunt inquinare; cum nihil tractetur, quod huic titulo aperte respondeat. Addimus et hoc capitis 13, in quo praenotantur tituli de seminante bonum semen, de zizania et tritico, licet in enarratione de his parabolis [Col. 0913B] nec verbum fiat. Nescio tamen an non plus valere debeat illa ratio, ut elenchus ille Hilario adjudicetur, quam ut ei abjudicetur. Ipse enim sibi potuit initio quaedam proponere, quibus deinde non immorandum judicarit: non potuit alter ex illius scriptis nisi rerum quae tractantur argumenta colligere. Hinc magna nobis oboritur suspicio, titulos illos jam Hilarii aevo in evangeliorum exemplaribus praenotatos fuisse, illumque ex iis selegisse, quorum utiliorem duceret explanationem. Quamquam enim in totum Matthaei evangelium excurrit, non singula tamen illius verba, sed selectos dumtaxat ex singulis capitibus titulos enarrat. Quod et Origenem ante ipsum fecisse planum est ex commentariis illius ab Huetio vulgatis, in quibus Matthaei evangelium sub [Col. 0913C] certis titulis illustratur. Hoc vero illa aetate usitatum confirmat Hieronymus de Script. eccles. ubi Fortunatianum Aquileiensem episcopum in evangelia titulis ordinatis brevi et rustico sermone commentarios scripsisse commemorat. Quae cum ita sint, opinari licet, Hilarium etsi non ipsorum titulorum, saltem eorum collectionis seu praevii indicis fuisse auctorem. At certe non recentiorem eum existimare cuiquam permittitur, quem plerique mss. etiam antiquiores exhibent sub hac inscriptione; Incipiunt capitula sancti Hilarii super Matthaeum. Quocirca eumdem indicem cum suis titulis integrum ad illorum fidem exprimendum duximus, nec quidquam mutandum, etiamsi forte accuratius aliquid confici potuisset.

XIII. Elenchi in fronte librorum ab antiquis positi. [Col. 0913D] ---Certe titulorum hujusmodi elenchum in fronte librorum proponendi morem antiquum esse fidem faciet canon hebraicae veritatis ab ipso Hieronymo compositus, ac tandem aliquando in lucem edendus. In eo namque videre est in ipso cujusque libri limine Indicem titulorum varios in numeros distinctorum, qui quidquid libro subsequente comprehendatur summatim exhibeant. Hi autem indices Capitula et Tituli promiscue inscribuntur, puta, Incipiunt capitula libri Exodi; Incipiunt tituli libri Levitici; Incipiunt tituli libri Deuteronomii; Incipiunt capitula libri Josue, etc. Ita etiam in antiquioribus mss. libris Augustini de Civitate Dei ante ipsos libros praeponitur Index variis dumtaxat numeris distinctus, quibus deinde capitum [Col. 0914A] nomen inditum est, in quo summa habetur eorum quae quolibet libro continentur. Porro hic index in Corbeiensi codice a mille annis exarato canon nuncupatur. Inscriptus enim legitur in hunc modum: Aurelii Augustini episcopi contra Paganos de Civitate Dei incipit liber primus praelato Canone, quo indicatur quid liber quisque contineat: et ad calcem elenchi seu Indicis finit canon librorum decem.

XIV. Non recte in canones hoc opus distributum. Unde hoc factum sit.---Ex his facile jam quisque animadvertit unde in his Hilarii commentariis canonis vocabulum obtinuerit, et num recte obtinuerit. Nullum quidem ms. codicem vidimus, in quo occurrat hoc canonis vocabulum. Fieri tamen posse concedimus, ut ubi in nostris mss. legere est, Incipiunt capitula libri [Col. 0914B] sancti Hilarii, in nonnullis praeferatur, Incipit canon libri sancti Hilarii: atque ita exstitisse credimus in codice alias sancti Benigni Divionensis, ex quo primum vulgatus est hic commentarius. At cum Hieronymus canonem hebraicae veritatis hoc vocet, quod nos diceremus complexionem omnium librorum, quos in veras scripturas Hebraei recipiunt; cumque librorum Augustini canon id sit, quod nobis Index et elenchus eorum quae iis libris continentur: patet titulum initio indicis vulgatum, scilicet Elenchus canonum non probandum esse, multo minus canonis nomen ad singulas commentarii sectiones repeti debere. Quocirca canonis loco vocabulum capitis ut usitatius atque receptius substituemus, et unicuique capiti suos titulos, uti jam antea factum est, commoditatis [Col. 0914C] ergo adscribemus, quamvis in mss. tantum in indice, qui operi praeponitur, locum habeant. In his enim commentarius totus una serie continuatur, nulla capitum aut titulorum adjectione interruptus. In quibusdam dumtaxat, eisque non potioribus, numeri annotantur iis fere in locis, in quibus antea canones, nunc capita praescribuntur.

XV. Tempus hujus operis.---De tempore hujus operis non videtur tacendum. At nulla subest nota, unde certo asseratur. Quantum tamen ex illius cum aliis Hilarii scriptis comparatione licet assequi, ante alia opera et ante exsilium ipsius, proindeque ante ann. 356, compositum opinamur. Non enim virum sapit multis adversus Arianos commissis jam praeliis exercitatum. Certe in psalmorum expositionibus nullam [Col. 0914D] asserendae Christi divinitatis elabi sinit occasionem. At in hoc commentario, ut alia mittamus, cap. 2, n. 6, Patris de Filio suo testimonium, imo praeclaram Petri confessionem cap. 16, n. 6, sic attingit, quasi Arianos non cognovisset. Saltem de eorum argutiis nondum probe instructum eum fuisse manifeste apparet ex cap. 31, n. 3, ubi catholice quidem quantum ad sensum, quantum autem ad verba minus circumspecte scribit, Filium natum esse ex eo qui erat, et hoc in eo esse qui natus est, quod is ipse est penes quem erat antequam nasceretur; eamdem scilicet aeternitatem esse et gignentis et geniti. Hoc certe inficiabitur nemo scriptum esse ante libros de Trinitate, in quibus, sed maxime in duodecimo, magno studio [Col. 0915A] multisque argumentis disputatur, illud antequam nasceretur, in aeterna Filii generatione nullum omnino locum habere. Quanto magis concedendum est tractatus in psalmos, in quibus libri de Trinitate memorantur, hoc eodem commentario esse posteriores? Ignotos tamen ei tum non fuisse praedictos haereticos liquet non tantum ex postremis capitibus, sed etiam ex cap. 15, n. 12. Cum autem Arianorum haeresis in Gallorum notitiam tardius pervenerit, adeo ut Hilarius, quemadmodum ipse testatur lib. de Synodis, n. 91, fidem Nicaenam numquam nisi exsulaturus audiisset; hinc colligi quodam modo potest non longe ante exsilium ipsius fuisse compositum. Si autem scripsit etiam antequam fidem Nicaenam audiret, cum in eo opere Filium unius substantiae cum Patre non [Col. 0915B] semel affirmet: nec frustra loco laudato de synodis testificatur, sese illam fidem ex evangeliis et apostolis didicisse. Regeneratus pridem, inquit, et in episcopatu [Col. 0916A] aliquantisper manens, fidem Nicaenam numquam nisi exsulaturus audivi: sed mihi homousii et homoeusii intelligentiam evangelia et apostoli intimaverunt.

XVI. De Trinitatis unitate.---Siquidem ea sese offert occasio, ut in sanctissimae Trinitatis confessione haec nostra lucubratiuncula finiatur, hanc praeclaro illo cap. 13, n. 6, testimonio absolvimus, quod in Patre et Filio et Spiritu sancto, sine admixti extrinsecus fermenti necessitate in Christo, omnia unum sint. In quo etiam habet lector specimen eorum, quae in hoc commentario scriptorum codicum subsidio et auctoritate reddita sunt pristinae puritati. Sic enim illud omne antea perturbate et mendose obtinebat: In Patre et Filio et Spiritu sancto, in ea admixti extrinsecus fermenti necessitate in Christo omnia unum sunt. Qui [Col. 0916B] autem apud Hilarium quaeritant disertam de Spiritu sancti divinitate sententiam, hanc interim teneant, donec ad libros de Trinitate plenius eis satisfiat.




[Col. 0915]
CAPITULA COMMENTARII SANCTI HILARII [(a) 1Kb] IN EVANGELIUM MATTHAEI.
[Col. 0915]

I. De nativitate Christi, et de Magis cum muneribus, ac de infantibus occisis.

II. De Jesu regresso ex Aegypto, et de praedicatione Joannis et baptismo ipsius, et de Domino baptizato.

III. De tentatore diabolo, et de jejunio Jesu quadraginta diebus, de Petro et Andraea piscatoribus.

IV. De beatitudine et praeceptis, de reconciliatione fratrum, [Col. 0915C] de adulterio, de oculo et manu eruenda, de juramentis et eleemosyna.

V. De oratione et jejunio, de thesauro in coelo, de lucerna corporis, de duobus dominis, de cibo et vestitu, de volatilibus et liliis agri et foeno, de sollicitudine diei, de festuca et trabe in oculo.

VI. De margaritis ante porcos, de pseudo-propheta, de domo aedificata supra petram.

VII. De leproso quem curavit, de puero tribuni paralytico, de socru Petri, de plurimis et diversis curis.

VIII. De discipulis in navi excitantibus Jesum, de duobus daemoniacis in terra Gerasenorum, [(b) 1Kb] de paralytico curato et lectum auferente.

IX. De Matthaeo publicano, de pharisaeorum et discipulorum [Col. 0915D] Joannis jejunio, [(c) 1Kb] de assuto panno rudi, de [Col. 0916B] profluvio mulieris, de filia principis excitata a mortuis, de duobus caecis, de surdo et muto.

X. [(d) 1Kb] Ubi duodecim discipulos praemittit cum doctrina.

XI. Joannes de carcere ad Jesum mittit, et Jesus de Joanne ad turbas loquitur. Item confessio Jesu ad Patrem.

XII. Discipuli spicas vellunt. [(e) 1Kb] Manum aridam hominemque sabbato curavit Jesus. Caecum et daemoniacum [Col. 0916C] curavit. De blasphemia spiritus, de fructu arboris bonae et malae, de omni verbo otioso, [(f) 1Kb] de Ninivitis et regina Austri, de septem spiritibus et octavo, de matre Jesu et fratribus.

XIII. Sedens in navicula Jesus turbis parabolas loquitur de seminante bonum semen, de zizania et tritico, de grano sinapis, de fermento absconso in farina, et expositio zizaniae, de thesauro in agro, de bona margarita, de reti misso in mare.

XIV. De scriba in regno coelorum, de fratribus et sororibus Domini, de Joannis capite in disco, de quinque panibus et duobus piscibus, ubi supra mare ambulat, et Petrum mersum erexit.

XV. De lavandis manibus, et non ea quae in os intrant, sed ea quae ex ore exeunt inquinare, de filia Chananeae [Col. 0916D] mulieris, de septem panibus et paucis piscibus.

[Col. 0917A] XVI. [(a) 1Kb] De Jonae prophetae signo. De fermento pharisaeorum, de confessione Petri et benedictione Domini, et [(b) 1Kb] de se abnegando qui Christum sequi voluerit.

XVII. Ubi in monte cum Moyse et Elia videtur, et vox de coelo auditur, ubi puerum lunaticum [(c) 1Kb] solvit, de credentium fide, de didrachma postulata, et statere in ore piscis.

XVIII. De infantibus inhibitis, et de humilitate eorum assumenda, de manu et pede et oculo eruendo, et de ove perdita, de corripiendis fratribus secreto primum, tum duobus testibus, postremo ecclesia praesente. Semper ignoscendum. [(d) 1Kb] Qui conservum suum, remisso sibi a domino debito, suffocat.

XIX. [(e) 1Kb] Uxorem non debere dimittere, de eunuchis, de [Col. 0917B] infantibus inhibitis. Divitem difficile introire in regnum coelorum.

XX. De spe apostolorum, de novissimis primis efficiendis. Ubi conducuntur operarii ad vineam. De filiis Zebedaei, de primo accubitu, de duodus caecis secus viam sedentibus.

XXI. De asina et pullo ejus, de ejectis a templo nummulariis, de ficu maledicta, de duobus filiis ad vineam missis, de publicanis et meretricibus.

XXII. De vinitoribus qui missos ad se ob repetendos fructus interficiunt, de invitatis promiscuis et veste nuptiali.

XXIII. De tributo et imagine Caesaris, de eadem septem fratrum uxore, de mandatis maximis, de David filio.

[Col. 0917C] XXIV. De cathedra Moysi super quam sederunt scribae et pharisaei de [(f) 1Kb] clauso ab iisdem regno coelorum, et ab iisdem comedi domos viduarum, circumeuntibus mare et aridam, et dicentibus: Quicumque juraverit in templo, nihil est, et decimantibus mentam et anethum, et aedificantibus sepulcra prophetarum, [Col. 0918A] et de Jerusalem quae interficit prophetas, et lapidat eos qui ad se missi sunt.

XXV. De structura templi interrogantibus discipulis, et de his qui in tecto sunt, ne descendant tollere aliquid de domo; et qui in agro sunt, ne revertantur tollere tunicam suam, et de praegnantibus et nutrientibus.

XXVI. De sole obscurato, luna et stellis.

XXVII. De servo fideli quem constituit dominus super familiam suam, de decem virginibus, de homine in peregre profecto, qui tradidit substantiam suam servis suis.

XXVIII. De adventu filii hominis venientis [(g) 1Kb] in majestate sua.

XXIX. De muliere, quae accessit ad Jesum in domum [Col. 0918B] Simonis leprosi habens alabastrum unguenti pretiosi.

XXX. De die prima azymorum, in qua accesserunt discipuli ad Jesum, dicentes, Ubi vis paremus tibi comedere pascha?

XXXI. Cum venit Jesus in agrum qui dicitur Gethsemani, et dicit discipulis suis: Sedete donec eam illuc orare, [(h) 1Kb] et de tristi anima sua usque ad mortem, de calice si possibile est transire a se, de spiritu prompto et carne infirma, et rursum, [(i) 1Kb] Pater, non potest hic calix transire nisi illum bibam? fiat voluntas tua.

XXXII. De Juda, qui erat unus de duodecim discipulis, veniente ad Jesum cum plurima turba ut eum traderet; de gladio quem jussit Petro convertere in locum [Col. 0918C] suum.

XXXIII. De Pilato: cum sederet pro tribunali, misit ad illum uxor sua, dicens: Nihil tibi sit et justo isti. De transeuntibus juxta crucem qui movebant capita sua, et dicebant: Hic est qui destruebat templum et in triduum illud reaedificabat.




[Col. 0917]

(SCRIPTUS CIRCA ANNUM CCCLV.)
668 SANCTI HILARII IN EVANGELIUM MATTHAEI COMMENTARIUS. (C)



CAPUT PRIMUM. De nativitate Christi, et de Magis cum muneribus, ac de infantibus occisis.

1. Christi ex regio et sacerdotali genere ortus.--- [Col. 0918C] [(a) 3Kb] Gradum, quem Matthaeus in ordine regiae successionis ediderat, Lucas in sacerdotali origine computat. Quem dum uterque dinumerat, cognationem in Domino utriusque tribus uterque significat. Recteque [Col. 0919A] generationis gradus ponitur: quia sacerdotalis et regiae tribus societas per David ex conjugio inita, jam a Salathiel in Zorobabel confirmetur ex genere. Atque ita dum Matthaeus paternam originem, quae ex Juda proficiscebatur, recenset, Lucas vero acceptum per Natham ex tribu Levi genus edocet (Luc. III, 24); suis [(a) 1Kb] quibusque patribus Domino nostro Jesu Christo, 669 qui est aeternus et rex et sacerdos, etiam in carnali ortu utriusque generis gloriam probaverunt. Quod vero Joseph potiusquam Mariae nativitas recensetur, nihil refert: eadem enim est totius tribus atque una cognatio. Exemplum autem etiam Matthaeus et Lucas dederunt, patres invicem appellantes, non tam genere quam gente: quia ab uno tribus coepta, sub unius successionis et originis familia [Col. 0919B] continetur. Cum enim filius David atque Abrahae esset [(b) 1Kb] ostendendus, quia ita Matthaeus coepit; Liber generationis Jesu Christi, filii David, filii Abrahae (Matth. I, 1): [(c) 1Kb] non differt quis in originis numero atque ordine collocetur, dummodo universorum familia coepta esse intelligatur ab uno. Ita cum ejusdem tribus sit Joseph et Maria; dum profectus esse ex Abrahae genere Joseph ostenditur, profecta quoque docetur et Maria. Haec enim in lege ratio servata est, ut si mortuus sine filiis familiae princeps fuisset, defuncti uxorem posterior frater ejusdem [Col. 0920A] cognationis acciperet, susceptosque filios in familiam ejus qui mortuus esset 670 referret (Deut. XXV, 5): maneretque ita [(d) 1Kb] in primogenitis successionis ordo, cum patres eorum, qui post nati essent, aut nomine haberentur, aut genere.

2. Cur generationes quaedam omissae. Cur quatuordecim ubi tantum tredecim recensentur.---Sequens illud est, ut quia [(e) 1Kb] diximus, secundum rerum fidem, generationis istius ordinem nec numero sibi nec successione constare; hujus quoque rei ratio afferatur. Non enim levis causa est, ut aliud in narratione sit, aliud fuerit in gestis; et aliud referatur in summa, aliud vero teneatur in numero. Namque ab Abraham usque ad David quatuordecim generationes enumeratae sunt, [(f) 1Kb] et David usque ad transmigrationem [Col. 0920B] Babylonis generationes quatuordecim, cum in Regnorum libris decem et septem deprehendantur. Sed in hoc non mendacii aut negligentiae vitium est. Tres enim [(g) 1Kb] ratione praeteritae sunt. Nam Joras genuit Ochoziam, Ochozias vero genuit Joam, Joas deinde Amasiam, Amasias autem Oziam (IV Reg. VIII, 25). Et in Matthaeo Joras Oziam genuisse scribitur, cum quartus ab eo sit. Hoc ita (supple, factum est), quia ex gentili femina Joras Ochoziam genuit, [(h) 1Kb] ex Achab scilicet domo: dictumque erat per prophetam, non nisi quarta generatione in throno regni [Col. 0921A] Israel quemquam de domo Achab esse sessurum. Purgata [(a) 1Kb] igitur Achab familia gentili, tribusque praeteritis, jam regalis in quarto generationum consequentium origo numeratur. [(b) 1Kb] Quod vero usque ad Mariam generationes quatuordecim esse scribuntur, cum in numero [(c) 1Kb] tredecim reperiantur; nullus error esse poterit scientibus non eam solum esse Domino nostro Jesu Christo originem, quae coepit ex Maria; sed in procreatione [(d) 1Kb] corporea, nativitatis aeternae significantiam comprehendi.

3. In eos qui nolunt Mariam virginem permansisse.---Generationis autem [(e) 1Kb] ratio simplex est. Nam conceptum ex Spiritu sancto, natum ex Maria virgine, omnium opus prophetarum est. Sed plures [(f) 1Kb] irreligiosi, et a spiritali doctrina 671 admodum alieni, [Col. 0921B] occasionem ex eo occupant turpiter de Maria opinandi, quod dictum sit, Priusquam convenirent, inventa est in utero habens (Matth. I, 18): et illud, Noli timere accipere Mariam conjugem tuam (Ibid. 20): et illud, Non cognovit eam donec peperit (Ibid. 25); non recordantes desponsatam fuisse, et dictum hoc Joseph volenti eam abjicere; quia justus ipse nollet in eam lege decerni. Igitur ne qua de partu ejus ambiguitas existeret, ipse concepti ex Spiritu sancto Christi testis assumitur: dehinc quia desponsata esset, [(g) 1Kb] in conjugem recipitur. Cognoscitur itaque post partum id est, transit in conjugis nomen. Cognoscitur enim, non admiscetur. Denique cum transire Joseph ad Aegyptum admonetur, ita dicitur: Accipe puerum et matrem ejus; et, Revertere cum puero et matre ejus [Col. 0922A] (Matth. II, 13 et 20); et rursum in Luca (Luc. II, 33, juxta graec.): Et erat Joseph et mater ejus. Et quotienscumque de utroque fit sermo, mater potius Christi, quia id erat; non uxor Joseph est nuncupata, quia non erat. Sed haec quoque ab angelo ratio servata est: ut cum desponsatam cum justo Joseph significabat, conjugem nuncuparet. Nam ita ait: Joseph fili David, noli timere accipere Mariam conjugem tuam. Ergo et conjugis nomen sponsa suscepit, et post partum in conjugem recognita [(h) 1Kb] tantum Jesu mater ostenditur: ut quemadmodum justo Joseph deputaretur ejusdem Mariae in virginitate conjugium, ita venerabilis ejus ostenderetur in Jesu matre virginitas.

4. Josepho ex priore conjugio filii.---Verum homines [Col. 0922B] pravissimi hinc praesumunt opinionis suae auctoritatem, quod plures Dominum nostrum fratres habuisse sit traditum. Qui sit Mariae filii fuissent, et non potius Joseph [(i) 1Kb] ex priore conjugio suscepti; numquam in tempore passionis Joanni apostolo transcripta esset in matrem, Domino ad utrumque dicente: Mulier, ecce filius tuus (Joan. XIX, 26 et 27); et Joanni: 672 Ecce mater tuas nisi quod ad desolatae solatium, charitatem filii [(j) 1Kb] in discipulo relinquebat.

5. Magorum fides et munera quid indicent.---Stellae autem ortus primum a Magis intellectus, indicat mox gentes in Christum credituras, et homines professionis longe a scientia divinae cognitionis [(k) 1Kb] aversae, lumen quod statim in ortu ejus exstitit cognituros. [Col. 0923A] Denique oblatio munerum intelligentiam in eo totius [(a) 1Kb] qualitatis expressit: in auro regem, in thure Deum, in myrrha hominem confitendo. Atque ita per venerationem eorum, sacramenti omnis est consummata cognitio: in homine mortis, in Deo resurrectionis, in rege judicii. Quod vero repetere iter, atque ad Herodem in Judaeam redire prohibentur (Matth. II, 12): nihil a Judaea petere scientiae agnitionisque permittimur, sed in Christo salutem omnem et spem locantes, admonemur prioris vitae itinere abstinere.

6. Quid fuga Christi in Aegyptum. Innocentes, martyres.---Parante autem Herode [(b) 1Kb] parvuli necem, Joseph per Angelum monetur, ut eum in Aegyptum transferat (Ibid. 13): Aegyptum idolis plenam, et [Col. 0923B] omnigenum deum monstra venerantem. Jam post Judaeorum insectationem, et in exstinguendo eo profanae plebis assensum, Christus ad gentes inanissimis religionibus deditas transit: et [(c) 1Kb] Judaeam relinquens, ignoranti eum saeculo colendus infertur, Bethlehem, id est, Judaea, martyrum sanguine redundante. Herodis vero furor et infantium interfectio, populi Judaici in Christianos saevientis est forma: existimantis se beatorum Martyrum caede posse in omnium fide et professione Christi nomen exstinguere.

7. Ecclesia dolet Judaeorum perditionem.---Sed gloriosus per prophetam neci eorum honor redditur, dicentem, Vox in Rama audita est, ploratus et ululatus multus, Rachel plorans filios suos: et noluit consolari, [Col. 0923C] quia non sunt (Jerem. XXXI, 15: et Matth. II, 18). Rachel Jacob uxor fuit diu sterilis; sed nullum ex his quos genuit amisit. Verum haec in Genesi Ecclesiae typum praetulit. Non igitur illius vox et ploratus auditur, quae nullum habuit amissorum filiorum dolorem, sed hujus Ecclesiae diu sterilis, nunc vero fecundae. Hujus ploratus ex filiis, non idcirco quia peremptos dolebat, auditur; sed quia ab his perimebantur, quos primum genitos filios retinere voluisset. Denique consolari se noluit quae dolebat. [(d) 1Kb] Non enim non erant ii, qui mortui putabantur; in aeternitatis enim profectum per martyrii gloriam efferebantur. Consolatio autem rei amissae erat praestanda, non auctae.


[Col. 0924A]
673 CAPUT II. De Jesu regresso ex Aegypto, et de praedicatione Joannis et baptismo ipsius, et de Domino baptizato.

1. Joseph apostolorum typus.---Post quae, mortuo Herode, Joseph per Angelum monetur, ut in Judaeam cum puero et matre ipsius redeat (Matth. II, 20). Et revertens cum Archelaum Herodis filium regnare audisset, timuit eo venire (Ibid. 21): et per angelum monetur, ut in Galilaeam transeat, et in regionis ejus civitate Nazareth inhabitet. Reverti ergo ad Judaeam monetur: et reversus timet. Et rursum visu admonitus, transire ad regionem gentium jubetur. Sed aut timere eum qui admonitus sit non oportuit, [Col. 0924B] aut per angelum deferri admonitio mox mutanda non debuit. Verum typica ratio servata est. Joseph enim apostolorum habet speciem, quibus Christus circumferendus est creditus. Hi tamquam Herode mortuo, id est, populo ejus in passione Domini deperdito, Judaeis praedicare sunt jussi; missi enim erant ad oves perditas domus Israel: sed manente haereditariae infidelitatis dominatu metuunt et recedunt. Admoniti per visum, sancti scilicet Spiritus donum in gentibus contemplantes, ad eas transferunt Christum, Judaeae missum, sed vitam et salutem gentium nuncupatum.

2. Joannis locus, praedicatio, vestitus, cibus.---In diebus illis venit Joannes praedicans in deserto Judaeae, dicens, Paenitentiam agite; appropinquavit enim regnum [Col. 0924C] coelorum, etc. (Matth. III, 1). In Joanne locus, praedicatio, vestitus, cibus est contuendus: atque ita, ut meminerimus gestorum veritatem non idcirco corrumpi, [(e) 1Kb] si gerendis rebus interioris intelligentiae ratio subjecta sit. Fuerant enim praedicanti et locus opportunior, et vestitus utilior, et cibus aptior: sed subest gestis rebus exemplum, et in eo operatio ipsa meditatio est. Nam et ad desertam Judaeam [(f) 1Kb] venit, desertam Dei frequentatione, non populi; et vacuam sancti Spiritus habitatione, non hominum; ut praedicationis locus, eorum quibus praedicatio erat missa, solitudinem protestaretur. Poenitentiam quoque regno coelorum propinquante pronuntiat, per quam est [Col. 0925A] reditus ab errore, et recursus a crimine, 674 et post [(a) 1Kb] vitiorum pudorem professio desinendi: ut deserta Judaea meminisset eum se suscepturam, in quo coelorum est regnum; non vacuam deinceps futuram, si se a veteribus vitiis poenitentiae confessione purgasset. Pilis etiam camelorum vestis adtexta, peregrinum propheticae istius praedicationis habitum designat: cum exuviis immundarum pecudum, quibus pares [(b) 1Kb] existimamur, Christi praedicator induitur; fitque sanctificatum habitu prophetali, quidquid in nobis vel inutile fuerat ante, vel sordidum. Zonae autem praecinctio, efficax in omne opus bonum est apparatus: ut ad omne ministerium Christi [(c) 1Kb] voluntate simus accincti. In esum etiam eliguntur locustae, fugaces hominum, et ad omnem adventus [Col. 0925B] nostri sensum evolantes: nos scilicet, qui ab omni sermone et congressu prophetarum [(d) 1Kb] ipsis quibusdam corporum saltibus efferebamur. Voluntate vagi, operibus inutiles, verbis queruli, [(e) 1Kb] fide peregrini, nunc sumus sanctorum alimonia et satietas prophetarum electi simul cum melle silvestri: dulcissimum ex nobis cibum, non ex alveariis legis, sed ex truncis silvestrium arborum praebituri.

3. Filios Abrahae vel diaboli facit fides aut infidelitas.---Tali igitur Joannes habitu praedicans, venientes Pharisaeos et Sadducaeos ad baptismum, progenies nuncupat viperarum: fructum ut dignum poenitentiae faciant monet, neve Abraham patrem habere se glorientur, quia ex lapidibus Deus potens est Abrahae filios excitare (Matth. III, 7-9). Non [Col. 0925C] enim successio carnis quaeritur, sed fidei haereditas. Dignitas igitur originis in operum consistit exemplis: et prosapiae gloria fidei imitatione retinetur. [(f) 1Kb] Diabolus infidelis, Abraham fidelis. Nam ille in hominis transgressione fuit perfidus, hic vero justificatus ex fide est. Igitur uniuscujusque mores atque vita propinquitatem cognationis acquirit: ut qui fideles sunt, Abrahae propago per fidem sint; qui autem infideles [Col. 0926A] sunt, in diaboli progeniem infidelitate mutentur: quando et Pharisaei viperarum natio nuncupantur, et gloriatio 675 sanctificati parentis eis inhibetur, et ex saxis ac rupibus Abrahae filii excitantur, et ut operantes dignos fructus poenitentiae sint admonentur: ut qui diabolum patrem habere coeperant, cum eis, qui de lapidibus excitarentur, rursum Abrahae filii per fidem fiant.

4. Christus noster servator et judex.---Securis vero radicibus arborum apposita testatur (Matth. III, 10) [(g) 1Kb] jus praesentis in Christo potestatis, infructuosarum arborum caede et concrematione significans inutilis perfidiae excidium [(h) 1Kb] conflagrationi judicii praeparari. Et quia Legis opus [(i) 1Kb] esset jam inefficax ad salutem, et Joannes baptizandis in poenitentiam [Col. 0926B] nuntius exstitisset (prophetarum enim officium erat a peccatis revocare, Christi vero proprium, salvare credentes); se quidem baptizare in poenitentiam dicit, sed fortiorem esse venturum, cujus ferendorum [(j) 1Kb] calceamentorum sit indignus officio (Ibid. 11): apostolis circumferendae praedicationis gloriam derelinquens, quibus speciosis pedibus pacem Dei erat debitum nuntiare (Esa. LII, 7). Salutis igitur nostrae et judicii tempus designat in Domino, dicens, Ille baptizabit vos in Spiritu sancto et igni: quia baptizatis in Spiritu sancto, reliquum sit consummari [(k) 1Kb] igne judicii. Habens ventilabrum in manu, et purgabit aream suam, et congregabit triticum suum in horreum; paleas autem comburet igni inexstinguibili (Matth. III, 12). Ventilabri opus est, ab infructuosis fructuosa discernere. [Col. 0926C] Quod in manu Domini sit, arbitrium indicat potestatis, triticum suum, perfectos scilicet credentium fructus, horreis recondentis; paleas vero, [(l) 1Kb] id est, inutilium atque infructuosorum hominum inanitatem, igni judicii concremantis.

5. Hominem assumptione, aquas lavacro sanctificavit.---Tunc venit Jesus [(m) 1Kb] a Galilaea in Jordanem ad Joannem, ut baptizaretur ab eo (Ibid. 13); et reliqua. [Col. 0927A] Erat in Christo Jesu homo [(a) 1Kb] totus; atque ideo in famulatum [(b) 1Kb] spiritus corpus assumptum, omne in se sacramentum nostrae salutis explevit. [(c) 1Kb] Ad Joannem igitur venit ex muliere natus, constitutus sub lege, et per Verbum [(d) 1Kb] caro 676 factus. Ipse quidem lavacri egens non erat, quia de eo dictum est, Peccatum non fecit (I Pet. II, 22); et ubi peccatum non est, remissio quoque [(e) 1Kb] ejus est otiosa. Sed assumptum ab eo creationis nostrae fuerat et corpus et nomen: atque ita non ille necessitatem habuit abluendi, sed per illum in aquis ablutionis nostrae erat sanctificanda purgatio. Denique et a Joanne baptizari prohibetur, ut Deus (Matth. III, 14): et ita in se fieri oportere, ut homo edocet (Ibid. 15). Erat enim per eum omnis implenda justitia, per quem [Col. 0927B] solum lex poterat impleri. Atque ita et prophetae testimonio lavacro non eget, et exempli sui auctoritate humanae salutis sacramenta consummat, hominem et assumptione sanctificans et lavacro.

6. Baptismi nostri effectus in Christi baptismo adumbrati.---Ordo etiam in eo arcani coelestis exprimitur. Nam baptizato eo, reseratis coelorum aditibus, Spiritus sanctus emittitur, et specie columbae visibilis agnoscitur, et istius modi paternae pietatis unctione perfunditur. Vox deinde de coelis ita loquitur: [(f) 1Kb] Filius meus es tu, ego hodie genui te (Ibid. 17). Filius Dei auditu conspectuque monstratur, plebique infidae et prophetis inobedienti testimonium de Domino suo mittitur et contemplationis et vocis: ac simul ut ex eis quae consummabantur [Col. 0927C] in Christo cognosceremus, post aquae lavacrum, et de coelestibus portis sanctum in nos Spiritum involare, et coelestis nos gloriae unctione perfundi, et paternae vocis adoptione Dei filios fieri; cum ita dispositi in nos sacramenti imaginem ipsis rerum effectibus veritas praefiguraverit.


[Col. 0928A]
CAPUT III. De tentatore diabolo, et de jejunio Jesu quadraginta diebus, de Petro et Andraea piscatoribus.

1. Tunc Jesus ductus est in desertum ab Spiritu, ut tentaretur a diabolo (Matth. IV, 1), et reliqua. Et in desertum traductio, et quadraginta dierum jejunium, et post jejunium fames, et satanae tentatio, et responsio Domini, magni coelestisque consilii effectibus plena 677 sunt. Nam quod in desertum ductus est, significatur libertas [(g) 1Kb] Spiritus sancti, hominem suum jam diabolo offerentis, et permittentis tentandi et assumendi occasionem, quam non nisi datam tentator habuisset. Erat igitur in diabolo de metu suspicio, non de suspicione cognitio: movebatur enim quadraginta dierum jejunio. Sciebat [Col. 0928B] totidem diebus aquas [(h) 1Kb] abyssi effusas (Gen. VII, 17), exploratam repromissionis terram, Moysi legem a Deo scriptam, annorum quoque, quibus plebs in eremo vita angelorum habituque mansit, hunc numerum fuisse expletum. Igitur istius temporis metu, in tentando eo, quem hominem contuebatur, sumpsit temeritatem. Adam enim pellexerat, et in mortem fallendo traduxerat. Sed ita dignum nequitia ejus et scelere erat, ut in eo, cujus morte et calamitatibus gloriabatur homine vinceretur; et qui Dei beneficia homini invidisset, ante tentationem Deum in homine intelligere non posset. Tentatur igitur statim post baptismum Dominus, tentatione sua indicans in sanctificatis nobis maxime diaboli tentamenta grassari: quia victoria ei est magis exoptata de [Col. 0928C] sanctis.

2. Fames Christi qualis.---Non cibum etiam hominum esuriit, sed salutem: nam post quadraginta dies, non in quadraginta diebus esuriit (Matth. IV, 2), Moyse et Elia in eodem jejunii tempore non esurientibus. Igitur cum esuriit Dominus, non inediae subrepsit operatio: [(i) 3Kb] sed virtus illa, quadraginta [Col. 0929A] dierum non mota jejunio, naturae suae hominem dereliquit. Non enim erat a Deo diabolus, sed a carne vincendus: quam utique tentare ausus non fuisset, nisi in ea per esuritionis infirmitatem quae sunt hominis recognovisset. Quam utique in eo sentiens ita orsus est: Si filius Dei es (Matth. IV. 3). Anceps sermo est, si filius Dei es. Licet esurientem videret, quadraginta tamen dierum in eo jejunium pertimescebat. Qua rerum ratione indicat, post quadraginta dierum conversationem, quibus post passionem in saeculo erat commoraturus, esuritionem se humanae salutis habiturum. Quo in tempore, exspectatum Deo patri munus, hominem quem assumpserat reportavit.

3. Quid diabolus Christi deitatem explorare, vel [Col. 0929B] patientiam tentet frangere. Christus Deus et homo.---Contuendum itaque nunc illud est, quibus tandem interrogationibus usus sit. Ait: Si 678 filius Dei es, dic ut lapides isti panes fiant. Fallax diabolus, et ad traducendum artifex callidissimus, posse omnia Christum sciebat, et esuritionem in homine ex ipso jejunii tempore sentiebat, ignarus quidnam esuriretur. Eam ergo in tentando conditionem operis proposuit, per quam et in Deo, ex demutatione lapidum in panes, virtutem potestatis agnosceret; et in homine, oblectamento cibi, patientiam [(a) 1Kb] esuritionis illuderet. Sed Dominus non panem potius, quam salutem hominum esuriens, ait: Non in pane solo vivit homo (Ibid. 4): quia ipse non solum homo, sed et Deus, licet usque in tentationis diem [Col. 0929C] cibo hominis abstineret, Dei tamen Spiritu alebatur: ostendens non in pane hoc solitario, sed in Verbo Dei alimoniam aeternitatis esse sperandam.

4. Diabolus silet quae contra se: jactantia cavenda.---Sequens etiam interrogatio talis est, cum eum in summum templi sustulisset: Si filius Dei es, mitte te deorsum, et reliqua (Ibid. 6). Laborat tentatione Dominum de excelsis ad inferiora deducere: et positum in templi summo, id est, super leges et prophetas eminentem, in humilibus continere. Sciebat [Col. 0930A] quidem et ministeria angelorum prompta esse Dei filio, neque in lapidem posse offensionis incidere (Psal. XC, 12 et 13): quippe super aspidem et basiliscum ambulaturum, et calcaturum leonem et draconem. De his enim quae in se dicta sunt tacuit; sed superiora memorando, vult quoquo modo obedientiam elicere [(b) 1Kb] tentato; relaturus hinc gloriam, si sibi Dominus majestatis, licet per confidentiam, paruisset. Sed nulla diabolo contigit tantae fraudis occasio, idipsum Domino tempore posteriore testante, cum dicit: Venit princeps hujus saeculi, et non invenit in me quidquam (Joan. XIV, 30). Digna igitur hanc ejus petulantiam Domini est secuta responsio: Non tentabis Deum et Dominum tuum (Matth. IV, 7). Diaboli conatus et tentamenta [(c) 1Kb] [Col. 0930B] contundens, et Deum se protestatur et Dominum: docens a fidelibus abesse oportere jactantiam, quia cum omnia possibilia Deo sint, nihil tamen in tentationem ejus audendum sit.

5. Tentationum Christi idem ordo, qui Adae. Honor saeculi, opus diaboli.---Sed jam tertio tota diabolicae potestatis commovetur ambitio. Constituto igitur Domino in monte excelso, universa orbis terrarum regna, eorumque gloriam obtulit, si modo adoraretur ipse (Ibid. 8 et 9). Jam gemina responsione opinionem suspicionis excesserat. Cibo Adam pellexerat, et de paradisi gloria in peccati locum, id est, in regionem vetitae arboris deduxerat: tertio divini nominis ambitione corruperat, diis futurum similem pollicendo. Igitur adversus Dominum tota [Col. 0930C] jam saeculi potestate pugnatur, et Creatori suo possessio hujus universitatis offertur: ut tenens ordinem fraudis antiquae, quem neque 679 cibo pellexerat, nec loco moverat, nunc vel ambitione corrumperet, Sed responsio Domini dignum de superioribus gradum fecit. Ait enim: Vade [(d) 1Kb] satana. Scriptum est enim, Dominum Deum tuum adorabis, et illi soli servies (Ibid. 10). Temeritatis tantae congruum exitum tulit, cum et criminum suorum in satana nomen audivit, et Dominum Deum suum adorandum [Col. 0931A] in homine cognovit. Praebuit etiam hujus responsionis effectu magnum nobis Dominus exemplum: ut [(a) 1Kb] contempta humanae potestatis gloria, et saeculi ambitione postposita, solum meminissemus Deum et Dominum adorandum; quia omnis saeculi honor diaboli sit negotium. Post hanc ergo diaboli fugam, Angeli Christo ministrant (Matth. IV, 11); ostendentes [(b) 1Kb] , a nobis victo calcatoque diaboli capite, et Angelorum ministeria, et Virtutum in nos coelestium officia non defutura.

6. Apostolorum priorum vocatio quid designet.---Cum audisset autem Jesus, quod Joannes traditus esset, secessit in Galilaeam (Ibid. 12). Transitus in [(c) 1Kb] Capharnaum, et prophetia Esaiae, rei gestae ordo est. In piscatorum vero [(d) 1Kb] electione, ex hominum [Col. 0931B] arte futuri eorum officii opus proditur; ut piscibus e mari, ita hominibus deinceps e saeculo in locum superiorem, id est, in lumen coelestis habitaculi protrahendis. Quibus et artem et patrias et domos relinquentibus, docemur Christum secuturi, et saecularis vitae sollicitudine, et paternae domus consuetudine non teneri. In quatuor vero primum Apostolis eligendis, praeter rerum, fidem, quia et ita gestum est, futurorum Evangelistarum numerus praefiguratur. Galilaeam igitur circuit, et in synagogis praedicat regni Evangelium: et omnium aegritudinum infirmitates medendo, factis ipse se profert: ut quem in prophetarum voluminibus legere erant soliti, praesentem operibus contuerentur.


[Col. 0931C]
CAPUT IV. De beatitudine et praeceptis, de reconciliatione fratrum, de adulterio, de oculo et manu eruenda, de juramentis et eleemosyna.

1. Christus in monte, quid.---Congregatis igitur pluribus turbis, montem conscendit, et docet (Matth. V, 1): in paternae scilicet majestatis positus celsitudine, coelestis vitae praecepta constituit. Non enim aeternitatis instituta, nisi in aeternitate positus, tradidisset. Denique ita scriptum est: Aperuit os suum, et docebat eos (Ibid. 2). Locutum eum fuisse, promptius erat dicere. Sed quia in gloria paternae majestatis [(e) 1Kb] institerat, et aeternitatem 680 docebat, idcirco ad motum Spiritus eloquentis obedisse ostenditur humani oris officium.

2. Humilitatis causae et praemium.---Beati pauperes spiritu; quoniam ipsorum est regnum coelorum (Ibid. 3). Exemplo Dominus docuerat humanae ambitionis [Col. 0932A] gloriam relinquendam, dicens: Dominum Deum tuum adorabis, et illi soli servies (Matth. IV, 10). Et cum se per prophetas populum humilem et ad verba sua trementem [(f) 1Kb] praemonuisset esse electurum (Esai. LXVI, 2); in spiritus humilitate perfectae beatitudinis posuit exordium. Igitur humilia spirantes, id est, esse se homines recordantes, in coelestis regni possessione [(g) 1Kb] constituti, conscii sibi ex sordentibus ac tenuissimis se principiis coalitos in hanc formam perfecti corporis procreari, et in hunc sentiendi, contuendi, judicandi, agendi sensum, Deo profectum ministrante, procedere: nihil cuiquam suum esse, nihil proprium, sed cunctis dono parentis unius eadem et veniendi in vitam tribui primordia, et utendi [(h) 1Kb] ea substantiam ministrari: ac nos optimi [Col. 0932B] illius, qui nobis sit ista largitus, exemplo, perfunctae in nos bonitatis ejus esse aemulos oportere; ut boni omnibus simus, communia omnia omnibus existimemus; nulla nos nec saecularis fastus insolentia, nec opum cupiditas, nec inanis gloriae ambitio corrumpat: sed subjecti Deo simus, et de communione vivendi in omnes communis vitae charitate teneamur, magnum etiam in eo, quod nati sumus, divinae bonitatis futurum profectum [(i) 1Kb] existimantes, cujus praemium atque honor praesentis vitae operibus sit merendus: atque ita per hanc spiritus humilitatem qua de Deo nobis meminerimus et indulta omnia, et deinceps potiora speranda, coelorum regnum erit nostrum.

3. Beati mites; quoniam ipsi haereditabunt terram. (Matth. V, 4).[Col. 0932C] Mitibus terrae haereditatem pollicetur, id est, ejus corporis, quod ipse Dominus assumpsit habitaculum (Vid. infra, n. 12). Quia per mansuetudinem mentis nostrae habitaverit Christus in nobis, nos quoque 681 gloria clarificati ejus corporis vestiemur.

4. Cujus luctus erit consolatio.---Beati lugentes; quoniam ipsi consolabuntur (Ibid. 5). Lugentibus aeternae consolationis solatia repromittit. Non orbitates aut contumelias aut damna moerentibus, sed peccata vetera flentibus, et criminum quibus obsordescimus conscientia aerumnosis, haec sedula in coelo consolatio praeparatur.

5. Beati qui esuriunt et sitiunt justitiam; quoniam ipsi saturabuntur (Ibid. 6). Sitientibus et esurientibus [Col. 0932D] justitiam, beatitudinem tribuit: significans extensam in Dei doctrinam sanctorum aviditatem bonis perfectae in coelo satientatis expleri.

6. Beati misericordes; quoniam ipsis miserebitur Deus (Matth. V, 7).[Col. 0933A] Misericordibus misericordiae munera praeparat. In tantum enim Deus benevolentiae nostrae in omnes delectatur affectu, ut misericordiam suam sit [(a) 1Kb] solis misericordibus praestiturus.

7. Dei conspectum ferre nequit immundus.---Beati mundo corde; quoniam Deum ipsi videbunt (Ibid. 8). Mundis corde conspectum Dei spondet. Nihil enim pollutum et sordidum ad occursum divinae claritatis insistit, et ad conspectum Dei acies [(b) 1Kb] obsoletae mentis hebetatur: eos scilicet et visui et occursui Dei esse [(c) 1Kb] patentes, quibus per animi nitorem ac vitae puritatem potestas sit contuendi. Non enim nisi spiritu perfecti, [(d) 3Kb] et immortalitate immutati, quod solis mundis corde dispositum est, hoc quod [Col. 0933B] in Deo est immortale cernemus.

8. Beati pacifici; quoniam filii Dei vocabuntur (Ibid. 9). Pacificorum beatitudo adoptionis est merces, ut filii Dei maneant; parens enim omnium Deus unus est. Neque aliter transire in nuncupationem familiae ejus licebit, nisi oblivione earum rerum assumpta, quibus possemus offendi, fraternae invicem charitatis pace vivamus.

9. Beati qui persecutionem patiuntur propter justitiam, et reliqua (Ibid. 10). Perfecta ad postremum [Col. 0934A] eos beatitudine muneratur, quibus omnia pro Christo pati [(e) 1Kb] pronus affectus est: quia ipse justitia est. His igitur et regnum reservatur, et merces 682 in coelo copiosa promittitur, qui in contemptu saeculi pauperes spiritu, et damnis rerum praesentium jacturisque probrosi, et adversus maledicta hominum coelestis justitiae confessores, ac deinceps gloriosi promissorum Dei martyres, omnem vitae usum testimonio [(f) 1Kb] aeternitatis ejus impenderint.

10. Sal terrae apostoli.---Vos estis sal terrae. Quod si sal [(g) 1Kb] infatuatum fuerit: ad nihilum valet id quod salietur (Matth. V, 12). Sal, ut arbitror, terrae nullum est: quomodo ergo apostolos sal terrae nuncupavit? Sed proprietas est quaerenda dictorum, quam et apostolorum officium, et ipsius salis natura monstrabit. [Col. 0934B] Sal est in se uno continens aquae et ignis elementum; et hoc ex duobus est unum. Hic igitur [(h) 1Kb] in unum usum humani generis effectus, incorruptionem corporibus quibus fuerit adspersus impertit, et ad omnem sensum conditi saporis aptissimus est. Apostoli autem sunt rerum coelestium praedicatores, et aeternitatis velut satores: immortalitatem omnibus corporibus, quibus eorum sermo adspersus fuerit, [(i) 1Kb] conserentes, atque, ut Joannes superius testis est, sacramento aquae ignisque perfecti. [Col. 0935A] [(a) 1Kb] Merito igitur sal terrae nuncupati sunt, per virtutem doctrinae saliendi modo aeternitati corpora reservantes. Sed natura salis semper eadem est, nec immutari umquam potest. Verum quia conversioni homo subjacet, et solus beatus, qui (supple, est) usque ad finem in omnibus Dei operibus permanserit; ideo eos, sal terrae nuncupatos, monet in traditae sibi potestatis virtute persistere, ne infatuati nihil saliant, et ipsi sensu accepti saporis amisso vivificare corrupta non possint, et projecti de Ecclesiae promptuariis, cum his quos salierint, pedibus incedentium proterantur.

11. Mundi fugant tenebras.---Vos estis lumen mundi (Matth. V, 14). Natura luminis est, ut lucem quocumque circumferatur emittat, illatumque aedibus [Col. 0935B] tenebras interimat, luce dominante. Igitur mundus extra cognitionem Dei positus [(b) 1Kb] obscurabatur ignorantiae tenebris: cui per apostolos scientiae lumen invehitur, et cognitio Dei claret, et de parvis eorum corpusculis, quocumque incesserint, lux tenebris ministratur.

12. Civitas caro a Christo assumpta, cives homines.---Non potest civitas abscondi supra montem aedificata, neque accendunt lucernam, et ponunt eam sub modio, et reliqua (Ibid. 15). Civitatem carnem quam 683 assumpserat nuncupat: quia ut civitas ex varietate ac multitudine consistit habitantium; ita in eo, per naturam suscepti corporis, quaedam universi generis humani congregatio continetur. Atque ita et ille ex nostra in se congregatione fit civitas, et nos per [Col. 0935C] consortium carnis suae sumus civitatis habitatio. Abscondi ergo jam non potest: quia in altitudine positus celsitudinis Dei, admiratione operum suorum et contemplandus et intelligendus omnibus efferatur.

13. Synagoga, modium occultans lumen. Christus lucerna.---Sed nec lucerna accenditur, recondenda sub modio. Qui enim fructus est, [(c) 1Kb] clauso impensam luminis continere? Verum Synagogam digne Dominus modio comparavit: quae susceptos fructus [Col. 0936A] intra se tantum receptans, certum modum dimensae observantiae continebat; nunc tamen fructu omni, adveniente se, [(d) 1Kb] vacua sit, non tamen adhuc potens luminis occulendi. Atque ideo jam lucerna Christi non recondenda sub modio est, neque operimento occultanda Synagogae: sed [(e) 1Kb] in ligni passione suspensa, lumen aeternum est in Ecclesia habitantibus praebitura. Pari etiam fulgere apostolos monet lumine (Matth. V, 16); ut admiratione operis eorum Deo laus impertiatur: non quod ab hominibus oporteat gloriam quaerere, quia omnia [(f) 1Kb] in honorem Dei sunt agenda; sed ut, dissimulantibus licet nobis, opus nostrum his inter quos vivimus eluceat.

14. Lex Christi praenuntia.---Nolite putare quoniam veni dissolvere legem aut prophetas: non veni [Col. 0936B] dissolvere, sed adimplere (Ibid. 17). Virtus et potestas verborum coelestium grandia in se momenta complexa sunt. Lex enim operum posita est, et omnia in fidem eorum, quae in Christo erant revelanda, conclusit: cujus et doctrina et passio grande et profundum est paternae voluntatis arbitrium. Lex autem sub velamento verborum spiritalium nativitatem Domini nostri Jesu Christi, et corporalitatem, et passionem, et resurrectionem locuta est: atque id ita jam ante tempora saecularia in aetatis nostrae tempus esse dispositum, frequens et prophetica et apostolica auctoritas est. Igitur post jejunium dierum quadraginta, satanas tantis suspicionibus anxius, usque ad tentandi erupit audaciam: ingens in Jesu pertimescens coelestis molitionis arcanum. [(g) 1Kb] Jesus [Col. 0936C] enim Domino nostro nomen ex corpore est. Itaque et 684 corporalitas ejus et passio, voluntas Dei et salus saeculi est: et ultra humani sermonis eloquium est, Deum ex Deo, Filium ex Patris substantia atque intra Patris substantiam consistentem, primum in hominem corporatum, dehinc morti hominis conditione subjectum, postremo post triduum in vitam ex morte redeuntem, [(h) 1Kb] consociatam Spiritus et substantiae suae aeternitati materiem ad coelum assumpti corporis retulisse.

15. Qui a Christo impleta. Crux Christi non erusbescenda.[Col. 0937A] ---Ne igitur aliud existimaremus in operibus suis esse, quam contineretur in lege; non solvere se legem professus est, sed implere: coelum quidem et terram, maxime, ut arbitramur, elementa esse solvenda: caeterum ne minimum quidem posse esse de mandatis legis infectum; in ipso enim lex et prophetia omnis impletur. Sub passione et jamjam spiritum traditurus, magni hujus in se certus arcani, [(a) 1Kb] potus aceto consummata omnia est professus: fidem enim gestorum, omnia tum prophetarum dicta sumebant. Itaque ne minima quidem mandatorum Dei, nisi cum piaculo [(b) 1Kb] Dei constituit esse solvenda (Ibid. 19): futuros minimos, id est, novissimos ac poene nullos denuntians, minima solventes. [Col. 0937B] Nulla autem his minora possunt esse, quae minima sunt. Minimum autem est omnium, Domini passio et crucis mors: quam si quis tamquam erubescendam non confitebitur, erit minimus; confitenti vero magnae in coelo vocationis gloriam [(c) 1Kb] pollicetur.

16. Evangelium qui legem excedat.---Dico autem vobis, quia nisi abundaverit justitia vestra plus quam Scribarum et Pharisaeorum, non intrabitis in regnum coelorum (Ibid. 20). Pulcherrimo ingressu opus legis coepit excedere, ut non dissolveret eam, sed profectu potiore praecederet: aditum apostolis in coelum, nisi justitiam Pharisaeorum aequitate anteissent, denuntians non futurum. Propositis igitur his quae in lege praescripta sunt, profectu ea non abolitione transgreditur.

17. Ira sine causa homicidii rea.[Col. 0937C] ---Lex vetuit occidere, reatum homicidii severitate judicii expiatura (Ibid. 21). Sed male in alterum commotae mentis affectio idem in Evangeliis habet [(d) 1Kb] poenae; et ex praecepto fidei non minus rea ira est sine ratione suscepta, quam in operibus legis homicidium. Et qui dixerit fratri suo racha, reus erit concilio (Ibid. 22). Racha vacuitatis opprobrium est: et qui sancto Spiritu plenum convicio vacuitatis insimulat, fit reus concilio sanctorum; contumeliam Spiritus sancti 685 sanctorum judicium animadversione luiturus: Qui autem fatuum dixerit, reus erit gehennoe ignis. Piaculi magni periculum est, quem salem Deus nuncupaverit, eum contumelia infatuati sensus lacescere: [Col. 0937D] et stultorum intelligentiam salientem (eum [Col. 0938A] qui salit), stultae intelligentiae exasperare maledicto. Istiusmodi igitur aeterni ignis erit pabulum. Ita quidquid lex [(e) 1Kb] ne in ipsis quidem operibus damnavit, evangeliorum fides pro contumeliosa tantum verborum facilitate condemnat.

18. Pax cum fratribus paci Dei praemittenda.---Mutua igitur universos charitate devinciens, nullam impacificae orationis fieri precem patitur: sed altario munera offerentes, si recordentur habere se cum fratribus aliquid simultatum, reconciliatos humana pace reverti in divinam pacem jubet, in Dei charitatem de charitate hominum transituros (Ibid. 23 et 24).

19. Cito ineunda est.---Et quia nullum tempus vacuum affectu placabilitatis esse permittit, cito in [Col. 0938B] omni vitae nostrae via reconciliari nos adversario benignitate praecepit: ne in reditu gratiae morosi, in mortis tempus non inita pace veniamus, nosque adversarius judici tradat, et judex ministro, et in carcerem mittamur, et non exeamus inde, donec reddamus novissimum quadrantem (Ibid. 25 et 26). In praeceptis dominicae orationis remitti nobis peccata nostra oramus exemplo, et data adversariis conditione veniae, ipsius veniam deprecamur (Matth. VI, 12). Haec itaque negabitur nobis, si aliis negetura nobis: nostroque ipsi judicio rei sumus, si in judicii tempus non remissis simultatibus transeamus; adversario tradente nos judici, quia manens in eum simultatis nostrae ira nos arguit. Et quia charitas plurimum peccatorum tegit (I Petr. IV, 8), et [Col. 0938C] errorum nostrorum ambitiosa ad Deum patrona est; novissimum poenae quadrantem solvemus, nisi pretio ipsius aliquantorum criminum culpa redimatur. Quid autem a pluribus in hoc capite sensum sit, non putavi esse tractandum. Hoc enim, quod adversario reconciliari [(f) 7Kb] benevolentia jubemur, ad corporis et spiritus adversantium sibi concordiam retulerunt; sed nos ordinem doctrinae tenentes, et opus legis evangelicis profectibus excedentes, non putavimus intelligentiae continuationem oportere convelli.

20. Audistis quia dictum est antiquis, non moechaberis, etc. (Matt. V, 27). Fertur suo cursu ordo praecepti, et praetermissis legis operibus, jam in Evangeliis [Col. 0938D] adulterio motus tantum oculi incidentis aequatur: [Col. 0939A] et cum fornicationis opere punitur illecebrosa visus transcurrentis affectio.

686 21. Membra abscidenda, propinqui scandalizantes. Frustra corpus, et non cor, exsecatur.---Quod si oculus tuus dexter scandalizat te, erue eum, et projice abs te, etc. (Ibid. 29). Fit innocentiae gradus celsior, et profectum fides sumit. Carere enim non solum propriis vitiis, sed et extrinsecus incidentibus admonemur. Non enim ex causis peccantium membrorum, corporis damna praecepta sunt: dextro enim oculo non minus sinister erraret. Certe pes sensu concupiscentiae carens damno inutilis est, in quem poenae causa [(a) 1Kb] non incidet. Sed quia diversa invicem membra, corpus tamen omnes unum sumus; abjicere a nobis, vel potius eruere, propinquitates [(b) 1Kb] carissimorum [Col. 0939B] nominum admonemur, si in illis aliquid tale cernamus, ne in consortium criminis eorum de familiaritate veniamus: rectius utilibus et maxime necessariis, tamquam oculi et pedis membris carentes, quam usque in societatem gehennae, vitiosae propinquitatis teneamur affectu. Esset autem abscisio membrorum utilis, si et cordis esse posset exsectio. Cum enim [(c) 1Kb] concupiscentia efficientiae comparetur, damnum corporis otiosum est, relicto voluntatis instinctu.

22. Dictum est autem: Quicumque dimiserit uxorem suam, det illi repudium, etc. (Ibid. 31). Aequitatem in omnes concilians, manere eam maxime in conjugiorum pace praecepit: legi addens plura, nihil demens. Nec sane profectus argui potest. Nam cum [Col. 0939C] lex libertatem dandi repudii ex libelli auctoritate tribuisset, nunc marito fides evangelica non solum [Col. 0940A] voluntatem pacis indixit, verum etiam reatum coactae in adulterium uxoris imposuit, si alii ex discessionis necessitate nubenda sit: [(d) 1Kb] nullam aliam causam desinendi a conjugio praescribens, quam quae virum prostitutae uxoris societate pollueret.

23. Jurandi consuetudo ac necessitas Christianis sublata.---Iterum audistis quia dictum est antiquis: Non perjurabis, etc. (Ib. 33). Lex poenam posuerat perjurio, ut fraudulentiam [(e) 1Kb] mentientium sacramenti religio contineret; simulque plebs rudis atque insolens frequentem de Deo suo mentionem haberet familiaritate jurandi. Fides vero sacramenti consuetudinem removet, vitae nostrae negotia in veritate constituens, abjecto fallendi 687 affectu, simplicitatem loquendi audiendique praescribens; ut quod erat esset, non [Col. 0940B] esset vero quod non erat: [(f) 1Kb] quia inter est et non, patens esset materia fallendi, et quod ultra est, id omne de malo est (Ibid. 37). Quod enim est, suum est ut semper sit: quod vero non est, naturae est ut non sit. Ergo in simplicitate viventibus [(g) 2Kb] jurandi religione opus non est, cum quibus semper quod est, est: quod non, non: et per haec eorum et opus et sermo omnis in vero est.

24. Judaeorum superstitio damnatur.---Neque per coelum jurabis, quia sedes Dei est, et reliqua (Ibid. 34). Non solum nos reddere Deo sacramenta non patitur, quia omnis Dei veritas dicti factique nostri simplicitate retinenda est: sed superstitionem contumaciae veteris condemnat. His enim elementorum nominibus Judaeis erat religio jurare, et coeli, et terrae, et [Col. 0940C] Jerusalem, sed et capitis sui, quibus in contumeliam Dei [(h) 1Kb] sacramento venerationem deferebant. Quid [Col. 0941A] enim momenti erat jurare per coelum Dei sedem, jurare per terram scabellum pedum ejus, jurare per Jerusalem urbem brevi ob insolentiam et peccata inhabitantium destruendam: cum praesertim in praeformationem Ecclesiae, id est, corporis Christi, quae magni regis est civitas, esset constituta? Per caput autem jurare cur vellent? Numquid vel capilli unius mutandi facultas esse poterat juranti, cum omnibus colorem natura a Deo profecta suggereret? Atque ita haec sacramentorum pignora plena apud eos piaculi fuisse demonstrat: cum ignorato aut neglecto opifice suo, religionem operibus impertirentur.

25. Ulciscendi libido coercetur.---Audistis, quia dictum est, oculum pro oculo, dentem pro dente, et reliqua (Ibid. 38). Extensam fidei nostrae in aeternum [Col. 0941B] spem rebus ipsis Dominus vult probari: ut ipsa dissimulandae injuriae tolerantia testis judicii sit futuri. Lex infidelem Israel intra metum [(a) 1Kb] metu continebat, et injuriae voluntatem injuriae vicissitudine coercebat. Fides autem nullius tam gravem dolorem esse patitur injuriae, ut ultionem expetat, et illatae sibi quisquam vindex sit contumeliae: 688 quia in judicio Dei, et perpessis injuriam plus est consolationis, et poena severior injuriosis. Atque ita non solum ab iniquitatibus nos abesse Evangelia praecipiunt, verum etiam ulciscendae injuriae exigunt dissimulationem. Nam accepta alapa maxillam alteram jubemur offerre (Ibid. 39), et mille passus onus vehentes, progredi in spatium passuum duum millium, injuriae augmento profectum ultionis habituri, ipso [Col. 0941C] virtutum coelestium Domino ad incrementum gloriae et maxillas palmis, et flagris scapulas offerente.

26. Litium causae amputantur. Munificentia jubetur. Gratiae Dei grutuita sit dispensatio.---Non solum autem judicii humani refugienda esse arbitria praecipit, verum etiam cum damni voluntate vitanda; ut tunicam nobis volenti judicio [(b) 1Kb] exuere, remittamus et pallium (Ibid. 40): et per spem bonorum futurorum saecularem supellectilem contemnentes, inanem gentium cupiditatem et vanitatem infructuosae avaritiae arguamus. Omnibus etiam dari quae poposcerint jubet, et a precibus volentium mutuari os atque animum non referre; ut his, quibus indigent, per nostram munificentiam expleantur, et eorum vel sitim potu, vel famem cibo, vel nuditatem vestitu indulto [Col. 0941D] arceamus: ac sic bonorum eorum, quibus a Deo indigemus, digni reperiamur; cum obtinendi meritum indulgendi consuetudo conciliet. In officio quoque [(c) 1Kb] dispensandae ejus quam accepimus gratiae, pronos [Col. 0942A] esse oportere demonstrat; ut boni gratuiti sit dispensatio gratuita, et mutuari volentibus non negemus quod mutuamur a Deo, semper sine habendi damno impertiendi ministerio [(d) 1Kb] functuri.

27. Inimicorum dilectio.---Audistis quia dictum est, Diliges proximum tuum, et odies inimicum tuum, et reliqua (Ibid. 43). Conclusit omnia bonitate perfecta. Amari enim lex proximum exigebat, et in inimicum licentiam odii dabat. Diligi vero inimicos fides praecipit, et petulantes humanarum mentium motus, publicae charitatis frangit affectu (Ibid. 44); non solum iram ab ultione depellens, sed etiam in amorem mitigans injuriosi: quia gentium sit amantes amare, et commune sit diligere diligentes. Vocat igitur nos in Dei ut haereditatem, ita et imitationem: bonis et [Col. 0942B] injustis, Christi sui adventu, in baptismi et Spiritus [(e) 1Kb] sacramentis et solem tribuentis et pluviam (Ibid. 45). Ita nos ad perfectam vitam, per hanc publicae bonitatis concordiam, quia nobis in coelo pater sit perfectus imitandus, instituit.

28. Jactantia fugienda.---Attendite, justitiam vestram ne faciatis coram hominibus, etc. (Matth. VI, 1). Omnem curam rerum praesentium amovet, et attentos tantum esse in spem futuri jubet, neque sectari vel hominum 689 favorem ostentatione bonitatis, vel jactantiam religionis orationis publicae copia, sed intra conscientiam fidei fructum boni operis continendum: quia humanae laudis consectatio eam tantum, quam ab hominibus expetit, mercedem sit receptura; caeterum promerendi Dei exspectatio, praemium [Col. 0942C] sit longae patientiae consecutura. Sinistra quoque manus ut ignoret opus dexterae (subaud. jubet) (Ibid. 3). Sed numquid istud natura corporis sinit? aut intelligentiae sensum manuum ministeria sortiuntur? Verum (subaud. hoc vult) ut in Dei scientia opera nostra consistant: cum sub nuncupatione membrorum, in his quae geramus, eorum quae nostra sunt atque nobiscum sunt conscientia arceatur



CAPUT V. De oratione et jejunio, de thesauro in coelo, de lucerna corporis, de duobus dominis, de cibo et vestitu, de volatilibus et liliis agri et foeno, de sollicitudine diei, de festuca et trabe in oculo.

1. Orationis locus, cor.---Clauso quoque cubiculi [Col. 0942D] ostio jubemur orare, atque in omni loco precem fundere edocemur (Matth. VI, 6): et sanctorum oratio inter feras, carceres, flammas, et de profundo maris ac bestiae ventre suscepta est (Jonae II, 2). Ergo non [Col. 0943A] occulta domus, sed cordis nostri cubiculum ingredi, et clauso mentis nostrae secreto orare ad Deum, non multiloquio, sed conscientia admonemur, quia dictorum verbis opus omne praecellat. [(a) 1Kb] De orationis autem sacramento necessitate nos commentandi Cyprianus vir sanctae memoriae liberavit. Quamquam et Tertullianus hinc volumen aptissimum scripserit: sed consequens error hominis, detraxit scriptis probabilibus auctoritatem.

2. Jejunantis sit conscientia pura, et bona opera.---Cum autem jejunatis, nolite fieri sicut hypocritae tristes: exterminant enim facies suas, ut pareant hominibus jejunantes, etc. (Ibid. 16 et 17). Jejuniorum profectum docet extra jactantiam confecti corporis esse oportere, neque de [(b) 1Kb] injuriae ostentatione favorem [Col. 0943B] gentium consectandum; sed omne jejunium in sanctae operationis decore ponendum. Oleum enim fructum misericordiae esse, coelestis et propheticus sermo est. Ergo bonitatis operibus caput nostrum, id est, vitae nostrae sensus ornandus est; quia intelligentia omnis in capite est: sordesque in facie abluendae, ne quid sit horroris ex vitiis, sed magis gratia candoris sit in [(c) 1Kb] occursu: atque ita nos 690 in splendorem bonae conscientiae elutos, et in gratiam misericordis operis delibutos, Deo jejunia nostra commendent. Caeterum fugientes in jejuniis hominum conscientiam [(d) 1Kb] unctis capitibus, et ridiculi magis erimus, et cogniti.

3. Ubi cor hic, ibi post hanc vitam erit.---Nolite thesaurizare vobis thesauros in terra, et reliqua (Ibid. 19). [Col. 0943C] Praetermissa igitur humanae gloriae et opulentiae sollicitudine, omnem placendi Deo curam sumi oportere demonstrat: quia humanam laudem vel corporum vitia, vel obtrectatio invidentium corrumpat; et hic thesaurus pecuniae, aut detrimento sit periculosus, aut furto. Caeterum laus coelestis aeterna est, nec subrepentis furto subtrahenda, nec tinea aut rubigine invidiae exedenda: corde nostro sedem thesauri utram sit [(e) 1Kb] secutum habituro, et intelligentiae nostrae lumine aut cum pecunia damnosa futuro, aut cum Deo sempiterno.

4. Corporum claritas aut tenebrae aeternae pro diversa ratione animorum.[Col. 0944A] ---Lucerna corporis tui est oculus tuus (Ibid. 22). Continens sensus est. De oculi enim [(f) 1Kb] luminis officio lumen cordis expressit. Quod si simplex et lucidum manebit; claritatem aeterni luminis corpori tribuet, et splendorem originis [(g) 1Kb] suae corruptioni carnis infundet. Si autem obscurum peccatis, et voluntate erit nequam; vitiis mentis natura corporis subjacebit. Et si lumen, quod in nobis est, tenebrosum sit; quantas necesse est ipsarum tenebras esse tenebrarum (Ibid. 23)? quia jam periculose soleat animi generositati terrenae carnis vitiosa origo dominari, longeque magis peccata corporum ingravescere, si etiam cupiditatibus adjuventur animorum: ex eoque [(h) 1Kb] fieri praeter naturam suam corpora [Col. 0944B] nostra tenebrosa, si in illis mentium lumen exstinctum sit; quod si per simplicitatem spiritus retinuerimus, lumine suo necesse est et corpus illuminet.

5. Deo et saeculo serviri nequit.---Nemo potest duobus dominis servire, etc. (Ibid. 24). Duum dominorum infidele servitium est, nec par ejusdem potest esse ad saeculum atque ad Deum cura. In alterum enim necesse est odium sit, in alterum amor: quia idem opus diversae dominorum non conveniat voluntati, nec pauperes spiritu Deo placentes ambitiosae saeculi hujus possint apti esse jactantiae.

6. Saeculi contemptu coelum unum suspiret animus.---Ideo dico vobis, ne cogitetis in corde vestro, quid manducetis; neque corpori vestro, quid vestiatis. Nonne anima vestra pluris est quam esca, et corpus pluris est [Col. 0944C] quam vestimentum (Ibid. 25)? Contemptum saeculi, et fiduciam futurorum toto superiore 691 sermone praeceperat. Nam cum ad injuriam pronos jubet esse, et ad damnum voluntarios, et ad ultionem negligentes, et ad diligendum [(i) 1Kb] promiscuos, et ad humanam gloriam incuriosos; confirmari nos in spem bonorum aeternorum laborat. Plures enim et amor praesentium, et desperatio futurorum incertos facit: et aut illecebris capit, aut infidelitate confundit: Ergo regnum coelorum, quod prophetae nuntiaverunt, Joannes praedicavit, Dominus noster in se esse positum [Col. 0945A] est professus, vult sine aliqua incertae voluntatis ambiguitate sperari: alioquin justificatio ex fide nulla est, si fides ipsa fiat ambigua. Igitur curam nullam esse vestitus et cibi praecipit, dicens et escis animam, et cibo corpus esse pretiosius.

7. Altior sensus latet in praedictis.---Et quidem pulchrum est, praesentium rerum contemptu, curam tantum divinis rebus impendere: sed altius sermo descendit, et in coelestis dicti intelligentiam verbis subjecta ratio extenditur. Thesaurum Dominus condi jussit in coelo, et ex oculi lumine corpori quoque splendorem spopondit, et dominis duobus neminem placere posse testatus est: et post haec ait: Ideo dico vobis, ne cogitetis in corde vestro, quid manducetis; neque corpori vestro, quid induatis. [(a) 1Kb] Quae consequuntur, [Col. 0945B] non satis propositionibus congruunt. Numquid et unius domini servus non possit circa vestem esse cibumque sollicitus? Numquid per adversam valetudinem hebetato oculi lumine obscurabitur corpus? aut quod corporis lumen esse possit ex oculo? Numquid thesaurizare in coelis sola nuditas aut fames poterit?

8. De resurrectione quaedam dubia solvuntur.[Col. 0946A] ---Sed quia corruptus circa futurorum curam infidelium sensus est, calumniantium quae in resurrectione corporum species sit futura, quae [(b) 1Kb] in substantiam aeternitatis alimonia; et cum ex difficultatibus quaestionum inutilium, quaedam utendarum praesentium voluptatum ratio quaesita est, inutili [(c) 1Kb] metu circa Dei reverentiam demorantes, in saeculi gaudia transeunt; atque ita est, ut duobus dominis unius infidele servitium sit: igitur ex summo pietatis affectu, gravissimo [(d) 1Kb] diffidentiae periculo ante praedicto, ita admonet: Nonne anima pluris est quam esca, et corpus pluris est quam vestimentum (Ibid. 25)? In dictis Dei veritas est, et rerum creandarum efficientia omnis in verbo est. Ita nec quod spopondit ambiguum [Col. 0946B] est, nec inefficax 692 quod locutus est. Nihil est quod non in substantia sua et creatione [(e) 3Kb] corporeum sit: et omnium, sive in coelo sive in terra, sive visibilium sive invisibilium, elementa formata sunt. Nam et animarum species, sive obtinentium corpora, sive corporibus exsulantium, [(f) 4Kb] corpoream tamen naturae suae substantiam sortiuntur; quia [Col. 0947A] omne quod creatum est, in aliquo sit necesse est. Atque ideo [(a) 1Kb] ineptiam inutilissimae quaestionis Deus arguens, non patitur, anima et corpore in aeternitatis substantia collocandis, spem nostram futuri in resurrectione cibi et vestitus sollicitudine demorari: ne [(b) 1Kb] tanto pretiosa reddenti, corpus scilicet atque animam, contumelia in non efficiendis levioribus inferatur.

9. Non laborant daemones ut habeant unde vivant.---Respicite volatilia coeli, quoniam non serunt, neque congregant in horrea: et pater vester coelestis pascit illa. Nonne vos magis pluris estis (Ibid. 26)? Sub nomine volucrum exemplo nos immundorum spirituum adhortatur: quibus sine aliquo negotio quaerendi et congregandi, vivendi tamen tribuitur de aeterni consilii [Col. 0947B] potestate substantia. Atque ut ad immundos istud spiritus referri oportere monstraret, adjecit: Nonne vos magis pluris estis illis? de comparationis praestantia, discrimen nequitiae et sanctitatis ostendens.

10. Corpora in statura viri perfecti suscitandi.---Quis autem vestrum potest adjicere ad staturam suam cubitum unum? Et de vestimento quid 693 solliciti estis (Ib. 27, 28)? Fidem vitalis substantiae nostrae de documento spirituum firmavit: opinionem autem habitus futuri, judicio communis intelligentiae dereliquit. Cum enim universorum corporum, quae vitam hauserint, diversitatem in unum consummatum virum perfectumque sit excitaturus, solusque potens sit ad uniuscujusque proceritatem cubitum unum et alterum tertiumve praestare, de vestitu, id [Col. 0947C] est, de specie corporum, cum quanta ejus contumelia ambigimus (Ephes. IV, 13)! qui ut aequalem atque uniformem omnem hominem efficiat, tantum mensurae sit humanis corporibus additurus.

11. Lilia non laborantia angeli. Cur liliis comparati angeli.---Considerate lilia agri quomodo crescunt; [Col. 0948A] non laborant, neque nent. Dico autem vobis, quoniam nec Salomon in omni gloria sua coopertus est sicut unum ex istis, etc. (Ibid. 29). Lilia non laborant, neque nent: et Salomon coopertus eorum gloria non fuit, propheta magnus, et merito dilectae sapientiae Deo carus. Sed lilia nascuntur potius, quam operiuntur. Coopertio autem velamentum est corporis, non corpus ipsum. Quod si ad sensum humanae intelligentiae refertur, colorem lilii, velamenti candor potuerat aemulari. Sed lilia non laborantia neque nentia significari intelligenda sunt [(c) 1Kb] angelorum coelestium claritates, quibus extra humanae scientiae eruditionem, suique operis mercedem, a Deo gloriae 694 candor indultus est: ne quid ex proprio labore aut arte existimarentur habuisse. Et cum in resurrectione similes homines [Col. 0948B] Angelis erunt, sperare nos coelestis gloriae voluit operimentum, exemplo angelicae claritatis. Est autem in natura istius germinis, ut aptissime coelestibus Angelorum substantiis comparetur. Hoc enim efflorescens, cum a stirpe detentae humi radicis avellitur, naturae suae virtutem licet aruisse putetur occultat, et redeunte tempore rursum lilii sui honore vestitur. Ex se [(d) 1Kb] enim efflorescit ac redditur; et quod est, nec radici potest debere nec terrae: cum ille qui se subeat succus, ex se sit. Atque ita annuae licet hujus viriditatis exemplo, virtutem [(e) 1Kb] suae coelestis substantiae aemulatur: cum ex eo tantum, quod intra se acceptum habeat, alatur in florem. Ideo ergo lilia non laborant, neque nent: quia Virtutes angelorum, ex ea quam adeptae sunt originis suae sorte, [Col. 0948C] ut sint semper accipiant.

12. Foenum, gentes. Resurgent ad ignem aeternum. Justorum resurrectio longe minus ambigenda.---Si enim foenum agri, quod hodie est, et cras in ignem mittitur, Deus sic vestit; quanto magis vos [(f) 1Kb] modicae fidei (Ibid. 30)? Fidei nostrae inviolabilem confidentiam exemplorum [Col. 0949A] auctoritate confirmat: ut tanto majoris periculi res sit ambigere, quanto impensiore cura omnem occasionem infidelitatis abstulerit. Foenum non idcirco nascitur, ut detur igni; neque ideo vestiendi ejus peculiaris Deo cura est, ut cremetur: sed sub foeni nomine nuncupatas esse a Deo gentes, crebro invenimus. Germen autem illud est, quod virtutis suae flore dilapso, ad calorem solis arescit. Igitur requies nulla gentibus, neque mortis, ut volunt, compendio quies dabitur: sed corporalis et ipsis aeternitas destinabitur ut ignis aeterni in ipsis sit aeterna materies, et in universis sempiternis exerceatur ultio sempiterna. Si igitur gentibus idcirco tantum indulgetur aeternitas corporalis, ut mox [(a) 1Kb] igni judicii destinentur; quam profanum est, sanctos de gloria [Col. 0949B] aeternitatis ambigere, cum iniquis aeternitatis opus praestetur ad poenam. Omnem igitur exspectationem nostram in fide repromissionum et virtutis suae potestate exigit collocari: ut cura rerum quibus indigemus omissa, ab eo potius omnia, a quo ipsi vitale exordium sumpsimus, exspectemus, regnumque Dei vitae nostrae stipendiis quaeramus. Et haec recte perfecteque viventium merces est, ut in novam coelestemque substantiam ex hac corruptibilis corporis materie transferantur, et corruptio terrena coelesti incorruptione mutetur. Gentium igitur est, infidelitatis istius cura angi: quibus saeculi amore detentis, et corporis gaudiis occupatis, nullum per fidem et confessionem Dei in coeleste regnum iter quaeritur et optatur.

13. Dies quid. Sollicitudo in diem non cadit. Circa quae tota versari debeat hominis cura.[Col. 0949C] ---Nolite ergo solliciti esse de crastino. Crastinus 695 enim dies sollicitus erit sibi ipse. Sufficit diei malitia sua (Ibid. 34). Commune judicium est, diem esse labentium temporum cursum luce solis illuminatum, quem nox interjecta discriminat, et interventu suo diei diem subrogat: futuri autem temporis significantia continetur in crastino. Ergo de futuro sollicitos nos esse Deus vetuit. Incuria autem sollicitudinis relaxatae, non negligentiae. sed fidei est. Cur enim solliciti simus in crastino; cum crastinus dies sibi ipse sollicitus sit? Ergo anxietatem nostram ipsa pro nobis dies sollicita depellit. Sed sollicitudo, ut arbitror, proprius est hominis affectus: hanc enim excitat aut curae, aut metus, aut doloris anxietas, Dies vero cursus est temporis: [Col. 0949D] et sola [(b) 1Kb] providentiam consecuta sollicitudinis recipiunt affectum. Constituetur ergo dies esse animal, quod et caveat, et prospiciat, et curet; cui et malitia propria sufficiat, neque extrinsecus accidenti sit cumulanda peccato. Sed natura rei non capit, [Col. 0950A] diei deputare mentis affectum: ergo et quod sibi ipsa sollicita est, et quod ei malitia sua sufficit, et quod inhibemur solliciti esse de crastino; totum [(c) 1Kb] sub dictis coelestis significantiae continetur. Jubemur igitur non ambigere de futuris; satis enim vitae nostrae malitia, et dierum quibus vivimus peccata sufficiunt, ut circa haec purganda et promerenda omnis vitae nostrae meditatio laborque versetur, ne etiam de futurorum diffidentia inexpiabilis irreligiositas contrahatur: cum cessante cura nostra, ipsa in officio suo, quae sunt futura, sollicita sint, et nobis aeternae claritatis profectus, Dei procurante bonitate, jam non sollicitis praeparetur.

14. Judicare de Dei sponsionibus nefas est. Cur.---Nolite judicare, ne judicemini. Quo enim judicio judicaveritis, [Col. 0950B] judicabitur de vobis (Matth. VII, 1, 2). Omne judicii officium penitus Deus submovet, nec ullum omnino suscipi patitur. Sed compugnare propositis subsequentia existimantur, cum dicit: Quo judicio judicaveritis, judicabitur de vobis. Sed superius ait: Nolite judicare, ne judicemini. Numquid boni judicii arbitrium suscipi non oportebit? Atquin profitetur pro conditione judicii judicandos, et universis genere quo mensi sunt metiendum. Ergo numquam bene judicabitur, si omnino non erit judicandum. Sed jam dudum, ut superius cognoscitur, nihil in verbis Dei leve aut inane tractatur: omnisque hic ultra sensum gentilium aurium sermo est. Judicari enim de sponsionibus suis vetuit: quia ut judicia ex incertis rebus inter homines sumuntur, ita et hoc judicium [Col. 0950C] adversum Deum ex sentiendi atque opinandi ambiguitate suscipitur, quod penitus repellit a nobis, ut constans potius fides retineatur; quia non sicut in rebus caeteris, peccatum sit 696 perperam judicasse; sed [(d) 1Kb] in his rebus tantummodo de Deo judicium, initium esse sit criminis.

15. Infidelitas quale et quantum peccatum. Frustra alios corrigit non correctus.---Quid autem vides festucam in oculo fratris tui, et trabem in oculo tuo non vides, et reliqua (Ibid. 3)? In consequentibus docuit, solam in Spiritum blasphemiam extra veniam futuram, caeteris omnibus Deo indulgentiam largiente. Peccatum autem in Spiritum est, Deo virtutis potestatem negare, et Christo substantiam adimere aeternitatis: per quem, quia in hominem Deus venit, [Col. 0950D] homo rursum fiet in Deum. Ergo quantum inter festucam et trabem discriminis est, tantum ostendit peccatum in Spiritum conditionem caeterorum criminum excedere: ut cum infideles delicta corporis aliis exprobrent, onus peccati [(e) 1Kb] quo de promissis [Col. 0951A] Dei ambigant, in se ante non videant, [(a) 1Kb] infidelitatis trabe in oculo tamquam in mentis acie insidente. Fit enim saepe, ut assumamus nobis arguendi alios auctoritatem, sine ullo propriae emendationis exemplo; et medendae caecitatis alienae jactantiam praeferamus, ipsi in tenebris corrupti luminis constituti: cum difficile quemquam sit praestare [(b) 1Kb] quod egeat, et optimum sit exemplo potius docere quam dictis. Cura erga propriae abhibenda est caecitati: quia ex natura rerum est, non prius aliquem purgandae de oculo fratris festucae idoneum effici posse doctorem, quam de mentis suae lumine trabem perfidiae gravantes ejecerit.



CAPUT VI. De margaritis ante porcos, de pseudopropheta, de domo aedificata supra petram.

1. Mysteria Christi caute gentibus et haereticis aperienda.---Nolite dare sanctum canibus, neque miseritis margaritas vestras ante porcos, et reliqua (Matth. VII, 6). Praeceptis et promissis Dei nihil pretiosius sanctiusque est, quae sanctificatis nobis immortalitatis thesaurum largiuntur. Horum igitur sacramenta atque virtutes neque in gentes efferre, neque cum haereticis conferre permittimur. Canes enim, de oblatrandi adversus Deum rabie, gentes sunt nuncupatae. Porcorum vero haereticis est nomen: quia quamvis ungulae bifidae sint, acceptam tamen Dei cognitionem non ruminando disponunt. Ergo et [(c) 1Kb] concorporationem Verbi Dei, et passionis mysterium, et virtutem [Col. 0951C] resurrectionis non promiscue tractare nos convenit, neque imperite incurioseque proferre: ne ignorantiam nostram, si perfectae 697 scientiae desit instructio, proterant atque conculcent, et infirmitatem in Deo passionis irrideant; conversique in nos, contradictionum aculeis imperitiam nostram fidemque disrumpant.

2. Orationis vis contra imperitiam. Lex caritatis.---Sed in his, quae ignorabimus, via nobis consequendae veritatis aperitur: quam obtinere in sola precum mora est. Ut igitur sentiamus credamusque omnia, et nullo ambiguae voluntatis differamur incerto; orandum est, quaerendum est, pulsandum est (Ibid., 7): oratione [(d) 1Kb] misericordiam, inquisitione profectum, tentamento aditum reperturi. Quin etiam ad [Col. 0951D] spem obtinendi, exemplo humani affectus docemur. Nam cum nos filiis piscem panemve poscentibus, non serpentem simus aut lapidem reddituri; quanto magis nobis optimus ac praestantissimus pater Deus orantibus perfectae fidei munera largietur (Ibid., 9 et seq.); neque sit pro vitae cibo lapidem duritiae [Col. 0952A] gentilis, aut pro baptismi conservatione serpentem veneni haeretici praestiturus? Consummavit deinde omnia bonitatis exemplo, universos amoris mutui pace conjungens: in eo legis et prophetarum mandata constituens, ut universorum in nos bonitatem optantes, ipsi omnibus boni simus.

3. Via coeli a paucis trita, et e contra.---Intrate per angustam portam. Quam lata et spatiosa via, quae ducit ad perditionem! Arduum in coelum iter hominis est, et aditus angustus ac tenuis: caeterum perditionis via lata est. Hanc plures obtinent, illam porro pauci inveniunt. Paucis enim damna rerum praesentium cara sunt: quibus cupiditates et animi vincere et corporis frangere, et exposita totis saeculi viribus illecebrarum omnium lenocinia praeterire, maximum coelestis [Col. 0952B] spei lucrum est. Illis autem quibus solum bonum est scortari, comessari, ambire, insolescere, fastidire, odisse, diripere, plurimus est frequentatum iter tale comitatus.

4. Dei servus non verbis, sed factis dignoscitur.---Et quia paucorum esset viam angustam invenire, fraudelentiam eorum qui eam se quaerere mentirentur exponit, dicens: Attendite a pseudoprophetis, qui veniunt ad vos in vestimentis ovium, etc. (Ibid., 15). Blandimenta verborum et mansuetudinis simulationem admonet fructu operationis expendi oportere: ut non qualem quis se verbis referat, sed qualem se rebus efficiat spectemus; quia in multis vestitu ovium rabies lupina contegitur. Ergo, ut spinae uvas, ut tribuli ficus non generant, et ut iniquae arbores [Col. 0952C] utilia poma non afferunt (Ibid., 16): ita ne in istis quidem consistere docet boni operis effectum; et idcirco omnes cognoscendos esse de fructibus. Regnum enim coelorum sola verborum officia non obtinent: neque qui dixerit: Domine, 698 Domine, haeres illius erit (Ib., 21). Quid enim meriti est Domino dicere Domine, Domine? Numquid Dominus non erit, nisi fuerit dictus a nobis? Et quae officii sanctitas est nominis nuncupatio; cum coelestis regni iter obedientia potius voluntatis, [(e) 1Kb] non Dei nuncupatio repertura sit?

5. Coelum non mirabilibus sed bonis operibus redditur.---Multi mihi dicent in illa die, Domine Domine, nonne in tuo nomine prophetavimus? et reliqua (Ib. 22). Etiam nunc pseudoprophetarum fraudulentiam et hypocritarum [Col. 0952D] simulamenta condemnat, qui gloriam sibi ex verbi virtute praesumunt, in doctrinae prophetia, et daemoniorum fuga, et istiusmodi operum virtutibus: atque hinc sibi regnum coelorum pollicentur. Quasi vero eorum aliquid proprium sit, quae loquuntur aut faciunt, et non omnia virtus Dei invocata perficiat: [Col. 0953A] cum doctrinae scientiam lectio afferat, [(a) 1Kb] daemoniorum fugam Christi nomen exagitet. De nostro igitur est beata illa aeternitas promerenda: praestandumque est aliquid ex proprio, ut bonum [(b) 1Kb] velimus, malum omne vitemus, totoque affectu praeceptis coelestibus obtemperemus: ac talibus officiis cogniti Deo simus, agamusque potius quod vult, quam [(c) 1Kb] quod potest gloriemur: repudians eos ac repellens, quos a cognitione sua opera iniquitatis averterint.

6. Tentationum progressus.---Omnis ergo qui audit verba mea, et facit, similem eum aestimabo viro sapienti, qui aedificavit domum suam super petram, et reliqua (Ibid., 24). Sensus est superioribus junctus. [(d) 1Kb] Objurgans enim pseudoprophetarum jactantiam et hypocritarum figmenta, per comparationis [Col. 0953B] exemplum perfectae in se fidei hominem exponit, quod is, qui verba sua et audiat et faciat, super petram sit aedificatus, et fundamento stabili firmoque consistat, [(e) 1Kb] eumque incidentium tempestatum impetu non posse dissolvi; in petra se ipsum Dominus significans, validum aedificii fundamentum. [(f) 1Kb] Cum autem qui ex se in sublime opus excreverit, moveri non possit vel pluviis, vel fluminibus, vel vento; in pluviis, blandarum et sensim illabentium voluptatum illecebras significat, quibus primum fides rimis patentibus immadescit: post quas torrentium procursus, id est, graviorum cupiditatum motus incurrit: atque exinde tota ventorum vis circumflantium [(g) 1Kb] desaevit, universus scilicet diabolicae potestatis spiritus infertur. Sed fundamento petrae [Col. 0953C] homo aedificatus 699 insistet, nec moveri loco suo poterit. Stultus vero haec audita dissimulans, tamquam super arenam opus aedificationis impenderit, infideliter stat, cito pluviis illabentibus [(h) 1Kb] subluendus, et fluminibus propellendus, et ventis differendus, secundum naturam super quas aedificatus est arenarum, cum gravi ruinae suae strage solvendus (Ibid., 25).

7. Scopus praedictorum.---Atque ita superiorum [(i) 1Kb] comparationum exemplo Dominus nos voluit, et [Col. 0954A] efficere quae jussit, et credere quae spopondit. Consummatis igitur omnibus, turbae mirabantur doctrinam ejus, qua se non Scribarum et Pharisaeorum more docuisset (Ibid., 28 et 29). In verborum enim virtutibus effectus potestatum metiebantur.



CAPUT VII. De leproso quem curavit, de puero tribuni paralytico, de socru Petri, de plurimis et diversis curis.

1. Sensus allegoricus nil detrahit litterae veritati. Lex jam inutilis.---Et descendente eo de monte, secutae sunt eum turbae multae. Et ecce leprosus quidam veniens adorabat eum dicens, Domine, si vis, potes me mundare, et reliqua (Matth. VIII, 1 et 2). In exordio sermonis [(j) 1Kb] admonuimus, ne quis forte existimaret [Col. 0954B] aliquid rerum gestarum fidei detrahendum, si res ipsas profectus rerum consequentium continere in se doceremus. Nihil enim veritati detrahit, imitationem veritas consecuta. Toto igitur superiore sermone Dominus fidei praecepta tradiderat, legem excesserat, jam inutilem atque inefficacem excedendo significans. Mandatorum observantiam exegerat, ante promissorum suorum spem fidissimam imperaverat: quod igitur post haec primum gesserit, contuendum est.

2. Legis infirmitas a Christo suppletur.---Adest leprosus, emundari se rogat, purgatur verbi potestate [(k) 1Kb] cum tactu, jubetur silere (Ibid., 3 et 4), sed tamen ostendere se sacerdoti et munus quod Moyses in testimonium fieri praecepit offerre. Curatio igitur [Col. 0954C] [(l) 1Kb] audientis et credentis turbae et cum Domino de monte venientis in leproso ostenditur: quae vitiosa labe corporis contaminata, auditaque regni coelorum praedicatione curari se rogat; [(m) 1Kb] cum tactu corporis visitatur, Verbi virtute curatur, et ut salus haec 700 non offerretur potius, quam quaereretur, silentium imperatur, et ostendere se sacerdotibus jubetur: ut praenuntiatus in lege factis et operibus cernatur; et in quo lex infirmabatur, in eo [(n) 1Kb] verbi virtus intelligeretur: praemium quoque receptae salutis, [Col. 0955A] qui purgatus est, Deo offerat [(a) 1Kb] ; sed ut donum illud non sit ex avibus, sed ut homo ipse a sordibus peccati corporis emundatus, in sacrificium Dei transeat (Levit. XIV, 4); quia quod Moyses in lege praeceperit, testimonium sit, non effectus.

3. Tribunus, princeps gentium crediturarum.---Post haec autem cum introisset Capharnaum, accessit ad eum quidam tribunus rogans eum, et dicens: Puer meus jacet in domo paralyticus, etc. (Matth. VII, 5 et 6). Sequitur emundationem leprosi, paralytici pueri curatio. Sed quid istud est, quod non dignum se tribunus pueri dominus profitetur esse, ut Christus domum ejus introeat, puerum videat, et praesens praesenti opem afferat; seque habere milites, jubere quod velit, et in potestate posito parere sibi plurimos, similiter [Col. 0955B] et Dominum curationem verbo posse praestare? De tribuno posuisse me satis sit, principem esse gentium crediturarum. Quis hic princeps sit cui subjecti sunt plures, qui volet scire, Moysi in Deuteronomio canticum (Deut. XXXII), et Salomonis librum Ecclesiasticum, ubi de dispersione gentium quaedam locuti sunt, legat: nobis tantum de puero tractatus sit.

4. Gentium salus ex fide.---Succedit deinde in hoc puero post paralysis sanitatem [(b) 1Kb] curationi populi de monte descendentis, salus gentium. Jacebat enim puer dissolutus in domo humili, corruptibili, et ingressu ejus, cujus tamen egens erat, Salvatoris indigna. Et tribunus scit puerum verbo posse sanari: quia salus gentium omnis ex fide est, et in praeceptis [Col. 0955C] Domini vita est universorum. Igitur jacentes in saeculo, et peccatorum morbis dissolutae gentes existimandae sunt: omnibus undique artubus fluidis, et ad consistendi officium ingrediendique corruptis. Quarum salutis sacramentum in tribuni puero expletur, non tamen ingressuro domum Christo. Licet enim in saeculo demoratus sit, vitia tamen saeculi et peccata non adiit.

5. Tribunus non erat de gentibus---Miratus deinde fidem ait, Non inveni tantam fidem in Israel (Ibid. 10). [(c) 1Kb] Non erat tribunus iste de gentibus: et quomodo in Israel fides talis non est reperta; cum qui crederet esset Israelita? Sed ut similitudinem futuri haec ipsa veritas aemularetur; idcirco verbi ratio subjecta est, tantam fidem, quanta gentium est, in Israel [Col. 0955D] non reperiendam, et cum Abraham et Isaac et Jacob in regno coelorum ex ultimis gentibus quieturos (Ibid. 11). Perfecta quidem est in puero secundum credentis fidem veritas sanitatis: sed praesentium [Col. 0956A] efficientia etiam futurorum imagini proficere monstratur, quando et tribuno credente, 701 et puero salvato, nec talis in Israel fides reperta est, et regni coelorum consortium cum Abraham gentibus destinatur.

6. Petri socrus infidelitatis affectio. Petrus fidei et apostolatus princeps.---Cum venisset Jesus in domum Petri, vidit socrum ejus jacentem et febricitantem, et reliqua (Ibid. 14). In socru Petri, vitiosa infidelitatis aestimatur affectio, cui adjacet libertas voluntatis, quae nos quadam sibi conjugii societate conjungit. Ergo ingressu Domini, [(d) 1Kb] in Petri domu, id est, in corpore curatur infidelitas peccatorum calore exaestuans, et vitiorum aegra dominatu. Mox deinde sanata, officii famulatu ministrat. Nam primus credidit, [Col. 0956B] et [(e) 1Kb] apostolatus est princeps: et quod in eo ante languebat, Dei verbo invalescens [(f) 1Kb] ministerio tamquam publicae salutis operatum est. Recte autem hanc ex socru Petri similitudinem ad affectionem infidelitatis aptari, loco qui de nuru et socru consequitur tractabimus (Cap. 10, n. 18). Nunc autem ideo infidelitatis socrus Petri nuncupabitur, quia usque dum credidit, voluntatis suae servitio detinebatur.

7. Christus passione sua infirmitates nostras sanavit.---Vespere autem facto obtulerunt ei multos daemonia habentes: et ejiciebat spiritus immundos, etc. (Ibid. 16). Curationem promiscuam horis vespertinis, concursu eorum quos post passionem docuit recognoscimus: omnium peccata dimittens, omnium infirmitates [Col. 0956C] auferens, et malarum voluptatum insidentium incentiva depellens, passione corporis sui, secundum prophetarum dicta, infirmitates humanae imbecillitatis absorbens (Ibid. 17).

8. Qua ratione haec explicanda.---Videns autem Jesus turbas multas circum se, jussit discipulos suos ire trans fretum. Et accedens ad eum quidam Scriba ait, Magister, sequar te quocumque ieris, et reliqua (Ibid. 18 et 19). Multa incurrunt, quae sensum communem movere possunt. [(g) 1Kb] Atque non nos intelligentiam fingimus, sed gesta ipsa intelligentiam nobis impertiuntur. Neque enim res intelligentiae, sed rei intelligentia subsecundat. Turbae plures sunt, et ire trans fretum Dominus discipulis praecipit. Non existimo cadere in Salvatoris bonitatem, ut circumcursantes [Col. 0956D] relinquere voluerit, et secretum quoddam [(h) 1Kb] impertiendae salutis eligere. Deinde consequitur Scriba, dicens magistrum se quocumque ierit secuturum: sed nihil a Scriba dictum factumve legitur, quod posset [Col. 0957A] offendere. Dominus respondit, vulpibus esse foveas, et coeli volucribus nidos quiescendi, filio autem hominis, quo reclinet caput suum, locum esse nullum (Ibid. 20). Et discipulum postulasse, dari sibi tempus patris sepeliendi: hoc negatum, et pii atque humani officii vetitam religionem (Ibid. 21 et 22). Ergo rerum tantarum, et tam diversarum ratio promenda est: atque ita, ut secundum continentem rerum ordinem, et gravissimas veritatis ipsius causas, interioris significantiae intelligentia explicetur.

702 9. Fidelium electionis typus. Ecclesiae navis.---Discipulorum nomen non in duodecim tantum Apostolis versari existimandum est. Nam praeter Apostolos, plures fuisse discipulos legimus. Ex omni igitur turba quaedam fieri [(a) 1Kb] jubetur electio: eorum [Col. 0957B] scilicet, qui Dominum per multa saeculi hujus pericula et jactationes essent secuturi. Ecclesia enim instar est navis, et plurimis locis ita nuncupata est: quae diversissimi generis et gentis [(b) 1Kb] vectore suscepto, subjecta est omnibus et ventorum flatibus et maris motibus. Atque ita illa et saeculi et immundorum spirituum vexatur incursibus. Propositis enim periculorum omnium motibus, Christi navem, id est, Ecclesiam introimus: scientes nos mari ventoque jactandos. Ut igitur ordo typicae significantiae cohaereret, possetque intelligi fidelium portio conscendentium navem, et infidelium turba residentium; Scribae et discipuli persona subjungitur.

10. Scriba doctor legis, infideles adumbrat. Vulpes, pseudoprophetae. Volucres coeli, daemones. Caput Christi Deus. Omnes in Ecclesiam invitati.[Col. 0957C] ---Et quidem Scriba, qui est unus ex doctoribus legis, an sit secuturus interrogat. Quasi vero lege non hunc esse Christum, quem sequi esset utile, contineretur. Igitur infidelitatis affectum sub diffidentia interrogationis expressit: quia fidei assumptio non interroganda est, sed sequenda. Ut autem eadem interrogatio infidelitatis esset punita judicio; Dominus respondit, vulpes habere foveas, et volucres coeli nidos quibus requiescant, hominis autem filium non habere ubi caput suum reclinet. [(c) 1Kb] Vulpes est animal insidiosum, circa domorum se occulens foveas, et domesticis avibus insidians: atque hoc nomine pseudoprophetas nuncupari aliquot locis legimus. Volucres autem coeli saepe numero immundos spiritus [Col. 0957D] cognominari didicimus. Dei ergo filius paucitatem sequentium contuens, et doctore legis diffidente an sequeretur ipsum, exprobrat pseudoprophetis esse foveas, et immundis spiritibus nidos quiescendi; quod extra navem relicti, id est, extra Ecclesiam positi, effecti sint incolatus pseudoprophetarum, et habitatio daemonum: filium autem hominis, se scilicet cui [Col. 0958A] caput Deus sit, non reperire in quos collocata Dei cognitione requieseat: invitatis omnibus ut in navem, ita in Ecclesiam; paucis metu maris, id est saeculi, secuturis.

11. Patri infideli an jus in filium fidelem.---Adest post haec discipulus, non interrogans an sequatur (jam enim sequi oportere se credidit), sed permitti sibi orans sepelire patrem. Accepimus in dominicae orationis exordio, ita primum precandum: Pater noster qui es in coelis (Matth. VI, 9). Ergo quia credentis in discipulo populi persona est, admonetur ut meminerit quod pater sibi [(d) 1Kb] vivus in coelis est. Sequi autem 703 Dominum jubetur, quia et volebat, ita ut mortui mortuum sepeliant. Sed nullum arbitror officium exspectari a mortuis posse. Quomodo [Col. 0958B] ergo mortui mortuos humabunt? Primum igitur ostendit, perfectam in se fidem nulla saecularis in alterum officii religione esse devinctam: deinde inter fidelem filium patremque infidelem jus paterni nominis non relinqui. Non igitur obsequium humandi patris negavit: sed addendo, Dimitte mortuos sepelire mortuos suos, admonuit non admisceri memoriis sanctorum mortuos infideles: mortuos autem etiam eos esse, qui extra Deum vivant. Et idcirco mutua mortuis officia relinquenda, ut mortui sepeliantur a mortuis: quia per Dei fidem vivos vivo oporteat adhaerere.



CAPUT VIII. De discipulis in navi excitantibus Jesum, de duobus [Col. 0958C] daemoniacis in terra Gerasenorum, de paralytico curato et lectum auferente.

1. Christus quando et quanto periculo dormiat in nobis.---Et ascendente eo in naviculam, secuti sunt eum discipuli. Et ecce tempestas magna facta est in mari, et reliqua (Matth. VIII, 23 et seqq.). Navem discipulis introgressis tempestas oritur, mare commovetur, navigantes turbantur. Ipse vero somno consopitus [(e) 1Kb] timentium metu excitatur, oratur ut opem afferat. Et increpitis iis quod modicae essent fidei, vento et mari tranquillitatem imperavit, [(f) 1Kb] cum admiratione hominum praeceptis ejus ventum et mare obedisse. Igitur secundum haec ecclesiae, intra quas verbum Dei non vigilaverit, naufragae sunt: non quod Christus in somnum relaxetur, sed quod somno nostro [Col. 0958D] consopiatur in nobis. Maxime autem illud accidit, ut a Deo [(g) 1Kb] praecipue in periculi metu et vexatione speremus. Atque utinam vel spes sera confidat sese periculum posse evadere, Christi [(h) 1Kb] intra se virtute vigilante. Perpetuam autem nobis objurgationis suae recordationem reliquit, dicens: Modicae fidei, quid timidi estis (Ibid. 26)? metum scilicet motuum saecularium, [Col. 0959A] cum quibus [(a) 1Kb] Christi fides vigilet, nullum esse oportere.

2. Discipuli cur jam homines, non discipuli dicantur.---Consequitur deinde hominum admiratio dicentium: Qualis hic homo est, quod venti et mare obediunt ei (Ibid. 27)? Non discipulorum hic sermo, sed gentium est. Nam cum superius et discipulos tantum navem introisse, et a discipulis tantum excitatum esse dixisset; nunc admiratos esse homines significat, [(b) 1Kb] hominibus hominem 704 in ipsa admiratione dicentibus. Qua nominum conversione intelligitur, omnia opera Christi, omnesque ejus virtutes ut Dei esse laudandas: quia piaculi gentilis miserrimique erroris stultitiam demonstrat, quod eum ex humilitate passionis hominem potius nuncupent, [Col. 0959B] quam ex virtutibus Deum.

3. Et cum venisset trans fretum in regionem Gerasenorum, occurrerunt ei duo homines daemonia habentes de monumentis exeuntes, periculosi nimis, et reliqua (Ibid. 28). Duum hominum occursus, daemonum in duos homines longa possessio, et periculosa transeuntibus via, et transfugiendi in porcos deprecatio, et purgatis hominibus gregis ipsius per praeceps in mare casus, dehinc pastorum in oppidum fuga, populi de civitate progressus, et ne urbem Dominus adiret legatio, et reditus ejus in patriam, et illic paralytici in lecto jacentis oblatio, et [(c) 1Kb] pro fidei merito in tempore ipso peccatorum remissio, et murmur Scribarum, et virtutis confessio, et paralytici etiam sub onere lectuli in domum reditus, et hominum [Col. 0959C] admiratio, hanc habent causam.

4. Daemones e gentibus expulsi haereticos obtinent. Christus a Judaeis repudiatus ABIT AD GENTES.---In exordio generis humani in tres fuit humani generis divisio, Noe scilicet filios, ex quibus secundum prophetiam Genesis, Sem in possessionem Dei delectus est. Extra urbem autem, id est, extra legis et prophetarum synagogam, duos homines in monumentis daemones detinebant: duarum scilicet gentium origines intra defunctorum sedes et mortuorum reliquias obsederant, efficientes praetereuntibus viam vitae [Col. 0960A] praesentis infestam. Igitur ut esset in rebus gerendis futuri plena meditatio, venienti Domino duo homines occurrunt: ut occursu eorum, concurrentium ad salutem voluntas indicaretur. Sed in hominibus daemones proclamant, cur sedem invideat, cur ante judicii tempus infestet. Adjacebat etiam eis duobus gentium populis plebs [(d) 1Kb] ex Sem genere Sadducaeorum, quorum haeresis ex Judaeis negatae resurrectionis piaculum est. Videntes igitur daemones, non sibi jam locum in gentibus derelinqui, ut patiatur habitare se in haereticis deprecantur: quibus occupatis, totus in mare impetu rapido per praeceps grex coactus est: in cupiditatem scilicet [(e) 1Kb] saecularem daemonum praecipitantur instinctu, in aquis multis, id est, cum reliquarum gentium 705 infidelitate morituri. [Col. 0960B] Atque etiam in hoc typica ratio servata est, ut non satis esset dixisse praecipitatos in mare, nisi etiam adderetur, Et mortui sunt in aquis multis. Quorum principes atque pastores rerum talium admiratione turbati ad urbem veniunt, et quae gesta sunt nuntiant (Ibid. 32, 33). Urbs illa Judaici populi habet speciem, [(f) 1Kb] quae Christi operibus auditis, Domino suo obviam pergit, prohibens ne fines suos urbemque contingeret; neque enim Evangelia [(g) 1Kb] lex recipit: a qua repudiatus, in civitatem suam revertitur (Matth. IX, 1). [(h) 1Kb] Deo civitas fidelium plebs est. In hanc igitur navi, id est [(i) 1Kb] Ecclesia, vectus introiit.

5. Adam obtinuit veniam.---Jamque in paralytico gentium universitas offertur medenda. Sed et curationis ipsius verba sunt contuenda. Non dicitur paralytico, [Col. 0960C] Sanus esto; non dicitur, Surge et ambula; sed dicitur, Constans esto fili, remissa sunt tibi peccata tua (Ibid. 2). In Adam uno peccata universis gentibus remittuntur. Hic itaque Angelis ministrantibus curandus offertur, hic filius nuncupatur, [(j) 1Kb] quia primum Dei opus est: huic remittuntur animae peccata, et indulgentia primae transgressionis ex venia est. Non enim paralyticum peccasse aliquid accepimus: cum praesertim alio in loco idem Dominus dixerit, caecitatem a nativitate non ex peccato aut proprio aut paterno fuisse contractam (Joan. IX, 3).

6. Christum esse Deum.[Col. 0961A] --- [(a) 1Kb] Veritatis deinde ordo succedit in gestis, quamvis futuri species expleatur in dictis. Movet Scribas remissum ab homine peccatum (Matth. IX, 3): hominem enim tantum in Jesu Christo contuebantur. Et remissum est [(b) 1Kb] ab eo, quod lex laxare non poterat; fides enim sola justificat. Deinde murmurationem eorum Dominus introspicit, [(c) 1Kb] dicitque facile esse filio hominis in terra peccata dimittere (Ibid. 4 et 5). Verum enim nemo potest dimittere peccata, nisi solus Deus: ergo qui remittit Deus est. Quia nemo remittit nisi Deus, Deus in homine manens curationem homini praestabat: et nulla ei agendi et loquendi erat difficultas, cui subest totum posse quod loquitur.

7.Paralytici curatione quam multa doceantur.---[Col. 0961B] Porro autem ut ipse [(d) 1Kb] esse in corpore positus intelligi posset, qui et animis peccata dimitteret, et resurrectionem corporibus praestaret; ait, Ut sciatis quoniam filius hominis habet potestatem in terra dimittere peccata, ait paralytico, Surge, et tolle lectum tuum (Ibid. 6). Satis fuerat 706 dixisse, Surge: sed quia omnis erat perficiendi operis ratio explicanda; adjecit, Tolle lectum tuum, et vade in domum tuam. Primum remissionem tribuit peccati, dehinc virtutem resurrectionis ostendit, tum sublatione lectuli infirmitatem ac dolorem corporibus docuit afuturum (al. abfuturum), postremo reditu in domum propriam iter in paradisum credentibus esse redhibendum, ex quo Adam parens universorum peccati labe dissolutus excesserat.

8. Venia omnes egent. Non miranda in Christo potestas dimittendi peccata.[Col. 0961C] ---Videntes autem turbae timuerunt (Ibid. 8). Opus istud admiratio potius consequi, non metus debuit; sed manet etiam nunc ordo mysterii; ut veritati praesentium, futurorum species [(e) 1Kb] adjecta sit dictorum et factorum Domini virtutem turbae timent. Magni enim timoris res est, non dimissis a Christo peccatis in mortem resolvi: quia nullus sit in domum aeternam reditus, si cui indulta non fuerit venia delictorum. Et honorificaverunt Deum, qui tantam dedit potestatem hominibus. Conclusa sunt omnia suo ordine, et cessante jam desperationis timore honor Deo redditur, quod tantam dederit hominibus potestatem: sed soli hoc Christo erat debitum, soli de communione paternae substantiae haec [Col. 0961D] agere erat familiare. Non ergo hoc venit in admirationem, quod posset ista (quid enim non posse Deus [Col. 0962A] credetur?); alioquin laus de uno homine, non de pluribus exstitisset: sed delati Deo honoris hinc causa est, quod potestas hominibus [(f) 1Kb] ac via data sit per verbum ejus, et peccatorum remissionis, et corporum resurrectionis, et reversionis in coelum.



CAPUT IX. De Matthaeo publicano, de Pharisaeorum et discipulorum Joannis jejunio, de assuto panno rudi, de profluvio mulieris, de filia principis excitata a mortuis, de duobus caecis, de surdo et muto.

1. Et cum transiret inde Jesus, vidit hominem sedentem in teloneo Matthaeum nomine, et ait illi, Sequere me, et reliqua (Matth. IX, 9). Matthaeum publicanum sedentem in teloneo sequi se jubet. Et concedens in [Col. 0962B] domum convivium instruit, et cum eo publicanorum et peccatorum turba discumbit: Pharisaeis discipulos objurgantibus, cur magistro cum publicanis cibus esset. Quibus respondet, Sanis medico opus non esse, sed curatione aegrotos indigere: euntesque jubet discere quid sit, Misericordiam 707 [(g) 1Kb] volo quam sacrificium.

2. Publicani. Matthaei vocatio. Salus omnibus necessaria, nulli a lege praestatur.---Publicanorum nomen ex vita, est, qui relictis legis operibus, gerere se usu communi et publico maluerunt. Ergo ex domo, id est, ex peccatis corporis, Matthaeum Dominus evocavit, in cujus mentem ingressus recumbit. Hic enim idem Evangelii istius scriptor est, et de peccati sui domo exiens, Dominum ipse (f. in se) [Col. 0962C] suscepit, interiore ejus habitatione illuminatus, intra quem evangelicis cibis peccatoribus et publicanis convivium divite copia praeparatur. AEmulatio deinde agitat Judaeos, Dominum publicanis et peccatoribus communicare (Ibid. 11). Quibus ille operta infidelitatis velamine verba legis exprompsit, se quidem aegrotis opem ferre et medicinam egentibus praestare; eis autem, qui se sanos existimarent, necessariam curationem nullam esse. Sed ut intelligerent, neminem suorum sanum esse; admonuit ut discerent quid est, Misericordiam volo, non sacrificium (Ibid. 13): legem scilicet, sacrificiorum observatione devinctam, opem ferre non posse; sed salutem universis in misericordiae indulgentia reservari. Non enim veni justos vocare, sed peccatores in poenitentiam. Omnibus [Col. 0962D] venerat; quomodo ergo non se justis venisse dicit? Erant ergo quibus necesse non erat ut veniret? [Col. 0963A] Sed nemo justus ex lege est. Ostendit ergo inanem justitiae esse jactantiam: quia sacrificiis infirmibus ad salutem, misericordia erat universis in lege positis necessaria. Nam si justitia fuisset ex lege, venia per gratiam necessaria non fuisset.

3. Christus sponsus. Cibus vitae, quo praesente nemo esurit.---Tunc accesserunt ad eum Joannis discipuli dicentes, Quare nos et Pharisaei jejunamus frequenter, discipuli autem tui non jejunant (Ibid. 14)? Jejunabant Pharisaei et discipuli Joannis, et Apostoli non jejunabant. Sed istis spiritaliter respondet, sponsumque se Joannis discipulis ostendit. Joannes enim repositam in Christo omnem vitae spem spopondit; et recipi a Domino discipuli ejus adhuc eo praedicante non poterant. Usque in eum enim lex et prophetae [Col. 0963B] sunt; et, nisi lege finita, in fidem evangelicam eorum nemo concederet. Quod vero praesente sponso jejunandi necessitatem discipulis non esse respondet (Ibid. 15); praesentiae suae gaudium, et sacramentum sancti cibi edocet, quo nemo se praesente, id est, in conspectu mentis Christum continens, [(a) 1Kb] indigebit. Ablato autem se jejunaturos esse dicit: quia omnes non credentes resurrexisse Christum, habituri non essent cibum vitae. [(b) 1Kb] In fide enim resurrectionis sacramentum panis coelestis accipitur: et quisquis sine Christo est, [(c) 1Kb] in vitae cibi jejunio relinquetur.

708 4.Hunc cibum non percipit vetus homo.---Ut autem intelligerent, non posse sibi in veteribus positis perfecta haec salutis sacramenta committi, comparationis posuit exemplum. Pannum rudem vestimento [Col. 0963C] veteri non adsui, quia vetustatis infirmitatem virtus [(d) 1Kb] adsumenti rudis dissolvat: et vinum novum veteribus utribus non infundi; ferventis enim musti calor utres veteres abrumpit (Ibid. 16 et 17): infirmas videlicet vetustate peccatorum et animas et corpora, novae gratiae sacramenta non capere. Fiet enim scissura pejor, effusoque vino utres veteres peribunt. Duplex enim talium erit reatus, si praeter vetustatem peccatorum suorum virtutem novae gratiae non sustinebunt: atque ideo et Pharisaeos et discipulos Joannis nova non accepturos esse, nisi novi fierent.

5.Princeps filiae vitam deprecans, legis typus.---Haec illo loquente, ecce princeps unus accessit, et adorabat eum, dicens, Domine, filia mea modo defuncta est, veni et pone manum super eam, etc. (Ib. 18). Preces principis, fides mulieris, turbae in domo conventus, et caecorum duum clamor, muti et surdi et daemoniaci oblatio, ex superioribus dictis connexae sibi intelligentiae tenent ordinem. Princeps hic, lex esse intelligitur; quae Dominum [(e) 1Kb] orat pro plebe, quam ipsa Christo praedicata adventus ejus exspectatione nutriverat, ut vitam mortuae reddat. Nam nullum principem credidisse legimus: ex quo persona principis hujus orantis merito in typum legis aptabitur. Cui quidem Dominus opem spopondit, ad quam praestandam profectus est.

6. Salutem Judaeis paratam gentes praeripiunt.[Col. 0964B] ---Sed prior cum apostolis peccatorum turba salvatur. Et cum primum electionem, quae ex lege destinabatur, vivere oportuisset: anterior tamen in mulieris specie salus publicanis et peccatoribus redditur. Haec itaque ad Domini praetereuntis occursum tactu vestis Domini sanam se de profluvio sanguinis futuram esse confidit: sordibus scilicet polluta corporis sui, et interioris vitii immunditiis dissoluta, fimbriam vestis per fidem festinat attingere, donum videlicet [(f) 1Kb] Spiritus sancti, de Christi corpore modo fimbriae exeuntis, cum apostolis conversata contingere; fitque mox sana (Ibid. 22). Ita alteri salus, dum alii defertur, est reddita. Cujus fidem et constantiam Dominus mox laudavit: quia quod Israeli [Col. 0964C] parabatur, plebs gentium occupavit.

7. Virtus Christi infinita.---Est autem in simplici intelligentia, magna virtutis dominicae admiratio: cum potestas intra corpus manens rebus caducis efficientiam 709 adderet sanitatis, et usque in vestium fimbrias operatio divina procederet. Non enim divisibilis et comprehensibilis erat Deus, ut corpore clauderetur. Ipse enim dona in Spiritu dividit; caeterum non dividitur in donis. Virtutem autem ejus fides ubicumque consequitur: quia ubique est, et nusquam abest. Et assumptio corporis non naturam Virtutis inclusit, sed ad redemptionem [(g) 1Kb] suam, fragilitatem corporis [Col. 0965A] Virtus assumpsit: quae tam infinita, tam libera est, ut etiam [(a) 1Kb] in fimbriis ejus humanae salutis operatio contineretur.

8. Judaei resurrectionem rident. Pauci ex eis credituri.---Ingreditur deinde Dominus domum principis, synagogam videlicet, cui in canticis legis hymnus luctuum personabat (Ibid. 23): et irridetur a plurimis. Numquam enim illi Deum in homine crediderunt, quin potius praedicari resurrectionem ex mortuis riserunt. Apprehensam igitur puellam manu, cujus apud se mors erat somnus, retraxit ad vitam (Ibid. 25). Atque ut rarus hinc esse ex lege credentium electionis numerus intelligi posset, turba omnis expulsa est: quam utique salvari Dominus optasset; sed irridendo dicta [Col. 0965B] gestaque ejus, resurrectionis non fuit digna consortio. Et exeunte fama in universam terram illam (Ibid. 26), [(b) 1Kb] post electionis salutem donum Christi atque opera praedicantur.

9. Fides ad salutem praerequisita.---Exeunte igitur Domino, mox caeci duo sequuntur (Ibid. 27). Sed caeci et egressum et nomen Domini quomodo scire potuerunt? Quin etiam et filium David nuncupant, et salvari se rogant. In caecis duobus ratio totius superioris praefigurationis absolvitur. Ex his enim filia principis esse monstratur, [(c) 1Kb] Pharisaei scilicet et discipuli Joannis, qui Dominum jam superius in commune tentaverant. His igitur nescientibus a quo salutem peterent, indicavit lex, et his salvatorem suum in corpore ex David genere monstravit, [Col. 0965C] et caecis vetere peccato, quia Christum nisi admoniti non videbant, lumen mentis inseruit. Quibus Dominus, [(d) 1Kb] ostendens non ex salute fidem, sed per fidem salutem exspectandam (caeci enim quia crediderant viderunt, non quia viderant crediderunt (Ibid. 28): ex quo intelligendum est fide merendum esse quod petitur, non ex impetratis fidem esse sumendam), si credidissent, visum pollicetur, et credentibus praestat, et silentium imperat (Ibid. 30): quia apostolorum erat proprium praedicare.

10. Gentes daemoniaco designantur.---Quin etiam post haec, in muto et surdo 710 et daemoniaco (Ibid. 32), gentium plebs [(e) 1Kb] indiga totius salutis [Col. 0966A] offertur. Omnibus enim undique malis circumsessa, totius corporis vitiis implicabatur. Et in eo rerum ordo servatus est. Nam daemon prius ejicitur, et tum reliqua corporis officia succedunt. [(f) 1Kb] Dei quippe cognitione superstitionum omnium vesania effugata, et visus et auditus et sermo salutis invehitur. Cujus facti admirationem talis turbae est consecuta confessio, Numquam sic apparuit in Israel (Ibid. 33): cum, cui per legem nihil afferri opis potuerat, verbi virtute salvari; quodque laudes Dei homo mutus surdusque loqueretur. Salute autem gentibus data, civitates omnes et castella omnia virtute et ingressu Christi illuminantur, et omnem infirmitatem veterni languoris evadunt.



CAPUT X.[Col. 0966B] Ubi duodecim discipulos praemittit cum doctrina.

I. Videns autem turbas, misertus est: quod essent vexatae et jacentes, et reliqua (Matth. IX, 36). Verborum virtutes non minus oportet introspicere, quam rerum: quia, ut diximus, paria in dictis atque in factis significationum momenta consistunt. Turbarum Dominus miseretur vexatarum et jacentium, tamquam gregis sine pastore dispersi. Et ait, messem multam, paucos operarios, orandum Dominum messis, ut operarios plures in messem ejiciat (Ibid. 37). Et discipulis convocatis, dedit potestatem ejiciendorum spirituum immundorum, curandaeque cunctae infirmitatis, omnisque languoris (Matth. X, 1). Haec igitur licet in praesens gesta sint, quid tamen in futurum [Col. 0966C] significent, contuendum est.

2. Messis Spiritus sancti munus. Quam abundet. Per precem praestatur Virtus ejus.---Nullus in turbas vexator irruperat, neque casu aliquo motuque perculsae jacebant: quomodo ergo jacentes vexatasque miseratur (al. miseretur)? Immundi videlicet spiritus dominante violentia vexatam, et sub legis onere aegrotam plebem Dominus miseratur, quia [(g) 1Kb] nullus adhuc his pastor esset, custodiam sancti Spiritus redditurus. Erat autem doni istius copiosissimus fructus, sed nondum [(h) 1Kb] messus a quoquam. Ejus enim copia haurientium [(i) 1Kb] de se multitudinem vincit. Nam quantumlibet assumatur a cunctis, ad largiendum [Col. 0967A] se tamen semper exuberat. Et quia plures esse utile sit, per quos ministretur; rogari Dominum messis jubet, ut in messem operarios plures ejiciat: ad capessendum scilicet quod praeparabatur donum 711 Spiritus sancti, messorum copiam Deus praestet: per orationem enim ac precem hoc nobis a Deo munus [(a) 1Kb] effunditur. Atque ut in messem illam messores numerosos ex his duodecim primum Apostolis diffundendos indicaret; convocatis illis dedit ejiciendorum spirituum potestatem, et omnis infirmitatis medendae. Hujus enim doni [(b) 1Kb] virtutibus, poterant et turbator expelli, et infirma curari. Et dignum est praeceptorum singulorum significantiam contueri.

3. Praecepta Christi apostolicum munus spectantia.---Abstinere se a viis gentium admonentur (Ibid. 5): [Col. 0967B] non quod non etiam ad salutem gentium mitterentur, sed ut opere et vita gentilis ignorantiae abstinerent. In civitates Samaritanorum vetiti sunt introire. Numquid non potius Samaritanam ipse curavit (Joan. 4)? Sed ut ecclesias haereticorum non adeant admonentur. Nihil enim differt ab ignoratione perversitas. Mittuntur deinde ad oves perditas domus Israel (Matth. X, 6). Atquin in eum (Scil. Christum) luporum ac viperarum linguis et faucibus saevierunt. Sed [(c) 1Kb] legislatio obtinere privilegium Evangelii debebat: hoc minus Israel sceleris sui excusationem habiturus, quo plus sedulitatis in admonitione sensisset.

4. Perfecta in Apostolis Christi imago.---Tota deinde in apostolos potestas virtutis dominicae transfertur: [Col. 0967C] [(d) 1Kb] et qui in Adam in imaginem et similitudinem Dei erant figurati, nunc perfectam Christi imaginem et similitudinem sortiuntur, nihil a Domini sui virtutibus differentes; et qui terrestres antea erant, coelestes modo fiunt. Praedicent regnum coelorum propinquare (Ibid. 7), imaginem scilicet et similitudinem Dei nunc in consortium veritatis assumi; ut sancti omnes, qui coeli nuncupati sunt, Domino conregnent. [(e) 1Kb] Infirmos curent, mortuos suscitent, leprosos emundent, daemones ejiciant (Ibid. 8); quidquid malorum Adae corpori satanae instinctus intulerat, hoc rursum ipsi de communione dominicae potestatis emundent. Et ut ex toto, secundum Genesis prophetiam (Gen. I, 26), Dei similitudinem consequantur, dare gratis quod gratis acceperunt jubentur: [Col. 0967D] ut sit scilicet ministratio gratuita muneris gratuiti.

5. In apostolico ministerio nil venale.[Col. 0968A] ---Aurum, argentum, pecuniam possidere inhibentur in zonis, et peram in via ferre, et duas tunicas et calceamenta, et virgam in manibus assumere: et dignus mercede sua est operarius (Ibid. 9 et 10). Non invidiosus, ut arbitror, thesaurus in zona est: et quid sibi vult auri, argenti, atque aeris in zona inhibita possessio? Zona est ministerii apparatus, et ad efficaciam operis praecinctio. Ergo ne quid in ministerio nostro venale sit admonemur; [(f) 1Kb] neque hoc apostolatus 712 nostri opus fiat auri, argenti, aerisque possessio. Nec peram in via, curam scilicet saecularis substantiae relinquendam: quia omnis thesaurus sit perniciosus in terra, corde nostro illic futuro, ubi condatur et thesaurus. Non duas tunicas. Sufficit enim [Col. 0968B] nobis semel Christus indutus: neve, per pravitatem intelligentiae nostrae, altera deinceps vel haerescos vel legis veste induamur. Non calceamenta. Numquid humanorum pedum infirmitas patiens est nuditatis? Sed in sancta terra, et peccatorum spinis atque aculeis non obsessa, ut Moysi dictum est, nudis pedibus staturi (Exodi III, 5), admonemur non alium ingressus nostri habere, quam quem a Christo accepimus, apparatum. Neque virgam in manibus, id est, potestatis extraneae non [(g) 1Kb] indigi, quaerere jura, habentes virgam de radice Jesse; nam quaecumque alia fuerit, non erit Christi: instructi omni superiore sermone ad conficiendum iter saeculi, gratia, viatico, veste, calceamento, potestate; in his enim operantes, digni mercede nostra reperiemur, id est, per [Col. 0968C] horum observantiam coelestis spei praemia recepturi.

6. In quamcumque civitatem introieritis interrogate quis in ea dignus est, et reliqua (Ibid. 11). Levia forte Dominus dedisse Apostolis praecepta existimabitur: quod se usque ad monita introeundi, habitandi, morandi, exeundique summiserit. Haec quidem intellecta simpliciter sanctorum modestiae congruunt, ut cum digno sit hospitalitas, neve per incuriam aut ignorantiam cohabitatione probrosae familiae polluantur. Sed introeuntes civitatem de digno jubet interrogare, et cum eo habitare usque ad profectionem: domum quoque ab introeuntibus pacifice salutari: quae si digna est, et pacis (etiam pacis) communione sit digna; si indigna, pax invicem revertatur: qui autem non receperint eos, sermonesque [Col. 0968D] eorum; his excusso pedum pulvere, aeternae maledictionis semina relinquenda (Ibid. 13 et 14).

7. Domus digna, Ecclesia; dignus hospes, cujus Christus habitator.[Col. 0969A] ---Haec non mediocriter sensum intelligentiae commovent. Si enim successuri hospitio non erunt, nisi ante quis dignus sit interrogaverint; quomodo indigna domus postea reperietur? Et quomodo [(a) 1Kb] sermones eorum non audiet, et ipsos non audiens, et ipsos non recipiens? Aut enim hoc in eo qui justus est non est verendum: aut si indignus repertus sit, nec communio erit habitationis ineunda. Et quid interrogasse proderit et quaesisse de digno, si adversus indignum hospitem et observantia praecipiatur et poena? Sed instruit eos Dominus, non admisceri eorum domibus ac familiaritatibus, qui Christum aut insectantur, aut nesciunt: et in quacumque civitate interrogare quis eorum habitatione [Col. 0969B] sit dignus, id est, sicubi Ecclesia sit, et Christus habitator: neque quoquam alibi transire, quia sit domus digna, et justus hospes.

8. Qui pax dicta reverti queat.---Quod autem ab introeuntibus salutari domum voce praecepit, dicens, Dicite, Pax 713 huic domui: et si digna domus reperta sit, venire super eam pacem oportere; si vero indigna, pacem ad ipsos reverti: sed si jam primo ingressu in salutationis officio dicta pax est; quomodo postea veniet, aut quomodo postea revertetur? Aut enim dici pax ante non debuit, quam utrum digna esset probaretur: aut si digna fuit et salutata cum pace est, conditio et venturae et reversurae pacis non potest ex ratione superioribus cohaerere. Quae ergo dictorum sit proprietas monstranda est.

9. Judaeorum fidem profitentium varia fallacia. Pax indignis optata, non data.[Col. 0969C] ---Judaeorum plures erant futuri, quorum tantus in favorem legis affectus esset, ut quamvis per admirationem operum in Christum credidissent, tamen in legis operibus morarentur; alii vero [(b) 1Kb] explorandae libertatis quae in Christo est curiosi, transisse se ad Evangelia ex lege essent simulaturi: multi autem etiam in haeresim per intelligentiae perversitatem traducerentur. Et quia istius modi omnes fallentes, et audientibus blandientes, penes se esse veritatem catholicam mentiuntur; ideo superius admonuit, dignum cum quo habitandum sit esse quaerendum: quia vero per verborum fallaciam incidere ignorantes in istius modi hospitem possent; domo ipsa quae digna sit dicta, id est, Ecclesia quae catholica dicitur, caute et diligenter utendum; salutandam quidem cum pacis affectu, sedita ut potius pax dicta, [Col. 0969D] quam data sit. Nam ita praecepit: Salutate eam, dicentes, [Col. 0970A] Pax huic domui. Ergo pax salutationis in verbis est et orationis sermone tribuenda. Porro autem pacem propriam, quae viscera miserationis sunt, non oportere in eam venire nisi digna sit: quae si digna reperta non fuerit, sacramentum pacis coelestis intra propriam eorum conscientiam continendum.

10. Habitationis communio.---In eos autem, qui audita coelestis regni praedicatione apostolorum praecepta respuerint, egressu eorum, et signo pulveris de pedibus excussi, aeterna maledictio relinquatur (Ibid. 14). Nescio enim quae [(c) 1Kb] insistenti in loco cum eo in quo institerit loco videtur esse communio, et fit inter eos quaedam corporis solique conjunctio. Ergo omne domus illius habitationisque peccatum intra ipsam excusso pulvere pedum relinquitur, [Col. 0970B] nihilque sanctitatis de insistentium apostolorum vestigiis mutuatur: ut quorum aditu ingressuque delicta terrenae originis auferuntur, eorum testimonio infidelitas cum omni terrae suae pulvere judicetur. Tolerabilius in die judicii terrae Sodomorum et Gomorrhaeorum erit, quam civitati isti (Ibid. 15): quia illis ignorato Christo errasse sit levius, his vero inexpiabile sit, aut praedicatum non recepisse, aut receptum non sancte neque catholice praedicasse.

11. Serpentis prudentia quatenus imitanda secundum quosdam.---Et quidem plures hos, qui vesano furore in Apostolos desaevituri essent, futuros esse significat, cum se eos sicut oves in medio luporum ait mittere, praedicans simplices sicut 714 columbas, et prudentes sicut serpentes esse oportere (Ibid.) [Col. 0970C] 16). Sed columbae simplicitas in absoluto est: quae autem sit serpentis prudentia, contuendum est. Nescio quid in illo prudentiae consiliique exstet, licet quaedam hinc aliqui memoriae [(d) 1Kb] mandaverint, quod ubi se in manus hominum venisse intelligat, omni genere ab ictu caput subtrahat, idque aut collecto in orbem corpore contegat, aut foveae immergat, caedique partem reliquam derelinquat: nosque hoc exemplo oportere, si quid acciderit persecutionum, caput nostrum, quod est Christus, occulere; ut oblatis nobis in omnes cruciatus, fidem ab eo acceptam jactura corporis communiamus.

12. Sed omnis hic Domini de Judaeis atque haereticis sermo est: Tradet frater fratrem, et pater filium, et insurgent filii in parentes (Ibid. 21): id est, familiam inter se [(e) 1Kb] ejusdem modi dissidere: quia [Col. 0970D] de parentum cognationumque [(f) 1Kb] nominibus, populi [Col. 0971A] quondam unitas indicatur nunc hostili invicem odio diversi; judicibus etiam et regibus terrae offerendos (Ibid. 18), dum extorquere aut silentium nostrum, aut conniventiam tentant. [(a) 1Kb] Testes enim ipsis et gentibus futuri: quo testimonio excusatio ignoratae divinitatis adimenda sit persequentibus; gentibus vero via pandenda credendi Christum, pertinacibus inter saevientium poenas confessorum vocibus praedicatum. Instructos igitur nos serpentis prudentia monet esse oportere.

13. Serpens uti praedicatoribus imitandus.---Hunc antequam Adam traduceret, jam sapientem Genesis nuncupavit (Gen. III, 1); et prudentiam ejus malignantis consilii ordine docuit. Primum enim animum sexus mollioris aggressus est, spe [Col. 0971B] deinde illexit, communionem immortalitatis spopondit: et per haec tanta praemia, opus consilii et voluntatis suae gessit. Pari igitur opportunitate, introspecta uniuscujusque et natura et voluntate, verborum adhibenda prudentia est. Spes bonorum futurorum revelanda, et [(b) 1Kb] sic coelestia perfectae fidei praemia proferenda: ut quod ille mentitus est, nos praedicemus ex vero, secundum sponsionem Dei angelis similes futuros esse qui crederent: ut mentes plebium faciles et absolutas, circumsaevientibus licet et lupis et haereticis, promissis regnorum coelestium occupemus, et rerum fidem serpentis prudentia, columbae simplicitate tradamus.

14. Gentes quando crediturae, quando Judaei.---Monet etiam traditis abesse oportere 715 curam [Col. 0971C] responsionis, sed exspectandum potius quid Spiritus Dei suggerat (Matth. X, 19); quia fides nostra omnibus praeceptis divinae voluntatis intenta, [(c) 1Kb] ad responsionis scientiam instruetur: in exemplo habentes Abraham, cui postulato ad hostiam Isaac non defuit aries ad victimam (Gen. XXII, 13). Ex una deinde in duas urbes fugam suadet (Matth. X, 23). Quia praedicatio ejus primum a Judaea effugata transit ad Graeciam, dehinc diversis intra Graeciae urbes apostolorum passionibus [(d) 1Kb] fatigata, tertio in universis gentibus demoratur. Sed ut ostenderet, gentes quidem apostolorum praedicationi credituras, verum ut [(e) 1Kb] reliquum Israel crederet, esse adventui suo debitum; ait, Non consummabitis civitates Israel, donec veniat filius hominis (Ibidem): post plenitudinem scilicet [Col. 0972A] gentium, quod erit reliquum Israel, ad implendum numerum sanctorum, futuro claritatis suae adventu [(f) 1Kb] in Ecclesia collocandum.

15. Passionum est solatium, quod per eas Domino assimilamur.---Non est discipulus super magistrum, nec servus super dominum (Ibid. 24). Multum proficit ad tolerantiae assumptionem rerum imminentium cognitio [(g) 1Kb] , maxime si patientiae voluntas praesumatur exemplo. Dominus noster, lumen aeternum, et dux credentium, et immortalitatis parens, discipulis suis futurarum passionum solatia ante praemisit: ne se quis discipulus magistro potiorem, aut super dominum esse servus existimaret. Si enim patri-familias cognomentum, per invidiam, daemonis addiderunt; quanto magis in domesticos ejus omnia injuriarum et [Col. 0972B] contumeliarum genera perficient (Ib. 25)? Sed ea nihil nos terreant, gloriae loco potius amplectentes, si Domino nostro vel passionum conditionibus adaequemur.

16. Judicii die occulta prodentur.---Nihil est occultum, quod non revelabitur (Ibid. 26). Diem scilicet judicii ostendit, quae abstrusam voluntatis nostrae conscientiam prodet: et ea quae nun occulta existimamus, luce cognitionis publicae deteget. Igitur non minas, non consilia, non potestates insectantium monet esse metuendas: quia dies judicii nulla haec fuisse atque inania revelabit.

17. Dei cognitio constanter ingerenda.---Et quod dico vobis in tenebris, dicite in lumine: et quod in aure auditis, praedicate super tecta (Ibid. 27). Non legimus [Col. 0972C] Dominum solitum fuisse noctibus sermocinari, et doctrinam in tenebris tradidisse. Sed quia omnis sermo ejus carnalibus tenebrae sunt, et verbum ejus infidelibus nox est; [(h) 1Kb] et cuique quod a se dictum est, 716 cum libertate fidei et confessionis est loquendum; idcirco quae in tenebris dicta sunt, praedicari jussit in lumine, et quae secreto aurium commissa sunt, super tecta, id est, [(i) 1Kb] excelsa, ut loquentium praeconio audiantur. Constanter enim Dei ingerenda cognitio est, et profundum doctrinae evangelicae secretum lumine praedicationis apostolicae revelandum: non timentes eos, quibus cum sit licentia [(j) 1Kb] in corpora, tamen in animam jus nullum est (Ibid. 28); sed timentes potius Deum, cui perdendae in gehenna et animae et corporis sit potestas.

[Col. 0973A] 18. Passeres duo asse, corpus et anima peccato vendita.---Nonne duo passeres asse veneunt; et unus ex illis non cadit in terram sine voluntate patris vestri (Ibid. 29)? Non est, ut puto, criminis agere aucupium; neque venditio passerum habet culpam. Et quod ait: Unus ex illis non cadit super terram sine voluntate Patris vestri, contra apostolicum dictum facere videtur quod ait: Non est pecudum Deo cura (I Cor. IX, 9). Et auctoritati ejus multum derogabitur, si sensisse aliter, quam in evangeliis traditum est, reperietur. Nec enim apostolis multum dignitatis tribuitur, si passeribus ante stabunt. Locus hic ex sensu superiore proficiscitur. Iniquitates enim eorum exaggerantur, qui tradituri sunt, qui insectaturi, qui in fugam coacturi, quibus propter nomen Domini esse [Col. 0973B] odio nos oportet, qui omne jus suum in solis corporibus exerceant, potestatem in animam non habentes. Hi igitur passeres [(a) 1Kb] duos asse veneunt. Et quidem quae sub peccato vendita sunt, redemit ex lege Christus: ergo quod venditur, corpus atque anima est; et cui venditur, peccatum est: quia Christus et de peccato redemit, et animae ac corporis est redemptor. [(b) 1Kb] Qui igitur duos passeres asse veneunt, se ipsos peccato minimo veneunt, natos ad volandum, et ad coelum pennis spiritalibus efferendos. Sed capti pretiis praesentium voluptatum, et ad luxum saeculi venales, totos se talibus [(c) 1Kb] actionibus nundinantur.

19. Corpus et anima nata ut sint unum in coelis, qui cadant unum in terram.[Col. 0973C] ---Sed quaerendum est, quomodo [Col. 0974A] unum ex 717 illis [(d) 1Kb] est, quod sine voluntate Dei non cadet. Dei [(e) 2Kb] voluntas est, ut unum ex illis magis evolet, sed lex ex constitutione Dei profecta decernit unum ex eis potius decidere. Quemadmodum autem si evolarent, unum essent, id est corpus in naturam animae transisset, et gravitas illa terrenae materiae in profectum et substantiam animae [(f) 2Kb] aboleretur, fieretque corpus potius spiritale: ita peccatorum pretio venditis, in naturam corporum animae subtilitas ingravescit, et terrenam contrahit ex vitiorum sorde materiem, fitque unum ex illis quod tradatur [(g) 1Kb] in terram. Plurimis autem eos ante stare passeribus cum dicit, ostendit multitudini infidelium electionem fidelium praesse: quia his casus in terram sit, illis volatus in coelum.

20. Vitae melioris spe timor mortis aufertur.[Col. 0974B] ---In numerum autem aliquid colligi, diligentiae ac sollicitudinis cura est: neque enim dignum negotium est, peritura numerare. Ut igitur nihil ex nobis periturum esse cognosceremus, quia multo passeribus meliores simus; ipso capillorum nostrorum supputatorum numero indicatur, salvis nobis ex solido futuris (Ibid. 30 et 31): cum quod innumerabile in nobis sit, [(h) 1Kb] conservandi et affectu et potestate numeretur. Nullus igitur corporum nostrorum casus est pertimescendus, neque ullus interimendae carnis admittendus est dolor: quando pro naturae suae atque originis conditione resoluta, in substantiam spiritalis animae refundatur.

[Col. 0974C] 21. Et quia doctrinis talibus confirmatos, oportet [Col. 0975A] liberam confitendi Dei habere constantiam; etiam conditionem qua teneremur adjecit, negaturum se eum Patri in coelis, qui se hominibus in terra negasset (Ibid. 32): eum porro, qui confessus coram hominibus se fuisset, a se in coelis confitendum; qualesque nos nominis sui testes hominibus fuissemus, tali nos apud Deum patrem testimonio ejus usuros.

22. Quaestiones variae proponuntur.---Nolite arbitrari quoniam veni pacem mittere in terram. Non veni pacem mittere, sed gladium. 718 Veni enim separare filium adversus patrem, et filiam adversus matrem, et nurum adversus socrum suam, et inimici hominis domestici ejus (Ibid. 34-36). Quae ista divisio est? Inter prima enim legis praecepta accepimus: Honora patrem [Col. 0975B] tuum et matrem tuam (Exod. XX, 12). Et ipse Dominus ait: Pacem meam do vobis, pacem relinquo vobis (Joan. XIV, 27). Quid sibi vult missus potius gladius in terram, et separatus a patre filius, et filia a matre, et nurus adversus socrum, et hominis domestici ejus inimici? Igitur [(a) 1Kb] exinde publica auctoritas impietati proferetur. Ubique odia, ubique bella, et gladius Domini inter patrem et filium, et inter filiam matremque desaeviens. Et in Luca quidem talis de hoc sermo est: Erunt enim ex hoc quinque in una domo divisi, [(b) 4Kb] tres in duos, et duo super tres dividentur (Luc. XII, 52). Numquid non in majorem numerum potest agnationis domesticae familia diffundi? Aut praescripto temporis continebatur, ut ex hoc essent quinque tantum in domo una, iidemque divisi? [Col. 0975C] Ergo qui sit gladius in terra, quae proprietas nominum, et in numero quinque quae ratio, et quomodo tres in duos, et duo super tres dividendi, et quatenus homini domestici ejus inimici, contuendum est.

23. Gladii natura. Dei verbum significat. In Adam ante peccatum tria, in posteris quinque.---Et singularum quidem rerum, et universae quaestionis primum natura est explicanda: nec minus intelligentiam nostram sensus et superior et consequens adjuvabit. Gladius telorum omnium telum acutissimum est, in quo sit jus potestatis, et judicii severitas, et animadversio [Col. 0976A] peccatorum. Et hujus quidem teli nomine novi Evangelii praedicationem appellatam, frequens in prophetis auctoritas est. Dei igitur verbum nuncupatum meminerimus in gladio: qui gladius missus in terram est, id est, praedicatio ejus hominum [(c) 1Kb] corporibus infusa. Hic igitur quinque habitantes in una domo dividit, et dividit tres in duos, et duos super tres. Sed tria tantum in homine reperimus, id est, et corpus et animam et voluntatem. Nam ut corpori anima data est, ita et potestas utrique utendi se ut vellet indulta est: atque ob id lex est [(d) 1Kb] proposita voluntati. Sed hoc in illis deprehenditur, qui primi a Deo figurati sunt, in quibus coeptae originis ortus effectus 719 est, non traductus aliunde. Sed ex peccato atque infidelitate primi parentis, sequentibus [Col. 0976B] generationibus coepit esse corporis nostri pater peccatum, mater animae infidelitas; ab his enim [(e) 1Kb] ortum per transgressionem primi parentis accepimus. Nam voluntas unicuique sua adjacet. Ergo jam unius domus quinque sunt: pater corporis peccatum, mater animae infidelitas, et [(f) 1Kb] accedens voluntatis arbitrium, quod totum hominem quodam conjugii sibi jure distringit. Huic infidelitas socrus est, [(g) 1Kb] quae nos ex ea natos, atque a fide metuque Dei peregrinantes accipiens, ut inter infidelitatem [(h) 1Kb] voluptatemque possessos, et in ignoratione Dei et in omnium vitiorum oblectatione detineat.

24. Regenerationis effectus. Concupiscentiae lucta in regeneratis.---Cum ergo innovamur baptismi lavacro per [(i) 1Kb] verbi virtutem, ab originis nostrae [Col. 0976C] peccatis atque auctoribus separamur; recisique quadam exsectione gladii Dei, a patris et matris affectionibus dissidemus: et veterem cum peccatis atque infidelitate sua hominem exuentes, et per Spiritum anima et corpore innovati, necesse est ut ingeniti et vetusti operis consuetudinem oderimus. Et quia corpus ipsum per fidem mortificatum, in naturam animae, quae ex afflatu Dei venit (quamvis id ipsum adhuc in materia sua exstet), evadat; quia communio ipsis invicem concilietur ex verbo: idcirco jam unum atque idem cum anima velle coepit effici, scilicet ut illa est spiritalis, quibus [(j) 1Kb] libertas voluntatis a socru [Col. 0977A] sua, id est, ab infidelitate divisa, jus suum omne concedit: ut quod erat libertas voluntatis, deinceps animae sit potestas. Fitque gravis in domo una dissensio, et domestica novo homini erunt inimica: quia ille per verbum Dei divisus ab illis, manere et interior et exterior (subaud. homo), id est, et corpus et anima, in spiritus novitate gaudebit: ea vero, quae [(a) 1Kb] ingenita et a quadam prosapiae antiquitate deducta, consistere in his quibus oblectata sunt concupiscent. Et origo carnis et origo animae et libertas potestatis in duos dividentur, animam scilicet et corpus hominis novi, [(b) 1Kb] quae unum atque idem velle coeperunt: divisique tres duobus subjacebunt, in dominatum eorum de Spiritus novitate potioribus. Et idcirco illi, qui domesticas nominum [(c) 1Kb] charitates [Col. 0977B] dilectioni ejus praetulerint, 720 futurorum bonorum indigni erunt haereditate.

25. Crux, sacramentum fidei.---Pergit deinde eodem praeceptorum et intelligentiae decursu. Nam postea quam relinquenda omnia quae in saeculo carissima sunt imperaverat; adjecit, Qui non accipit crucem suam, et sequitur me, non est me dignus (Ibid. 38): quia qui Christi sunt, crucifixerunt corpus cum vitiis et concupiscentiis. Et indignus est Christo, qui non crucem suam, in qua compatimur, commorimur, consepelimur, conresurgimus, accipiens, Dominum sit secutus, in hoc sacramento fidei spiritus novitate victurus.

26. Mortem infert vitiis, mortis aufert metum.---Qui invenerit animam suam, perdet illam; et qui perdiderit [Col. 0977C] animam suam propter me, inveniet eam (Ibid. 39). Verbi scilicet potestate, et veterum divisione [(d) 1Kb] vitiorum, proficiet lucrum animae in mortem, et damnum in salutem. Ergo suscipienda mors est in novitate vitae, et cruci Domini configenda sunt vitia: et adversus persequentes, contemptu praesentium, gloriosae confessionis retinenda libertas est, et damnosum animae lucrum refugiendum: scientes cuiquam jus in animam non relinqui, et detrimento brevis vitae, foenus immortalitatis acquiri.

27. Christus qui mediator.---Qui recipit vos, me recipit: et qui me recipit, recipit eum qui me misit (Ibid. 40). Universis doctrinae affectum et praeceptorum sedulitatem impendit. Et qui periculum non recipientium apostolos excussi pulveris testimonio [Col. 0977D] denuntiasset, recipientium, meritum ultra gratiam [(e) 1Kb] sperati officii commendat: docetque in se etiam mediatoris officium, qui cum sit receptus a nobis, atque ille profectus ex Deo sit, Deus per illum transfusus [Col. 0978A] [(f) 1Kb] in nos sit. Atque ita qui apostolos recipit, Christum recipit; qui vero Christum recipit, patrem Deum recipit: quia non aliud in apostolis recipit, quam quod in Christo est, neque in Christo aliud est, quam quod in Deo est: perque hunc ordinem gratiarum, non aliud est apostolos recepisse, quam Deum; quia et in illis Christus, et in Christo Deus habitet.

28. Plures consequendae aeternitatis occasiones.---Qui recipit prophetam in nomine prophetae, mercedem prophetae accipiet (Ibid. 41). Qui prophetam recipit, habitantem recipit in propheta: fitque prophetae mercede dignus, prophetam prophetae nomine recipiens. Par quoque recepisse justum merces deputatur, fitque justus ex honore justitiae. Ac sic consummatur justitia ex fide, et mercedem acquirit officium, [Col. 0978B] plures consequendae aeternitatis occasiones Deo largiente: quando in recipiendo justo et propheta, ipse reverentiae affectus et justi honorem accipiat et prophetae.

29. Obsequium sub religionis opinione delatum indigno, mercede non fraudatur.---Et quicumque potum dederit uni ex minimis isti calicem aquae frigidae, et reliqua (Ibid. 42). Non inane esse bonae conscientiae opus docuit, neque spem fidei alienae infidelitatis crimine laborare. 721 Providens enim plures futuros tantum apostolatus nomine gloriosos, omni vero vitae suae opere improbabiles, eosdemque diu fallere diuque mentiri, tamen obsequium, quod ipsis sub religionis opinione delatum sit, mercede operis sui speique non fraudat. Nam licet ipsi minimi essent, [Col. 0978C] id est, peccatorum omnium ultimi (minimum omnium autem est, quo minus nihil aliud est), non inania tamen in eos etiam levia, quae sub frigidae aquae nomine designat, officia esse decernit. Non enim peccatis hominis, sed discipuli nomini honor praestitus est. Atque ita probitatem obsequentis, fallentis de se probra non laedunt: cum mercedem suam dantis fide, non assumentis mendacio consequatur.



CAPUT XI. Joannes de carcere ad Jesum mittit, et Jesus de Joanne ad turbas loquitur. Item confessio Jesu ad Patrem.

1. Joannes Christum non ignoravit.---Joannes cum audisset [(g) 1Kb] in carcere opera Christi, mittens ad eum discipulos suos, ait illi: Tu es qui venturus es, [Col. 0978D] an alium exspectamus (Matth. XI, 2 et 3)? Joannes detentus in carcere Dominum ignorat? et propheta tantus Deum suum nescit? Atquin venturum ut praeitor nuntiavit, consistentem ut propheta agnovit, adeuntem [Col. 0979A] ut confessor veneratus est. Unde tam variae et tam abundanti ejus scientiae error obrepsit? Sed consequens de eo Domini testimonium sentiri hoc ita non sinit. Neque sane credi potest, Spiritus sancti gloriam in carcere posito defuisse, cum Apostolis virtutis suae lumen esset in carcere positis ministraturus.

2. Legis forma fuit. Legis opus. Cur Joannes ad Christum misit.---Sed praebetur in his, quae in Joanne gesta sunt, intelligentia amplior: et cum facti efficientia, gratia in eo expressa sentitur; ut propheta ipse, ipso quoque conditionis suae genere prophetaret, quia in eo forma legis elata est. Christum enim lex annuntiavit, et remissionem peccatorum praedicavit, et regnum coelorum spopondit: et [Col. 0979B] Joannes totum hoc opus legis explevit. Igitur cessante jam lege, quae peccatis plebis [(a) 1Kb] inclusa, et populi vincta vitiis, ne Christus posset intelligi, vinculis et carcere continebatur. Ergo ad Evangelia contuenda lex mittit: ut infidelitas fidem dictorum contempletur in factis; et quod intra eam peccatorum fraude sit vinctum, per intelligentiam libertatis evangelicae [(b) 1Kb] absolvatur. Tali igitur Joannes exemplo, non suae, sed discipulorum ignorantiae consulit: ipse enim venturum in remissionem peccatorum praedicavit. 722 Sed ut scirent non alium a se praedicatum, ad opera ejus intuenda discipulos suos misit: ut auctoritatem dictis suis illius opera conferrent, neque Christus alius exspectaretur, quam cui testimonium opera praestitissent.

3. Scandalum crucis praedicit Christus.[Col. 0979C] ---Et cum totum se Dominus rerum miraculis prodidisset, caecorum scilicet visu, claudorum [(c) 1Kb] cursu, leprosorum curatione, surdorum auditu, voce mutorum, vita mortuorum, pauperum praedicatione; ait, Beatus qui in me non fuerit scandalizatus (Ibid. 6). Numquid aliquid jam in Christo erat gestum, quod Joannem scandalizaret? Non utique. Nam in ipso doctrinae suae cursu et operis morabatur. Sed superioris sententiae vis et proprietas contuenda est, quid illud sit quod pauperes [(d) 1Kb] bene nuntiantur; id est, qui perdiderint animam, qui crucem suam acceperint et sequentur, qui humiles spiritu fient, quorum regnum praeparatur in coelo. Ergo quia in Domino haec passionum [Col. 0979D] universitas conveniret, futuraque esset crux [Col. 0980A] sua plurimis scandalum; beatos eos professus est, quorum fidei nihil tentamenti afferret crux, mors, sepultura. Itaque cui [(e) 1Kb] rei Joannes cavisset ostendit, dicens beatos eos, quibus aliquid in se scandali non fuisset: quia metu ejus discipulos suos Joannes, ut Christum audirent viderentque, misisset.

4. Arundo quos significet.---Ac ne istud referri ad Joannem posset, tamquam aliquid scandalizatus esset in Christo; abeuntibus illis, ad turbas de eo locutus est: Quid existis in desertum videre? Arundinem [(f) 1Kb] vento moveri (Ibid. 7)? Desertum sancto Spiritu vacuum sentiendum est, in quo habitatio Dei nulla sit. In arundine enim homo [(g) 1Kb] talis ostenditur, de gloria saeculi vitae suae inanitate speciosus, [(h) 1Kb] in se autem fructu veritatis cavus; exterior placens, et [Col. 0980B] nullus interior; ad omnem ventorum motum, id est, immundorum spirituum flatum movendus, neque ad consistendi firmitatem valens, et animi medullis inanis. Ergo cum dicit: Quid existis in desertum videre? Arundinem vento moveri? hoc loquitur: Numquid existis videre hominem cognitione Dei vacuum, et ad immundorum spirituum flatum vagantem? Nam increpantis affectu potius quam confirmantis hoc loquitur: ostendens scilicet non eum in Joanne conspici, qui et inanis et mobilis sit.

5. Corpora luxu dissoluta domus sunt daemonum.---Sed quid existis videre? Hominem, mollibus vestitum? Ecce qui mollibus vestiuntur, in domibus regum sunt (Ibid. 8). [(i) 1Kb] Vestem ambitum corporis quo induitur 723 anima significat, quod luxu ac lasciviis mollescat. [Col. 0980C] Sed qui vestiti mollibus sunt in domibus regum sunt. In regibus, transgressorum angelorum nuncupatio est: hi enim saeculi sunt potentes, mundique dominantes. Ergo vestiti mollibus in domibus regum sunt, id est eos, quibus per luxum fluida et dissoluta sunt corpora, [(j) 1Kb] esse daemonum habitationem, consimilem sedem propositis suis atque operibus eligentium.

6. Joannis gloria.---Sed quid existis videre? Prophetam? Dico vobis, etiam plus quam prophetam, etc. (Ibid. 9 et seqq.). Gloriam omnem Joannis Dominus ostendit, dicens esse eum ultra prophetam: quia soli ipsi licuerit et prophetare Christum, et videre. Et quomodo Christum ignorare creditur, qui [Col. 0980D] missus in angeli potestate viam venturo paraverit, [Col. 0981A] et quo ex natis mulierum nullus major propheta surrexerit [(a) 1Kb] ; nisi quod qui minor eo est, id est, qui interrogatur, cui non creditur, cui testimonium nec opera sua praestant, hic in regno coelorum major est?

7. Regnum coelorum qui rapiant gentes judaeis.---A diebus autem Joannis Baptistae usque nunc regnum coelorum vim patitur, et vim facientes diripiunt illud (Ibid. 12). Ut rerum natura exigit, vim potior affert; minorque erit, cui vis afferatur. Quid ergo est quod diripiens est, quodque vim patitur, contuendum est. Infidelitatem discipulorum Joannis Dominus adverterat, turbae etiam opinionem de ejus nuntio intellexerat, in crucis scandalo ingens fidei periculum sentiebat. Ire potius apostolos [(b) 1Kb] ad oves [Col. 0981B] Israel perditas jusserat: ipsos constitui oportebat in regno, et in Abrahae et Isaac et Jacob familia [(c) 1Kb] atque agnatione retineri. Sed omnis haec praedicatio profectum publicanis et peccatoribus afferebat. Ex his enim jam credentes, ex his jam apostoli, ex his (puta Matthaeus) jam regnum coelorum. Caeterum Joanni a plebe non creditur, auctoritatem Christi opera non merentur, crux futura erat scandalo. Jam prophetia cessat, jam lex expletur, jam praedicatio omnis includitur, jam Eliae spiritus in Joannis voce praemittitur. Aliis Christus praedicatur, et ab aliis agnoscitur: aliis nascitur, et ab aliis diligitur. [(d) 1Kb] Sui eum respuunt, alieni suscipiunt: proprii insectantur, complectuntur inimici. Haereditatem adoptio expetit, familia rejicit. Testamentum filii repudiant, [Col. 0981C] servi recognoscunt. Itaque vim regnum coelorum patitur, inferentesque diripiunt: quia gloria Israel [(e) 1Kb] a patribus debita, a prophetis 724 nuntiata, a Christo oblata, fide gentium occupatur et rapitur.

8. Judaei a Lege et Evangelio abdicati exciderunt.---Cui autem similem aestimabo generationem istam? Similis est pueris sedentibus in foro, et clamantibus ad invicem, et reliqua (Ibid. 16). Totus hic sermo infidelitatis opprobrium est, et de affectu superioris querimoniae descendit; quia insolens plebs per diversa praedicationum genera edocta non fuerit: in [Col. 0982A] pueris scilicet prophetas significans, qui in medio synagogae, tamquam in publico fori conventu, populum coarguant, quod cantantibus sibi officio corporis non obsecundaverint, id est, quod dictis suis non paruerint. Ad cantantium enim modum saltantium [(f) 1Kb] motus aptatur. In simplicitate autem sensus, ut pueri, praedicaverunt, et ad confessionem psallendi Deo provocaverunt, ut cantico Moysi tenetur, ut Esaiae, ut David, ut caeterorum prophetarum: rursumque [(g) 1Kb] eos in poenitentiam peccatorum, [(h) 1Kb] et ad dolorem ac luctum veterum delictorum nec Joannis praedicatio inflexerit: quibus et lex gravis visa sit [(i) 1Kb] potus cibique praescriptis et difficilis et molesta, peccatum in se, quod daemonium nuncupat, habens (Ibid. 18): quia per observantiae difficultatem [Col. 0982B] necesse sibi esset in lege peccare: rursumque in Christo Evangelii praedicatio vitae libertate non placeat, per quam difficultates legis et onera laxata sint, et jam publicani peccatoresque crediderint (Ib. 19): atque ita tot et tantis admonitionum generibus frustra habitis, nec per gratiam justificentur, et a lege sint abdicati.

9. Juste reprobati sunt. Christus Sapientia ipsa, non solum Sapientiae opus.---Et justificata est Sapientia a filiis suis: ab his scilicet, qui vim facientes regno coelorum, ipsum illud fidei justificatione diripiunt: confitentes justum Sapientiae opus esse, quia munus suum ad fideles et obsequentes a contumacibus infidelibusque transtulerit. Est autem non otiosum hoc in loco virtutem dicti contueri. Et justificata est Sapienta [Col. 0982C] de se utique locutus est. Est enim ipse Sapientia, non ex efficientiis, sed ex natura: rei enim omnis habet potestatem. Caeterum negotium omne potestatis effectus est: et non idem est opus virtutis et virtus, et efficiens discernitur ab effecto. Plures [(j) 1Kb] enim eludere dictum apostolicum, quo ait Christum Dei sapientiam et Dei virtutem (I Cor. I, 24), his modis solent: quod in eo ex virgine creando efficax Dei sapientia et virtus exstiterit, et in nativitate ejus divinae prudentiae et potestatis opus intelligatur; sitque in eo efficientia potius, quam 725 natura sapientiae. [Col. 0983A] Quorum ne quid tale intelligi posset, ipsum se Sapientiam nuncupavit; eam in se, non quae ejus sunt ostendens. Est enim Sapientiae opus, fides, spes, charitas, [(a) 1Kb] pudicitia, jejunium, continentia, humilitas, humanitas: sed haec naturae opera sunt, non ipsa natura; et non in his quae fiunt, consistit res ipsa quae faciat. [(b) 1Kb] Cur Apostolus Dei virtutem et Dei sapientiam dixerit, quia ex ea Sapientia quae erat, creata sapientia est?

10. Judaeorum incredulitas quam rea.---Vae tibi Corozain et Bethsaida; quia si in Tyro et Sidone factae essent virtutes quae factae sunt in vobis, et reliqua (Matth. II, 21). Inobedientiae maledictum cum obedientiae benedictione decernitur. Primis enim Judaeis oportuit praedicari; sed privilegio praedicationis infidelitatis [Col. 0983B] cumulatur invidia, cum credentium arguantur exemplo, quibus nulla factorum admiratione proposita, salus omnis ex fide sit. Dominum enim in Bethsaida et Capharnaum muti laudant, caeci vident, surdi audiunt, claudi circumcurrunt, mortui sentiunt; et [(c) 1Kb] nullum fidei voluntate rerum tantarum admiratio commovebat, cum sola gestorum auditio vocare [(d) 1Kb] ad metum, atque ad fidem rapere debuisset. Sed non solum Tyri et Sidonis, sed ipsa Sodomorum et Gomorrhaeorum facient levia peccata: quia forte illis credendi fuisset affectus, si talium virtutum contemplatio contigisset.

11. Christi de fide gentium gaudium.---In illo tempore respondens Jesus dixit, Confiteor tibi, Domine pater coeli et terrae, quia abscondisti haec a sapientibus, [Col. 0983C] et revelasti ea parvulis, et reliqua (Ibid. 25). Digne superioribus dictis confessio talis adjungitur. Nam tametsi optabilis fuerit salus Israel, tamen non extra gaudium Domini erat praedicata olim fides gentium. Coelestium enim verborum arcana atque virtutes sapientibus absconduntur, et parvulis revelantur: parvulis malitia, non sensu; sapientibus vero stultitiae suae praesumptione, non prudentiae causis. Factique hujus aequitatem Dominus paternae voluntatis judicio confirmat (Ibid. 26): ut qui dedignantur parvuli in Deo fieri, stulti deinceps in sapientia sua fiant.

12. Pater et Filius unius substantiae.---Ac ne quid in illo minus, quam quod in Deo est, existimaretur; omnia sibi a Patre ait tradita esse, solique se Patri cognitum, Patremque soli sibi notum, vel cui ipse [Col. 0983D] revelare voluisset (Ibid. 27): revelaturus ei, a quo ut revelare velit oretur. Qua revelatione eamdem [Col. 0984A] utriusque in mutua cognitione esse substantiam docet, 726 cum qui Filium cognosceret, Patrem quoque cogniturus esset in Filio: quia omnia ei a Patre sint tradita. Tradita autem non alia sunt, quam quae in Filio soli nota sunt Patri. Nota vero Filio [(e) 1Kb] soli esse, quae Patris sunt. Atque ita in hoc mutuae cognitionis secreto intelligitur, non aliud in Filio, quam quod in Patre ignorabile sit, exstitisse.

13. Jugum Christi unde suave.---Legis deinde difficultatibus laborantes, et peccatis saeculi oneratos ad se advocat (Ibid. 28): dempturumque se laborem onusque promittit, si modo ejus jugum tollant, mandatorum scilicet suorum praecepta suscipiant, eumque sacramento crucis adeant: quia corde humilis [Col. 0984B] et mitis sit, et in his animabus suis requiem inveniant (Ibid. 29): jugi suavis et levis oneris blandimenta proponens, ut credentibus ejus boni scientiam praestet, quod solus ipse novit in Patre. Et quid jugo ipsius suavius, quid onere levius, probabilem fieri, scelere abstinere, bonum velle, malum nolle, amare omnes, odisse nullum, aeterna consequi, praesentibus non capi, nolle inferre alteri, quod ipsi sibi perpeti sit molestum.



CAPUT XII. Discipuli spicas vellunt. Manus aridae hominem sabbato curavit Jesus. Caecum et daemoniacum curavit. De blasphemia Spiritus, de fructu arboris bonae et malae, de omni verbo otioso, de Ninivitis et regina Austri, de septem spiritibus et octavo, de matre [Col. 0984C] Jesu et fratribus.

1. Christi gesta aliud portendunt.---In illo tempore abiit Jesus per segetes sabbatis: discipuli autem ejus esurientes coeperunt vellere spicas, et manducare (Matth. XII, 1). Et egressus in segetem, et dies sabbati, et discipulorum esuritio, et spicarum praecerptio, et Pharisaeorum insimulatio, et Domini responsio habent, ut caetera, subjacentem interioris causae intelligentiam. Omnes enim, ut diximus, factorum veritates, in ipsis illis gestorum effectibus sui similem atque ex se intelligendam futurae veritatis imaginem consequuntur.

2. Gentium fides et Judaeorum infidelitas praemonstrantur.---Ac principio contuendum, sermonem [Col. 0984D] hunc ita coeptum esse: In illo tempore abiit Jesus per segetes, id est, in eo tempore quo patri Deo gratiam [Col. 0985A] de data gentibus salute confessus est: ut idem sensus et superiora et consequentia contineret. Ergo per reliqua curramus. Ager mundus est, [(a) 1Kb] sabbatum otium est, seges crediturorum profectus in messem est. Ergo sabbato in agrum profectus, in legis otio Domini progressus in hunc mundum est, segetem eam, id est, sationem humani generis invisens. Et quia esuritio fames est salutis humanae; 727 spicas praecerpere ac vellere, scilicet sanctorum se salute satiare discipuli festinant. Neque enim homini congruit cibus spicae, neque praecerptarum esus est utilis aristarum: sed futuri fidem facti species exsequitur, et virtus interjecta verborum sacramentum et esuritionis et satietatis absolvit.

3. Pharisaei, qui penes se clavem coelorum esse existimarent, [Col. 0985B] illicita agere discipulos coarguunt (Matth. XII, 2): quos Dominus facti ejus, in quo sub rerum argumento prophetiae ratio continetur, admonuit David una cum his qui secum aderant esurientem panibus illicitis [(b) 1Kb] expletum fuisse (Ibid. 3). Neque enim si non licebat fieri, David creditus fuisset fecisse sine crimine. Verum sine criminis piaculo factis [(c) 1Kb] prophetat in lege; ut ipse cum caeteris, panibus propositionis expletus sit: ita ostendens Christum cum apostolis gentium salute satiandum, quod Judaeis illicitum videretur.

4. Alterius quoque eos admonet prophetiae, ut consummari in se omnia, quae anterius sunt dicta, cognoscerent in lege; sabbatum in templo sacerdotes [(d) 1Kb] violare sine crimine (Ibid. 5); templum se ipsum [Col. 0985C] scilicet indicans, in quo per apostolicam doctrinam, populo legis infideliter [(e) 1Kb] otiante, salus gentibus datur: quia major ipse sit sabbato, et absque violatae legis culpa, evangelica fides operetur in Christo.

5. Lege cessante Dei bonitate salvamur.---Atque ut ostenderet omnem rerum efficientiam hanc speciem futuri operis continere, adjecit: Si enim sciretis quid est, Misericordiam volo, non sacrificium; numquam condemnassetis innocentes (Ibid. 7). Opus salutis nostrae non in sacrificio, sed in misericordia est: et lege cessante, in Dei bonitate salvamur. Cujus rei donum si intellexissent, numquam condemnassent innocentes, id est, apostolos: quos insimulaturi erant transgressae legis invidia, cum sacrificiorum vetustate cessante universis per eos misericordiae novitas subveniret; [Col. 0985D] neque existimassent sabbati praescripto Dominum sabbati contineri. Haec in campo dicta gestaque sunt.

6. Manci curatio.---Et post haec synagogam ingresso hominem aridae manus offerunt, interrogantes [Col. 0986A] an curare sabbatis liceret (Ibid. 9): occasionem arguendi eum ex responsione quaerentes. Quos decidentis in foveam ovis conclusit exemplo, quam sine crimine sabbato extrahere [(f) 1Kb] sint solliciti (Ib. 11): rectiusque homini, qui ovi praestet, medendum esse; neque ministerio salutis humanae existimandum sabbatum posse violari, quod extrahendae de fovea ovis sollicitudo non violet.

7. Eos significat, quibus virtutum potestatem fecit Christus.---Subjicitur recte talis Domini curatio. Nam post reditum de segete, ex qua jam apostoli fructus sationis acceperant, ad synagogam venit: etiam illinc messis suae operarios paraturus, qui plures postmodum una 728 cum apostolis exstiterunt. Hi igitur [(g) 1Kb] curantur in manco. Dandae enim salutis substantiam [Col. 0986B] non habebant, et manus officium cessabat, et ministerium corporis, quo aliquid agitur atque [(h) 1Kb] impertitur, aruerat. Dominus igitur manum eum jussit extendere, quae restituta est ei sicut altera (Ibid. 13). Curatio omnis in verbo est, et manus sicut altera redditur, id est, similis ministerio apostolorum in officium dandae salutis efficitur: docetque Pharisaeos aegre ferre non oportere [(i) 1Kb] operationem humanae salutis in apostolis; cum ipsis ad officii ejusdem ministerium manus sit reformanda, si credant.

8. Sed invidia facti Pharisaeos commovet, et adversus eum ineunt consilium (Ibid. 14): quia contuentes hominem in corpore, Deum in operibus non intelligebant. Sciensque eorum consilia secessit (Ibid. 15); ut a consiliis malignantium procul affuturus [Col. 0986C] cognosceretur. Pluresque turbae eum secutae sunt: ab infidelibus videlicet recedenti, fidelium comitatus assistit.

9. Cur sanatis silentium de se jubeat Christus.---His vero, quos curat, silentium imperavit (Ibid. 16). Sed numquid curationis taciturnitas jubebatur? Non utique; nam salus unicuique reddita, erat sibi ipsa testis. Sed jubendo secretum, et gloriandi de se jactantiam declinat, et nihilominus cognitionem sui praestat in eo ipso, dum admonet de se taceri; quia observantia silentii ex re quae sit silenda proficiscitur.

10. Qui arundinem quassatam non frangat. Qui linum fumigans non exstinguat.---Quin etiam per hanc tacendi de se voluntatem, dictorum per Esaiam effectus [Col. 0986D] impletur (Ibid. 17; Esai. XLII, 1 et seqq.): de cujus prophetia illud nunc tantum admonemus, hunc et dilectum a Deo, et in eo paternae beneplacitum voluntati, et Spiritum Dei super eum esse, et ab eo judicium gentibus nuntiari, et arundinem quae quassata [Col. 0987A] sit non esse confractam, et linum fumigans non exstinctum: id est, caduca et quassata gentium corpora non fuisse contrita, sed in salutem potius reservata: neque exiguitatem ignis tantum jam in lino fumigantis exstinctam, [(a) 1Kb] exiguum Israel ex reliquiis veteris gratiae spiritum non ablatum; quia resumendi totius luminis in tempore poenitentiae sit facultas. Sed istud intra certi temporis statuta praescribitur, donec cum ejiciat victoriam ad judicium (Matth. XII, 20), sublata scilicet mortis potestate judicium claritatis suae reditu introducat, in nomine ejus per fidem gentibus credituris.

11. Daemoniaci caeci et muti curatio, gentium salus. Tunc oblatus est ei homo daemonium habens caecus et mutus, et reliqua (Ibid. 22). Sequitur daemoniaci [Col. 0987B] et caeci et muti opportuna curatio. Non enim sine ratione, cum turbas omnes curatas in commune dixisset, nunc extrinsecus daemonium habens caecus et mutus offertur: ut sine ambiguitate aliqua idem intelligentiae ordo sequeretur. Spicas vellere, id est, homines saeculi praecerpere, apostolos Pharisaei arguebant, misericordia 729 super sacrificium praedicabatur, manus aridae homo oblatus in synagoga curabatur: atque haec ad convertendum Israel non solum nihil proficiunt, verum etiam Pharisaei consilium necis ineunt. Oportebat igitur, ut post haec in unius hujus forma gentium salus fieret: ut qui erat habitatio daemonis et caecus et mutus, Deo capax pararetur, et Deum contueretur in Christo, et Christi opera Dei confessione laudaret. Stupuerunt facti [Col. 0987C] istius opus turbae; sed Pharisaeorum ingravescit invidia. Nam quia humanam infirmitatem haec tanta ejus opera excederent, pudorem confessionis suae majore perfidiae scelere declinant: ut quia haec opera esse existimare hominis non possent, confiteri Dei nollent, omnemque hanc ejus ex Beelzebub principe daemonum esse dicerent in daemonas potestatem (Ibid. 24).

12. Sermo Dei quam dives.---Jesus autem sciens cogitationes eorum dixit illis: Omne regnum divisum contra se desolabitur (Ibid. 25). Sermo Dei dives est, et ad argumentum positus intelligentiae, plurimam de se exemplorum copiam praebet: et vel simpliciter intellectus, vel inspectus interius, ad omnem profectum est necessarius. Sed relictis his, quae ad communem [Col. 0987D] intelligentiam patent, causis interioribus immoremur.

13. Praedicitur regni Israel jactura.---Omne regnum divisum contra se desolabitur. Responsurus ad id quod de Beelzebub erat dictum, in eos ipsos, quibus [Col. 0988A] respondebat, responsionis ipsius conditionem retorsit. Lex enim a Deo est, et regni Israel pollicitatio ex lege est, et Christi ortus et adventus ex lege est. Si regnum legis contra se dividitur, [(b) 1Kb] dissolvatur necesse est. Et potestas omnis divisione detrahitur, et regni virtus adversum se separata consumitur: ac sic regnum Israel amisit ex lege, cum quando adimpletionem legis in Christo plebs legis impugnet.

14. Jerusalem excidium.---Sed et civitas et domus divisa contra se, non stabit (Ibidem). Domus quoque et civitatis eadem est ratio, quae regni. Sed civitas hic Jerusalem [(c) 1Kb] indicatur, gentium semper gloriosa dominatu. Nunc posteaquam in Dominum suum furore plebis exarsit, et apostolos ejus cum credentium [Col. 0988B] turbis effugavit, discedentium illinc divisione non stabit: atque ita, quod mox consecutum est per hanc divisionem, civitatis illius denuntiatur excidium.

15. Virtute divina Christum ejicere daemonia.---Si enim satanas satanam ejicit, adversus se divisus est (Ibid. 26). Dicti superioris malevolentiam, quo cum in Beelzebub haec agere loquebantur, eo ipso quo locuti sunt genere condemnant: non intelligentes confessos se fuisse, Beelzebub esse divisum: et si ad divisionem suam coactus est, ut daemon daemones proturbaret, et adversus se divisio ipsa consisteret; hinc quoque existimandum esse, plus in eo qui diviserit, 730 quam in his qui divisi sint, inesse virtutis. Ergo jam divisus est, et adversum se coactus est, regnumque ejus divisione tali est dissolutum. [Col. 0988C] Quod si in virtute Beelzebub Christus daemones ejicit, filii eorum, id est apostoli, in cujus nomine ejiciunt (Ibid. 27)? Atque idcirco digne sunt in eos judices constituti, quibus id dedisse Christus adversus daemones potestatis reperietur, quod ipse sit negatus habuisse. Ergo si discipuli operantur in Christo, et ex [(d) 1Kb] Spiritu Dei Christus operatur; adest Dei regnum, jam in Apostolos mediatoris officio transfusum. Sed cum per Beelzebub posse Christus arguitur, Deus blasphematur in Christo: atque ita in Deum inexpiabilis convicii contumelia per Pharisaeos in Beelzebub nomine comparatur.

16. Quomodo potest intrare quis in domum fortis, et vasa ejus diripere? et reliqua (Ibid. 29). Contusam a se in tentatione prima omnem diaboli indicat potestatem, [Col. 0988D] quia nemo domum fortis introeat ejusque vasa diripiat, nisi fortem alligaverit, et tunc domum ejus diripiet: et necesse est haec agens illo forte sit fortior. Ligatus est ergo tum, cum satanas a Domino nuncupatus, ipsa nequitiae suae nuncupatione constrictus [Col. 0989A] est (Matth. IV, 10): cui ita vincto spolia detraxit, et domum abstulit, nos scilicet quondam arma ejus, regnique militiam in jus suum redegit, victoque atque vincto domum sibi ex nobis vacuam et utilem comparavit. Longe autem a se esse, ut aliquid ab eo mutuatus sit potestatis ostendit: quando qui secum non est, adversum se sit; et qui secum non congregat, dispergat (Matth. XII, 30). Ex quo ingentis periculi res intelligitur, male de eo opinari, cum quo non esse, idipsum est quod contra esse: et non congregare, dispergere sit.

17. Blasphemia Spiritus, negare Christo divinitatem, quam operibus prodit.---Omne peccatum et blasphemia remittetur hominibus; Spiritus autem [(a) 1Kb] blasphemia non remittetur (Ibid. 31). Pharisaeorum sententiam, [Col. 0989B] et eorum qui ita cum his sentiunt perversitatem severissima definitione condemnat; peccatorum omnium veniam promittens, et blasphemiae Spiritus indulgentiam abnegans (Ibid. 32). Nam cum caetera dicta gestaque liberali venia relaxentur, caret misericordia, si Deus negetur in Christo. Et in quo sine venia [(b) 1Kb] peccator, benevolentiam iteratae admonitionis impendit: omnino peccata cujusque generis remittenda, blasphemiam in Spiritum 731 sanctum non remittendam. Quid enim tam extra veniam est, quam [(c) 3Kb] in Christo negare quod Deus sit, et consistentem in eo paterni Spiritus substantiam adimere: cum in Spiritu Dei opus omne consummet, et ipse sit regnum coelorum, et in eo Deus sit mundum reconcilians sibi (II Cor. V, 19)? Ergo quidquid contumeliae [Col. 0989C] exstiterit in Christo, id omne exstabit in Deo: quia et in Christo Deus, et Christus in Deo sit.

18. Contra Judaeos et Arianos. Christum qui colunt, sed Deum negant, pejores sunt quam qui ignorant.---Aut facite arborem bonam, et fructus ejus bonos: aut facite arborem malam, et fructus ejus malos, et reliqua [Col. 0990A] (Matth. XII, 33). Sermo se et in praesens exserit, et effert in futurum. Nam in praesens Judaeos refellit, qui cum intelligerent Christi opera ultra humanam esse virtutem, nollent tamen quod Dei sint confiteri. In futurum vero omnem fidei perversitatem coarguit, eorum scilicet, qui [(d) 1Kb] divinitatem et communionem paternae substantiae Domino detrahentes, in diversa haereseos studia efferbuerunt: neutrum facientes, nec inter gentes sub venia ignorationis habitantes, nec in veritatis cognitione versantes. Arborem se in corpore positum significat: quia per interiorem virtutis suae fecunditatem exeat ubertas omnis in fructus. Igitur aut arbor bona facienda cum bonis fructibus est, aut mala constituenda cum malis fructibus; quia ex fructibus suis de se arbor ipsa testabitur: non quod [Col. 0990B] secundum arborum naturam arbor mala possit constitui quae bona sit, aut eadem ipsa cum ramis suis bona esse si mala sit; sed ut per hanc significantiam intelligeremus, Christum aut tamquam inutilem relinquendum, aut tamquam bonum bonorum fructuum utilitate retinendum: quia adversum filium hominis dicta sub venia sint, blasphemia autem Spiritus careat venia. Caeterum medium se agere, et Christo aliqua deferre, negare quae maxima sunt; venerari tamquam Deum, Dei communione spoliare, haec blasphemia Spiritus est: ut cum per admirationem operum tantorum Dei nomen detrahere non audeas; per malevolentiam mentis et sensus, generositatem ejus, quam confiteri es coactus [(e) 1Kb] in nomine, abnegata paternae substantiae communione decerpas. [Col. 0990C] Atque ideo etiam in eo Dominus bonitatis suae munus extendit, dicens aut malam arborem cum malis fructibus, aut bonam cum 732 bonis fructibus esse faciendam: quia in malae arboris opinione sub secreto [(f) 1Kb] , indulgentiae Dei reposita sit venia; (quia omne [(g) 1Kb] peccatum sit remittendum); in bonae confessione fructus aeternus sit: ne incidentes (f. incedentes) [Col. 0991A] mediam inter utrumque sententiam, cum constituere malum non audeamus; confiteri bonum nolimus, indissolubili corruptae de se opinionis judicio relinquamur.

19. Omnem autem ita sentiendi corruptelam, ex naturae vitio proficisci docuit, dicens: De malo thesauro non nisi quae mala sunt posse proferri, et omnis otiosi, id est, inepti et inutilis dicti rationem Deo esse reddendam (Matth. XII, 35): quia de confessionis nostrae verbis aut condemnandi simus, aut justificandi; talem futuri judicii benevolentiam recepturi, qualem de coelestis gloriae Domino sententiam tenuerimus.

20. Fide gentium arguitur infidelitas Judaeorum.---Signum deinde rogatur ut praestet, quod se ex Jonae [Col. 0991B] signo daturum esse respondit (Ibid. 38): et sicut triduo et totidem noctibus Jonas in ceti ventre detentus sit, ita se intra interiora terrae pari temporis spatio demoraturum. Sed majorem futuram gentium fidem monstrat. Ninivitae enim Jona praedicante poenitentiam egerunt, et a Deo veniam poenitendi confessione meruerunt. Sed et Austri regina nunc in exemplum Ecclesiae praesumpta, sapientiam admirata Salomonis, ex ultimis terrae partibus venit audire quam erat admirata sapientiam (Ibid. 41 et 42). Cumulat igitur invidiam comparatio, et Judaeos sine excusatione facit fides gentium: ut cum illi prophetis, id est, Jonae Salomonique crediderint, Christo isti non credant Jona Salomoneque potiori. Et idcirco in resurrectione eos judicabunt, quia in his repertus timor Dei fuerit, [Col. 0991C] quibus lex non erat praedicata: hoc magis indigni venia [(a) 1Kb] qui ex lege sunt infideles, quo plus fidei in eis qui legem ignoraverunt sit repertum.

21. Cum autem immundus spiritus exierit ab homine, ambulat per loca arida, quaerens requiem, et non inveniet, et reliqua (Ibid. 43). Continens lectio est, et, ex ipso initi sermonis exordio, [(b) 1Kb] ex sensu superiore proficisci indicatur: ex verbi enim conjunctione coepit. Sed totius propositae comparationis ratio tractanda est. Exiens ab homine immundus spiritus, arida et inaquosa loca circuit, in quibus nullus fons vitae effluebat. Et cum requiem non inveniet, tum intra se loquetur, congruum sibi esse, ad domum suam unde exivit reverti; quam inveniet vacantem, scopis mundatam et ornatam; assumetque secum 733 septem [Col. 0991D] spiritus se nequiores, introeuntesque habitabunt ibi, et novissima hominis illius primis pejora erunt. [Col. 0992A] Et quidem Dominus absolvit, dicens: Sic erit generationi huic pessimae (Ibid. 45).

22. Judaeis superiora aptantur. Daemon ante legem Israelitas obtinebat. Lege expulsus gentes invasit.---Non igitur ambigere possumus, totum hoc ad personam populi hujus esse referendum: sed contuendum est quatenus proposita singula singulis temporibus rebusque reddantur. Superius, [(c) 1Kb] nempe in Ninivitarum et reginae Austri nomine, justificata fides gentium est: sed longe antea, post multa in Deum et gravia peccata, Judaeis data lex est. Et peccata quidem eorum [(d) 1Kb] libris Moysi continentur. Verum post tot divinae virtutis documenta, id est, decem plagis percussam Aegyptum, et columnam nubis ac luminis nocte dieque famulantem, et in Erythreo mari iter [Col. 0992B] praebitum, et fontes ruptis saxis effluentes, et [(e) 1Kb] ministratam esurientibus mannam, et ad postremum in quadraginta annorum tempore vita atque habitu angelorum populum viventem; [(f) 1Kb] adoratum supplicatumque postea pecudibus et saxis, hisque cum choris canticisque saltatum, et metalla deos nuncupata. Ergo insidentem plebis istius pectoribus spiritum immundum lex, quae postea data est, interventu suo ejecit, et veluti quadam custodia circumjectae potestatis exclusit. Qui illinc exiens, circum gentes desertas atque aridas oberravit, domum veterem derelinquens: ut in his usque in diem judicii non inquietata habitatione requiesceret.

23. Gentibus indulta gratia ad Judaeos rediit. Cur septem secum assumat.---Sed rursum Dei gratia impertita [Col. 0992C] gentibus, postquam in aquae lavacro fons vivus effluxit, habitandi cum his locus nullus est: et cum jam in his requiem non haberet, intra se reputans, optimum credit regredi in eam ex qua profectus est domum. Haec emundata per legem, et prophetarum ornata praeconiis, et Christi adventu praeparata, vacua invenitur: a qua et custodia legis abscesserit (quia omnis lex usque ad Joannem est (Matth. II, 13), et ad habitandum non receptus sit Christus. Atque ita et habitatore vacua est, et deserta custodibus: cum tamen [(g) 1Kb] veniente habitatore, praeeuntium sollicitudine, et mundata sit et ornata. Septem igitur spiritus nequiores assumuntur; quia tot erant gratiarum munera destinata [(h) 1Kb] cum Christo, quae in eo multiformis illa Dei sapientia septiformi gloria collocavit: ut [Col. 0992D] tanta iniquitatis fieret possessio, quanta futura fuerat gratiarum. Atque ita novissima hominis illius pejora [Col. 0993A] erunt prioribus: quia [(a) 1Kb] ex Judaeis immundus spiritus metu 734 legis excesserat, nunc autem in eos cum ultione repudiatae ab eis gratiae revertetur.

24. Propinquitatum jus jam unde sumendum. Christi propinqui foris stantes, Synagoga.---Et quia totum istud in paternae majestatis virtute loqueretur; nuntianti sibi quod foris a matre atque a fratribus exspectaretur, manum in discipulos extendens, eos sibi fratres esse matremque respondit; et quicumque voluntati paternae obsecutus esset, eum esse et fratrem et sororem et matrem: formam se ipsum universis agendi sentiendique constituens, propinquitatum omnium jus atque nomen, jam non de conditione nascendi, sed de Ecclesiae communione retinendum. [Col. 0993B] Caeterum non fastidiose de matre sua sensisse existimandus est, cui in passione positus maximae sollicitudinis tribuerit affectum (Joan. XIX, 26 et 27). Est autem etiam in eo typica ratio servata, ut mater ejus et fratres foris starent, cum utuiqe ingrediendi ad eum haberent ut caeteri potestatem. Sed quia in sua venit, et sui eum [(b) 1Kb] non receperunt; in matre ejus ac fratribus Synagoga et Israelitae praefigurantur, ingressu ejus atque aditu abstinentes.



CAPUT XIII.[Col. 0993C] Sedens in navicula Jesus turbis parabolas loquitur de seminante bonum semen, de zizania et tritico, de grano sinapis, de fermento absconso in farina, et expositio zizaniae, de thesauro in agro, de bona margarita, de reti misso in mare.

1. Verbum Dei non capiunt ab Ecclesia alieni.---In illa die exiit Jesus, et sedebat secus mare: et congregatae sunt ad eum turbae, ita ut in naviculam ascenderet (Matth. XIII, 1 et 2): Sedisse Dominum in navi, et turbas foris stetisse, ex subjectis rebus est ratio. In parabolis enim erat locuturus: et facti istius genere significat eos, qui extra Ecclesiam positi sunt, nullam divini sermonis capere posse intelligentiam. Navis enim Ecclesiae typum praefert: intra quam verbum vitae positum et praedicatum hi, qui extra sunt, et arenae modo steriles atque inutiles adjacent, intelligere non possunt. De parabolis autem jam a Domino absolutis [(c) 1Kb] loqui otiosum est.

2. Legem ob inopiam fidei perdiderunt Judaei.---[Col. 0993D] Qui enim habet, dabitur ei, et abundabit: qui autem non habet, et quod habet auferetur ab eo (Ibid. 12). Regni mysteria fides percipit. Haec in quibus fuerit proficiet, et incrementis profectus sui abundabit: in quibus vero non fuerit, etiam quod habent auferetur [Col. 0994A] ab eis. Damnum scilicet legis ex fidei inopia declarat: [(d) 1Kb] quam fidem Judaei non habentes, legem quoque quam 735 habuerant perdiderunt. Et ideo perfectum fides evangelica habet donum; quia suscepta novis fructibus ditat, repudiata vero etiam veteris substantiae opes detrahit.

3. Vestri autem beati oculi qui vident, et aures quae audiunt (Ibid. 16). Apostoloci temporis beatitudinem docet, quorum oculis atque auribus contigit Dei Salutare visere et audire: prophetis atque justis cupientibus videre et audire in plenitudinem temporum [(e) 1Kb] destinatorum, et exspectationis istius gaudium Apostolis reservatum.

4. Granum sinapis Dominus. Olera prophetarum verba. Apostoli quomodo rami.---Simile est regnum [Col. 0994B] coelorum grano sinapis, et reliqua (Ibid. 31). Grano sinapis se ipsum Dominus comparavit, acri maxime, et omnium seminum minimo, cujus virtus ac potestas tribulationibus et pressuris accenditur. Granum hoc igitur postquam in agro satum fuerit, id est, ubi a populo comprehensus et traditus morti, tamquam in agro, satione quadam fuit corporis consepultus; ultra mensuram omnium olerum excrescit, et universam prophetarum gloriam excedit. Oleris enim vice, tamquam aegroto, Israeli data est praedicatio prophetarum. Sed jam ex ramis arboris ex solo in sublime prolatae, coeli volucres inhabitant. Apostolos scilicet, et Christi virtute protensos, et mundum inumbrantes, in ramis intelligemus: in quos gentes in spem vitae advolabunt, et aurarum turbine, id est, [Col. 0994C] diaboli spiritu flatuque vexatae, tamquam in ramis arboris acquiescent.

5. Christus in lege, prophetis et evangeliis.---Simile est regnum coelorum fermento, quod acceptum mulier abscondit in farinae mensuris tribus, donec fermentatum est totum (Ibid. 33). Fermentum de farina est, quod virtutem acceptam acervo generis sui reddit. Huic se Dominus comparavit, quod acceptum mulier, synagoga scilicet, per judicium mortis abscondit, arguens legem et prophetas [(f) 1Kb] evangeliis dissolvi. Hoc autem farinae mensuris tribus, id est, legis, prophetarum, evangeliorum aequalitate coopertum, omnia unum facit: ut quod lex constituit, prophetae nuntiaverunt, id ipsum evangeliorum profectibus expleatur. Fiuntque omnia per Dei Spiritum ejusdem et [Col. 0994D] virtutis et sensus: nihilque aliud ab alio mensuris aequalibus fermentatum dissentiens reperietur.

6. Ad Trinitatis unitatem aut trium gentium vocationem praedicta non recte referuntur.---Quamquam ad fidei [(g) 1Kb] sacramentum, id est, ad Patris et Filii [Col. 0995A] et Spiritus sancti unitatem, sed et ad trium gentium vocationem, ex Sem, Cham et Japhet, tres mensuras farinae esse referendas, sensisse multos meminerim. Sed nescio an hoc ita opinari ratio permittat: cum tametsi omnium gentium vocatio sit [(a) 1Kb] aeque, tamen in his Christus non absconsus sit, sed ostensus; et in tanta infidelium multitudine non fermentatum sit totum: in Patre autem 736 et Filio et Spiritu sancto, [(b) 2Kb] sine admixti extrinsecus fermenti necessitate in Christo, omnia unum sint.

7. Thesaurus in agro, Christus in carne.---Iterum simile est regnum coelorum thesauro abscondito, et reliqua (Matth. XIII, 44). Per similitudinem thesauri in agro, spei nostrae opes intra se positas ostendit: quia Deus in homine sit repertus, in cujus pretium omnes saeculi [Col. 0995B] vendendae sunt facultates, ut vestitu, cibo, potuque indigentium, aeternas coelestis thesauri divitias comparemus. Sed contuendum est, [(c) 1Kb] inventum thesaurum et absconsum fuisse; cum utique qui invenit, et secreto et tempore quo abscondit auferre potuisset, et auferens emendi necessitate caruisset. Sed ut rei, ita et dicti fuerit ratio explicanda. Ideo enim absconsus est thesaurus, quia et agrum emi oportebat. Thesaurus enim in agro, ut diximus, Christus intelligitur in carne, quem invenisse [(d) 1Kb] est gratuitum. Evangeliorum enim praedicatio in absoluto est, sed utendi et possidendi hujus thesauri cum agro potestas non potest esse sine pretio; quia coelestes divitiae non nisi damno saeculi possidentur.

8. Negotiator, a lege ad Evangelium transiens.---[Col. 0995C] Et de margarita par ratio est (Ibid. 45). Sed ad negotiatorem jamdiu in lege versantem proficiens hic sermo est, qui longo ac diutino labore ad margaritae scientiam pervenerit, et ea quae sub onere legis adeptus sit, derelinquat. Diu enim est negotiatus, et margaritam aliquando qualem optabat invenit: cui et unius hujus desiderati lapidis pretium, reliqui laboris jactura est comparandum.

9. Praedicatio qui rete.[Col. 0996A] ---Iterum simile est regnum coelorum reti misso in mare, et reliqua (Ibid. 47). Merito praedicationem suam reti comparavit, quae in saeculum veniens, sine saeculi damno habitantes intra saeculum congregavit, modo retis, quod mare penetrans ita agitur de profundo, ut per omne elementi illius corpus evadens, clausos intra ambitum suum extrahat, nosque ex saeculo in lumen veri solis educat: in bonorum electione, et malorum abjectione, futuri judicii examen ostendens.



737 CAPUT XIV. De scriba in regno coelorum, de fratribus et sororibus Domini, de Joannis capite in disco, de quinque panibus et duobus piscibus, ubi supra mare ambulat, et Petrum mersum erexit.

[Col. 0996B] 1. Intellexistis haec omnia? Dicunt ei, utique. Et ait illis: Ideo omnis scriba doctus in regno coelorum, etc. (Matth. XIII, 51 et 52). Non turbis, sed discipulis est locutus; et intelligentibus parabolas dignum testimonium reddit, ipsos scilicet sub patris familiae nomine sibi comparans, quod doctrinam de thesauro suo novorum [(e) 1Kb] ac veterum sint adepti: quosque scribas propter scientiam nuncupat, quod intellexerint ea, quae ille nova et vetera, id est, in Evangeliis et in lege protulerit, [(f) 1Kb] et ejusdem patrisfamilias, et unius utraque thesauri.

2. Et factum est, cum consummasset Jesus parabolas istas, transiit inde, et venit in patriam suam, et reliqua (Ibid. 53). Inhonoratur Dominus a suis. Quamquam [Col. 0996C] et docendi prudentia, et operandi virtus admirationem commoveret; infidelitas tamen eorum veritatem judicii non recipit. Non enim credunt haec in homine Deum agere: quin etiam patrem ipsius, matrem, fratresque nuncupant, et paternae artis quodam opprobrio lacessunt (Ibid. 55). Sed plane hic fabri erat filius, ferrum igne vincentis, omnem saeculi virtutem [(g) 2Kb] judicio decoquentis, massamque [Col. 0997A] formantis in omne opus utilitatis humanae: [(a) 1Kb] informem scilicet corporum nostrorum materiem in diversa membrorum ministeria, et ad omnia aeternae vitae opera fingentis. In his igitur scandalizabantur omnes: et inter tot [(b) 1Kb] tamque magnifica quae gerebat, corporis ejus contemplatione commovebantur. Quibus Dominus inhonorabilem in patria sua prophetam esse respondit (Matth. XIII, 57), quia in Judaea esset usque ad crucis sententiam contemnendus. Et quia penes solos 738 fideles Dei virtus est, propter eorum incredulitatem omnibus divinae operibus virtutis abstinuit.

3. Evangeliis est et interior sensus.---In illo tempore audivit Herodes tetrarcha famam Jesu, et ait pueris suis, et reliqua (Matth. XIV, 1, 2). Frequenter [Col. 0997B] monuimus, omnem diligentiam Evangeliorum lectioni adhiberi oportere: quia in his, quae gesta narrantur, subesse interioris intelligentiae ratio reperiatur. Habet enim omnium operum narratio suum ordinem: sed gestorum effectibus causae subjacentis species praeformatur, ut in Herode ac Joanne intelligitur. Nam et Herodes princeps erat populi, et Herodiadem uxorem Philippi fratris sui in matrimonium suum jure potestatis assumpserat. Et huic Herodiadi erat filia: quae natali die, cum saltans placeret, potestatem cujus vellet praemii, sacramento jurantis accepit: et Joannis caput [(c) 1Kb] in carcere diu habiti, puella matre admonente disco sibi inferri precata est. Et Herodes, tristis licet, sacramento fidem reddidit, et matri puella munus exhibuit: et [Col. 0997C] sepulto eo discipuli ejus ad Dominum transierunt (Ibid. 6-11).

4. Auditisque his Dominus in naviculam in loca deserta secessit, et sequentium se turbarum vexationem misertus est, et dimitti eas in castella ad coemendos cibos Apostoli admonent. Et Dominus respondet, necessitatem eo revertendi ipsas non habere, darique his cibum praecipit. Et solos se quinque panes et duos pisces habere causantur. Et offerri sibi eos jussit, turbamque sub strato foeno accumbere. Et oblata benedixit, et turbae manducanda comminuit, et dedit discipulis ut offerrent: et saturatis omnibus supplementa cophinorum duodecim superfuerunt, cum tamen extra mulierum puerorumque numerum, quinque millia virorum expleta essent [Col. 0997D] (Ibid. 13-21).

5. Et discipulos naviculam conscendere, et trans fretum praecedere jubet, dimissaque ipse turba in montem orare solus ascendit: factoque vespere solus [Col. 0998A] fuit: et navis mari medio, vento adversante, fluctibus jactabatur. Et quarta vigilia Dominus venit super mare ambulans: videntesque turbati sunt, et inanis visus phantasma credentes, clamaverunt prae timore. Quibus mox Dominus locutus est, et constantes esse jussit. Et ex plurimis Petrus respondens, postulavit uti ad Dominum super aquas veniret. Qui de navicula descendens, et progressus aliquantulum, vento invalescente et timere coepit et mergi. Quem apprehendens Dominus, objurgavit cur fidei modicae sit: ingressusque navem, tranquillitatem vento et mari quiescente revocavit (Ibid. 22-32).

6. Igitur haec ut commemoravimus gesta sunt: sed his omnibus personis, effectibus, causis, numeris modus adjacet, ut quae gesserunt, praeter gerendi [Col. 0998B] munus instinctumque, quem unusquisque ex natura sua sumpsit, extrinsecus omnia gesserint in exemplum: hoc 739 majore ita opinandi reverentia, si tam diversarum causarum efficientiam una atque eadem intelligentia consequatur. Sermo igitur ad originem propositionis referendus est.

7. Joannes, lex. Herodes et frater, Judaei et gentes. Gentium uxor, infidelitas. Filia, voluptas.---Joannes, ut frequenter admonuimus, formam praetulit legis: quia lex Christum praedicavit, et Joannes profectus ex lege est, Christum ex lege praenuntians. Herodes vero princeps est populi: et populi princeps, subjectae sibi universitatis nomen causamque complectitur. Joannes ergo Herodem monebat, ne fratris sui uxorem sibi jungeret (Ibid. 4). Sunt enim [Col. 0998C] atque erant duo populi, circumcisionis et gentium. Sed Israelem lex admonebat, ne opera gentium infidelitatemque sibi jungeret. Gentium enim socia infidelitas est, quae ipsis tamquam vinculo conjugalis amoris annexa est. Hi igitur fratres ex eodem humani generis sunt parente. Ob hanc itaque asperae admonitionis veritatem, Joannes tamquam lex in carcere continebatur. Die autem natalis, id est, rerum corporalium gaudiis, Herodiadis filia saltavit (Ibid. 6): voluptas enim tamquam ex infidelitate orta, per omnia Israelis gaudia totis illecebrae suae cursibus efferebatur. Cui se omnem etiam sacramento venalem populus addixit: sub peccatis enim et saeculi voluptatibus, Israelitae vitae aeternae munera vendiderunt. Haec matris suae, id est, infidelitatis [Col. 0998D] instinctu, deferri sibi Joannis caput, id est, gloriam legis oravit (Ibid. 8): quia lex incestuosum Israelem auctoritate divinorum praeceptorum arguebat.

8. Lex infidelitate ac voluptate interiit.[Col. 0999A] ---Sed superius Herodes significatus est Joannem velle occidere, et metu populi demorari, quia sicut propheta habebatur (Matth. XIV, 5). Nunc vero petita ipsius nece, cum praesertim religione sacramenti detineretur, quomodo tristis efficitur (Ibid. 9)? Contrarium videlicet est, tunc eum voluisse, nunc nolle: et praesens molestia anteriori non convenit voluntati. Verum in superioribus gestae rei ordo est, in his autem nunc species causae consequentis exponitur. Gloriam legis voluptas ex infidelitate orta occupavit. Sed populus boni ejus quod in lege erat conscius, [(a) 1Kb] voluptatis conditionibus non sine aliquo certi periculi sui dolore [(b) 1Kb] connivet. Scitque se [(c) 1Kb] tali praeceptorum gloria non oportuisse concedere: sed peccatis tamquam [Col. 0999B] sacramento coactus, et principum adjacentium metu atque exemplo depravatus et victus, illecebris voluptatis etiam moestus obtemperat. Igitur inter reliqua dissoluti populi gaudia, in disco Joannis caput affertur (Ibid. 11); damno scilicet legis voluptas corporum et saecularis luxus augetur: et ita per puellam ad matrem defertur. Ac sic probrosus Israel et voluptati et infidelitati suae familiae, scilicet antea gentium, gloriam legis addixit. Finitis igitur legis temporibus, et cum Joanne consepultis, discipuli ejus res ita gestas Domino nuntiant, ad Evangelia scilicet ex lege venientes (Ibid. 12).

9. 740 Legis finis, Ecclesiae initium.---Ergo Dei Verbum lege finita navem conscendens Ecclesiam adit, et in desertum concedit (Ibid. 13): relicta quippe [Col. 0999C] conversatione Israel, in vacua divinae cognitionis pectora transiturus. Turba haec audiens, Dominum de civitate pedes sequitur in desertum: de Synagoga videlicet ad Ecclesiam concedit. Quam videns misertus est, et omnem languorem ejus infirmitatemque curat (Ibid. 14): obsessas scilicet mentes et corpora infidelitatis veterno ad intelligentiam novae praedicationis emundat.

10. Legalis doctrinae cibus. Quinque panes et duo pisces quid significent.---Et cum discipuli dimitti turbas in castella proxima ad coemendos cibos admonerent (Ibid. 15); respondit: Non habent necesse ire (Ibid. 16): ostendens eos, quibus mederetur, [(d) 1Kb] legalis doctrinae cibo non egere, neque necessitatem habere regredi ad Judaeam cibumque mercari; [Col. 1000A] jubetque apostolis ut eis escam darent. Numquid ignorabat, non esse quod dari posset; et humanarum mentium interna conspiciens, modum repositi penes apostolos cibi nesciebat? Sed erat omnis typica ratio explicanda. Nondum enim concessum apostolis erat, ad vitae aeternae cibum, coelestem panem perficere ac ministrare. Quorum responsio ad spiritalis intelligentiae ordinem tendit. Solos enim se quinque panes et duos pisces responderunt habere (Ibid. 17): quia adhuc sub quinque panibus, [(e) 1Kb] , id est, quinque libris legis continebantur, et piscium duorum, id est, prophetarum et Joannis praedicationibus alebantur. In operibus enim legis, tamquam ex pane erat vita: praedicatio autem Joannis et prophetarum, in virtute aquae, vitae humanae spem confovebat. Haec [Col. 1000B] igitur primum, quia in his adhuc erant, apostoli obtulerunt: sed ex his evangeliorum praedicatio [(f) 1Kb] profecta monstratur, et his originibus deducta in majorem virtutis suae abundantiam crescit.

11. Christus in cibum versus. Cur dentur apostolis panes, V. 20. Cur quinque millia inde saturentur: cur duodecim cophini reserventur.---Acceptis igitur panibus atque piscibus, Dominus respexit ad coelum, benedixit et fregit, Patri agens gratias post tempora legis ac prophetarum se in evangelicum cibum verti [(g) 1Kb] . Accumbere post haec supra foenum populus jubetur; non jam in terra jacens, sed lege suffultus: et tanquam terrae foeno, fructibus operis sui unusquisque substernitur. [(h) 1Kb] Dantur quoque apostolis panes, quia per eos erant divinae gratiae dona reddenda. [Col. 1000C] Plebs deinde quinque panibus et duobus piscibus pascitur et expletur: et fragmenta panis et piscium, saturatis accumbentibus, usque in duodecim cophinorum plenitudinem abundaverunt, Dei scilicet 741 verbo ex doctrina legis prophetarumque veniente, multitudo satiatur: et reservata gentium plebi [(i) 1Kb] ex aeterni cibi ministerio, in duodecim apostolorum plenitudinem, copia divinae virtutis exuberat. Idem autem edentium numerus invenitur, qui futurus fuerat crediturorum. Nam sicut libro [(j) 1Kb] Praxeos continetur, ex Israel populi infinitate, virorum quinque millia crediderunt (Act. IV, 4). Rerum enim [(k) 1Kb] admiratio usque in mensuram causae subjacentis extenditur. Confractique cum piscibus panes, saturato populo, in tantum deinceps cumulantur augmentum, [Col. 1001A] quantus et credentis populi, et explendorum coelesti gratia apostolorum numerus destinabatur: ut et modus numero, et numerus modo obtemperaret; intra fines suos ratio conclusa, ad consequentis effectus conditionem ipso divinae virtutis moderamine contineretur.

12. Cur in coelum respexerit Christus. Mundi auctor hoc facto innotescit.---Vincit autem humanam intelligentiam opus facti: et cum frequenter quaedam sint quae concepta sensu, sermo non explicet; in his tamen ipsa [(a) 1Kb] sensus subtilitas ingravescit, et ad rei contemplationem pro difficultate tam invisibilis negotii obstupescit. Acceptis enim panibus quinque, in coelum Dominus respexit, honorem ejus, a quo erat, ipse confessus: non quod carnalibus oculis contueri Patrem esset necesse; sed ut qui adessent, intelligerent a quo virtutis tantae accepisset effectum. Dat [Col. 1001B] deinde discipulis panes. Non quinque multiplicantur in plures, sed fragmentis fragmenta succedunt, et fallunt semper [(b) 1Kb] praefractu frangentes. Crescit deinde materies: [(c) 1Kb] nescio utrum in mensarum loco, an in manibus sumentium, an in ore [(d) 1Kb] edentium. Ne mirere fontes fluere, inesse uvas vitibus, et uvis vina diffundi, et omnes mundi opes annuo quodam meatu indefessoque defluere: auctorem enim hujus universitatis tantus panum profectus ostendit, per quem tali incremento modus pertractatae materiae adderetur. Agitur enim in opere visibili invisibilis molitio: et arcanorum coelestium Dominus, arcanum negotii praesentis operatur. Superat autem omnem naturam virtus operantis, et supergreditur facti intelligentiam ratio virtutis, et sola relinquitur admiratio potestatis. [Col. 1001C] Ordo etiam causarum operumque consequitur.

13. Israel reliquiis erit salus.---Conscendere post haec in navem discipulos praecepit, donec turbas ipse dimitteret: et dimissa turba montem conscendit orare, et vespere facto solus erat (Matth. XIV, 22 et 23). Horum ratio distinguenda temporibus 742 est. Quod vespere solus est; solitudinem suam in tempore passionis ostendit, caeteris trepidatione dilapsis. Quod autem navem conscendere discipulos jubet, et ire trans fretum, dum turbas ipse dimittit, et dimissis turbis ascendit in montem, esse (supple, eos) intra Eccelesiam, et per fretum, id est, per saeculum ferri usque in id tempus jubet, quo revertens in claritatis adventu populo omni, qui ex Israel erit reliquus, salutem reddat ipse, ejusque peccata dimittat: dimissoque, [Col. 1001D] vel in coeleste regnum potius admisso, agens Deo patri gratias, in gloria ejus et majestate consistat.

14. Dei supra Ecclesiam vigiliae quatuor. Antichristi terror.---Sed inter haec discipuli vento ac mari differuntur, et totis saeculi motibus, immundo spiritu adversante, jactantur (Ibid., 24.). Sed quarta vigilia [Col. 1002A] Dominus venit: quarto enim tum ad Ecclesiam vagam et naufragam revertetur. In quarta enim noctis vigilia, totidem sollicitudinis ejus numerus reperitur (Ibid., 25). Prima enim vigilia fuit legis, secunda prophetarum, tertia [(e) 1Kb] corporalis adventus, quarta autem in reditu claritatis. Sed inveniet fessam, et antichristi spiritu et totius saeculi motibus circumactam. Veniet enim maxime anxiis atque vexatis. Et quia de antechristi consuetudine ad omnem tentationum [(f) 1Kb] novitatem solliciti erunt; etiam ad Domini adventum expavescent, falsas rerum imagines, et subrepentia oculis figmenta metuentes. Sed bonus Dominus statim loquetur, timoremque apellet, dicetque: Ego sum (Ibid., 27), adventus sui fide metum naufragii imminentis apellens.

15. Petri fervor, lapsus, poenitentia.---Quod vero [Col. 1002B] ex omnium consistentium in navi numero, respondere Petrus solus audet, et juberi sibi ut super aquas ad Dominum veniat precatur (Ibid., 28); passionis tempore voluntatis suae designat affectum, tum cum solus retro veniens, et vestigiis Domini inhaerens, contemptis saeculi, ut maris, motibus, pari ad contemnendam mortem virtute comitatus est: sed infirmitatem futurae tentationis timiditas ejus ostendit. Nam quamvis incedere ausus esset, tamen submergebatur (Ibid., 30): per imbecilitatem enim carnis et metum mortis, etiam usque ad negandi necessitatem coactus est. Sed proclamat, et salutem orat a Domino. Clamor iste, poenitentiae suae genitus est. Nondum enim passo Domino in confessionem reversus est, et negandi veniam habuit in tempore; [Col. 1002C] Christo postea pro universorum redemptione passuro.

16. Cur non a trepidatione liberatus. Christus omnium redemptio.---Quod autem trepidandi illi, non virtutem perveniendi ad se Dominus indulsit, sed manum extendit, apprehensumque sustinuit; haec ratio est. Non erat quidem Petrus Domini sui indignus accessu, nam et tentavit accedere, sed et typicus in eo ordo servatus est. Non enim Domino saeculi motus tempestatesque 743 calcanti, quisquam passionis esse particeps poterat; solus enim passurus pro omnibus omnium peccata solvebat: nec socium admittit, quidquid universitati praestatur ab uno. Ita cum esset ipse redemptio universorum, erat etiam Petrus ante redimendus, ad redemptionis istius fidem [(g) 1Kb] tum in Christi martyrem reservatus.

17. Petrus fide caeteros anteiit.[Col. 1002D] ---Et hoc in Petro considerandum est, fide eum caeteros anteisse: nam ignorantibus caeteris, primus respondit: Tu es Filius Dei vivi (Matth. XVI, 17). Primus passionem, dum malum putat, detestatus est (Ibid., 22). Primus et moriturum se, et non negaturum spopondit (Matth. [Col. 1003A] XXVI, 33). Primus lavari sibi pedes prohibuit (Joan. XIII, 8). Gladium quoque adversus eos, qui Dominum comprehendebant, eduxit (Joan. XVIII, 10).

18. Ascensu autem ejus in navim, ventum et mare esse sedatum: post claritatis suae reditum, [(a) 1Kb] aeterna Ecclesiae pax et tranquillitas indicatur. Et quia tum manifestus adveniet, recte admirantes universi locuti sunt: Vere filius Dei est (Matth. XIV, 33). Confessio enim universorum tum et absoluta et publica erit, Dei filium non jam in humilitate corporea, sed in gloria coelesti pacem Ecclesiae [(b) 10Kb] reddidisse.

19. Ex Christo prodit apostolorum virtus.---Cum transfretassent, venerunt in terram Gennesar: et cum cognovissent eum viri loci illius, adorabant eum (Ibid. 34 et 35). [(c) 1Kb] Multa et media inciderunt, quae nos, [Col. 1003B] post quinque millium virorum et congregationem et satietatem, reddendae rationis studio demorata sunt: sensus autem usque in hunc locum idem est. Finitis enim legis temporibus, et ex Israel quinque millibus virorum intra Ecclesiam collocatis, jam credentium (Israelitarum) populus occurit: jam ipse ex lege per fidem salvus, reliquos ex suis infirmos aegrotosque afferens Domino, oblatique fimbrias vestimentorum contingere optabant, sani per fidem futuri. Sed ut ex veste tota fimbriae, ita ex Domini nostro Jesu Christo sancti Spiritus virtus exiit: quae apostolis data, ipsis quoque tamquam ex eodem corpore exeuntibus, salutem his qui contingere cupiunt, subministrat.



CAPUT XV. De lavandis manibus, et non ea quae in os intrant, sed [Col. 1003C] ea quae ex ore exeunt inquinare, de filia Chananaeae mulieris, de septem panibus et paucis piscibus.

1. [(d) 1Kb] Tunc accesserunt ad eum Scribae et Pharisaei ab Jerosolymis, dicentes, etc. (Matth. XV, 1). Absoluta et dictorum et gestorum in consequentibus ratio est: nam his, quae 744 proposita fuerant, ipse respondit, omnem plantationem, quae non a Patre sit, eradicandam dicens (Ibid., 13), id est, traditionem hominum eruendam, cujus favore, legis praecepta transgressi sunt: et ideo esse eos duces caecos, vitae aeternae iter quod non videant pollicentes, caecisque ipsis et ducibus caecorum casum in foveam esse communem.

2. (al. CANON XV) Et egressus inde Jesus secessit in partes Tyri et Sidonis. Et ecce mulier Chananaea a finibus [Col. 1003D] illis egressa, clamavit, et reliqua (Ibid. 21 et 22). Diversa curationum genera diversos causarum complectuntur effectus: sed res atque sermo ordinem ex [Col. 1004A] superioribus sumit. Infidelitatem enim Pharisaeorum, et [(e) 1Kb] opprobrio caecorum ducum, et humanarum traditionum superstitionibus coarguit. Et post haec ad regiones Tyri et Sidonis venit, et Chananaea a finibus illis egressa clamat atque orat, et Dominum David filium confitetur, et filiae suae opem poscit. Dominus silet, discipuli pro ea rogant: quibus se perditis ovibus domus Israel missum esse respondet. Illa vero adorans, adjuvari se postulat: cui Dominus ait, illicitum esse panem filiorum canibus offerre. Vicissimque illa respondet, decidentibus de mensa dominorum micis ali catellos solere. Post quae fidem ejus Dominus collaudat, et in tempore ipso puellae sanitas reddita est. (Ibid., 23-28).

3. Chananaea proselytorum figura. Chananaei qui.---[Col. 1004B] Ut igitur illa, quae gesta sunt, ea quae interior est ratio consequatur; quae Chananaeae persona sit, ex ipsis verborum virtutibus contuendum est. Fuisse, atque etiam esse penes Israel proselytorum plebem, fides certa est: quae (scil. proselytorum plebs) de gentibus in legis opera transcendit, et vitae anterioris egressa regionem, peregrinae dominantisque legis tamquam domo continebatur. Chananaei autem fuerunt terras, in quibus nunc Judaea est, incolentes: qui vel bello consumpti, vel in loca vicina dispersi, vel in servitutem devictorum conditione subjecti, nomen tantum sine patria sede circumferunt. Plebs igitur haec cum Judaeis admixta de gentibus est. Et quia non est ambiguum, in ea turba quae credidit, partem nonnullam proselytorum fuisse, merito haec [Col. 1004C] Chananaea, proselytorum formam praeferens, existimabitur fines suos egressa, ex gentibus scilicet in populi alterius nomen excedens: quae pro filia, videlicet gentium plebe, orat. Et quia Dominum cognovit ex lege, David filium nuncupat. In lege enim virga de radice Jesse (Esai. XI, 1), et David filius aeterni et coelestis regni rex continetur (Jer. XXIII, 5).

4. Chananaeae filia typum gerit Ecclesiae. Fidei primitiae ex Israel.---Ipsa quidem curatione jam non eget, quae Christum et Dominum et David filium confitetur: sed filiae suae, plebi videlicet gentium, 745 dominatu immundorum spirituum occupatae, opem poscit. Dominus tacet, [(f) 1Kb] silentii patientia Israel privilegium salutis reservans. Et miserantes discipuli preces jungunt: sed arcanum ille paternae [Col. 1004D] voluntatis continens, ovibus se perditis Israel missum esse respondit: ut absolute liqueret, typum Ecclesiae Chananaeae filiam continere; cum illa posceret [Col. 1005A] quod aliis [(a) 1Kb] deferebatur, non quod non et gentibus impertienda salus esset: sed suis Dominus atque in sua venerat, primitias [(b) 1Kb] ergo fidei ab his quibus erat ortus [(c) 1Kb] exspectans, caeteris deinceps Apostolorum praedicatione salvandis. Atque ideo ait: Non licet accipere panem filiorum, et dare canibus (Ibid., 26). Delatus Israel honor, affectus in eum Dei cumulat invidiam: juxta [(d) 1Kb] quem plebs gentium accepit canum nomen. Sed Chananaea jam ipsa per fidem salva, et interioris certa mysterii, respondit micis, quae de mensa exciderint, pasci catellos, canum opprobrio jam sub blandimento diminutivi nominis mitigato.

5. Tum deinde ad fidem vocantur gentes.---Et ut silentium Domini intelligeremus ex ratione temporis, non ex voluntatis difficultate proficisci, adjecit: [Col. 1005B] O mulier, magna est fides tua (Ibid., 28): (supple, ut) salutis suae scilicet ipsa jam certa, quin etiam de gentium congregatione confidat: quo in tempore ita credentes, mox ut puella, ab omni dominatu immundorum spirituum liberabuntur. Et continuo facti fides sequitur. Nam post praefiguratam in Chananaeae filia gentium plebem, continuo in monte obsessi vario genere morborum a turbis Domino offeruntur (Ibid., 29 et 30), id est, a credentibus infideles aegrotique ut adorent et procidant instruuntur: quibusque salus redditur, atque ad sentiendum, contuendum, laudandum, comitandumque Deum, omnia et mentis et corporis ministeria reformantur.

6. Jesus autem convocatis discipulis ait: Misereor turbae huic; quia triduum est jam quod perseverat mecum, et reliqua (Ibid., 32). Tenet ordinem cursus operandi, sed et operibus iisdem sermonum par ratio succedit. In filia enim Chananaeae, Ecclesiae formam constitutam meminimus: et consequentis populi curationem, concursum aegrotarum gentium esse tradidimus. Nunc ergo diligenter et dicta Domini et facta tractanda sunt: ut videamus [(e) 1Kb] an superior res atque sermo ita, ut a nobis intelligi traditus est, etiam ex consequentibus ejusdem intelligentiae accipiat auctoritatem. Miseretur turbae Dominus, quod triduo secum maneat: quam dimittere jejunam non vult, ne in via prae inedia deficiat. Causantur discipuli panes non esse tantos, quibus expleri saturarique possit (Ibid., 33). Percontatus est 746 Dominus quot panes haberent. Responderunt illi, septem panes esse, et paucos pisces. Turbis jubetur in terram discumbere: et Dominus panes ac pisces accipiens gratias egit, ac fredit, et discipulis praefracta ut offerrent dedit (Ibid., 34 36). Sed fragmenta panum septem paucorumque [Col. 1006A] piscium explent virorum quatuor millia ita tamen, quod replendis septem sportis praefractus panis, saturatis omnibus, abundavit (Ibid., 37).

7. Supra Israelitarum, nunc gentium fides exprimitur.---Et occurrunt quidem multa quae nova sunt (collata cum eo quod Matth. XIV, XV, etc., enarratum est). Discipuli unius diei jejunium miserantes; quinque millia virorum ad coemendos cibos remitti in castella voluerunt: nunc toto triduo tacent. Et deinceps foeno superior turba substernitur: haec accumbit in terra. Illic quinque panes, hic septem offeruntur: illic duo pisces, hic indefinitus, sub paucitatis tamen significatione, numerus est. Illic quinque millia virorum, hic quatuor: illic duodecim cophini, hic septem sportae repletae. Et superioribus quidem [Col. 1006B] puto esse responsum, et omnia juxta personam populi congruenter esse subjecta. Nunc quoque competentem rei atque causae rationem afferre tentemus: ut quemadmodum illa Judaicae credentium congruunt plebi, ita haec populo gentium comparentur.

8. Baptizandorum fidei professio. Jejunium passionis dominicae tempore.---Ordo igitur idem in sermone Domini est, qui in consequenda gratia manet. Venturi enim ad baptismum, prius confitentur credere se in Dei filio et in passione ac resurrectione ejus: et huic professionis sacramento fides redditur. Atque ut hanc verborum sponsionem quaedam rerum ipsarum veritas consequatur, toto in jejuniis passionis dominicae tempore demorantes, quadam Domino compassionis societate junguntur. Igitur sive sponsionis [Col. 1006C] sacramento, sive jejunio, omne illud passionis dominicae cum Domino agunt tempus.

9. Apostolorum de salute Israel sollicitudo.---Et hujus spei atque comitatus Dominus misertus, ait triduo secum esse. Quos ne in vitae saecularis cursu, id est, in viae opere defectio labefactaret, vult cibo suo alere, atque ad peragendam totius itineris fortitudinem panis sui virtute firmare: conquerentibus discipulis, panes in deserto nullos esse. Atquin in superioribus exemplum sumpserant, nihil impossibile Deo esse. Sed gestorum causae rationem interioris intelligentiae moliuntur. Quantus enim apostolorum in salvando Israel favor fuerit, beatissimi Pauli epistolae docent (Rom. IX, 3): atque ideo eodem demorante, nunc in concursu gentium et de pane causatio, [Col. 1006D] et de jejunio silentium introducitur.

10. Panes septem Spiritus sancti septem dona. Pisces indefiniti, diversa charismata. Gentes ex quatuor orbis partibus vocandae.---Panes igitur septem offeruntur. [Col. 1007A] Nulla enim ex lege et prophetis gentibus salus sumitur, sed per gratiam Spiritus vivunt, cujus septiforme, ut per Esaiam traditur, munus est, Ergo [(a) 1Kb] Spiritus per fidem salus gentibus est (Esai. XI, 2). Quae in terram recumbunt; nullis enim legis operibus fuerant ante substratae: sed peccatorum et corporum suorum origini inhaerentes, ad donum Spiritus septiformis vocantur. 747 Indefinitus piscium numerus, diversorum donorum et charismatum [(b) 1Kb] partitiones ministrationesque significat: quibus fides gentium gratiarum diversitate satiatur. Sed quod septem sportae replentur; redundans et multiplicata septiformis Spiritus copia indicatur, cui quod largiatur exuberet: fitque saturatis nobis ditior semper et plenior. Quod vero quatuor millia virorum [Col. 1007B] congregantur, multitudo, innumerabilium ex quatuor orbis partibus intelligitur. Ad formam enim futuri in tot partium millia plebs dinumerata satiatur, quotidem de partibus ad coelestis cibi donum concursura essent millia crediturorum. Turba igitur dimittitur satiata et expleta. Et quia omnibus diebus vitae nostrae nobiscum Dominus manet, navem, id est Ecclesiam, credentium plebe comitatus ingreditur.



CAPUT XVI. De Jonae prophetae signo, et de fermento Pharisaeorum, de confessione Petri et benedictione Domini, et de se abnegando qui Christum sequi voluerit.

1. Christi dignoscendi nota, operum virtus.---Et accesserunt [Col. 1007C] ad eum Pharisaei et Sadducaei tentantes, et rogaverunt eum, ut signum de coelo illis ostenderet, et reliqua (Matth. XVI, 1). Adsunt Pharisaei et Sadducaei legis fiducia insolentes dedignantesque opera virtutum fidei, signum ostendi sibi de coelo precantur. Humilitatem in Christo carnis et corporis contuentes, doctrinam ex his quae sub hominis habitu gerebat dedignantur accipere. Quorum insolentiam et inanitatem irridens, multa eos de natura coeli conjicere solere respondit, cum rubicundo aut ortu aut vespere serenum nimbosumve pronutient (Ibid., 2): porro autem ignorare eos temporum signa (Ibid., 4), cum omnis [(c) 1Kb] lex et prophetae adventus sui indicia ex operum quae gereret admiratione significent: ut quemadmodum fidem tempestatis coeli vel matutini [Col. 1007D] vel vesperis rubor redderet; ita manifestam temporum cognitionem virtutum atque operum indicia praestare deberent.

2. Jonas Christi figura.---Sed ortus e coelo signum his terrestre constituit, ut eos intra confessionem humilitatis corporeae contineret, dandum dicens Jona signum: Huic se Dominus comparat, quem ad futurae [Col. 1008A] passionis effectum in praedicationem poenitentiae ad Ninivitas pari specie praemiserat. Namque Jonas ventis desaevientibus projectus e navi est, et devoratus a ceto, et post triduum vivus emissus, non retentus a monstro, non cibi conditione confectus: sed contra humani corporis naturam integer et illaesus in auras superas virtute dominicae [(d) 1Kb] praefigurationis evadit. Hoc ergo potestatis suae signum constitutum 748 esse demonstrat, [(e) 1Kb] ipse remissionem peccatorum per poenitentiam praedicans, de Jerusalem vel Synagoga immundorum spirituum dominante flatu ejiciendus, et Pilati potestati, id est, saeculi judicio tradendus: et a morte tamquam elementi ejusdem monstro glutiendus: et post triduum ex ea, contra conditionem hominis quem assumpserat non retentus, [Col. 1008B] vivus atque incorruptus emergens. Ea igitur, quae in homine de conceptu virginis sumpto divinarum erant plena virtutum, cognosci atque intelligi de se voluit et prophetae signo et hominis exemplo.

3. In legis operibus spes nulla, ubi veritas contigit.---Et relictis illis abiit (Ibid., 4). Non sicut locis aliis legitur, dimissis turbis abiit: sed quia infidelitatis error insolentium animos obtinebat, non dimisisse eos scribitur, sed reliquisse. Et cum venisset trans fretum, obliti sunt discipuli ejus panes accipere. Jesus autem dixit illis: Attendite vobis a fermento Pharisaeorum et Sadducaeorum (Ibid., 5, 6). Absoluta omnis de fermento Pharisaeorum et Sadducaeorum obscuritas est. Quod autem abstinere se eo apostoli jubentur, non admisceri doctrinae Judaeorum [Col. 1008C] monentur; quia legis opera in effectum fidei et in praeformationem rerum consequentium constituta sint: ut [(f) 1Kb] in quorum tempora atque aetatem veritas contigisset, nihil ultra in veritatis similitudine spei positum arbitrarentur; ne doctrina Pharisaeorum Christum nesciens, effectus veritatis evangelicae corrumperet.

4. Filius et Deus aeternus et natus est.---Venit autem Jesus in partes Caesareae Philippi, et interrogabat discipulos suos, et reliqua (Ibid., 13). In processu sermonis atque operis absolutius discipulis cognitionem suam (id est, sui) praestat, et quamdam intelligendi se formam rationemque constituit. Est autem haec vera et inviolabilis fides, ex Deo aeternitatis (cui ob id quod semper filius fuerit, semper et jus [Col. 1008D] patris et nomen sit; ne si non semper filius, non semper et pater sit) Deum filium profectum fuisse, cui sit ex aeternitate parentis aeternitas. Nasci autem eum voluntas ejus fuit (V. l. III de Trin., n. 4), cujus in virtute ac potestate inerat ut nasceretur. Est ergo filius Dei ex Deo Deus, unus in utroque: [(g) 8Kb] theotetam enim, quam deitatem Latini nuncupant, aeterni 749 [Col. 1009A] ejus parentis, ex quo nascendo est profectus, accepit. Accepit autem hoc quod erat: et natum est Verbum quod fuit semper in Patre. Atque ita Filius et aeternus et natus est: quia non aliud in eo natum est, quam quod aeternum est.

5. Filius Dei est et filius hominis.---Hunc igitur assumpsisse corpus, et hominem factum esse, perfecta confessio est: quia sicut aeternitas naturae nostrae corpus accepit; ita cognoscendum est, naturam corporis nostri aeternitatis assumere posse virtutem. Igitur quia summum in fide ista bonum est; a discipulis requirit quem se homines esse dicerent: et adjecit, hominis filium. Haec enim confessionis tenenda ratio est, ut sicut Dei filium, ita et filium hominis meminerimus: quia alterum sine altero [Col. 1009B] nihil spei tribuit ad salutem.

6. Petri juxta Christi placitum confessio.---Editis itaque, quae diversae de eo erant, hominum opinionibus, quid de se ipsi sentiant quaerit. Petrus respondit: Tu es Christus filius Dei vivi (Ibid., 17). Sed Petrus conditionem propositionis expenderat. Dominus enim dixerat: Quem me homines esse dicunt, filium hominis? Et certe filium hominis contemplatio corporis praeferebat: sed addendo, quem me esse dicunt, significavit, praeter id quod in se videbatur, esse aliud sentiendum; erat enim hominis filius. Quod igitur de se opinandi judicium desiderabat? Non illud arbitramur, quod de se ipse confessus est: sed occultum erat de quo quaerebatur, in quod se credentium fides debebat extendere.

7. Confessionis merces.[Col. 1009C] ---Et dignum plane confessio Petri praemium consecuta est, quia Dei filium [Col. 1010A] in homine vidisset. Beatus hic est, qui ultra [(a) 1Kb] humanos oculos et intendisse et vidisse laudatus est: non id quod ex carne et sanguine erat contuens, sed Dei filium coelestis patris revelatione conspiciens; dignusque judicatus, qui quod in Christo Dei esset, primus agnosceret. O in nuncupatione novi nominis felix Ecclesiae [(b) 3Kb] fundamentum, dignaque aedificatione illius petra, quae infernas leges, et tartari portas, et omnia mortis claustra dissolveret! O beatus coeli janitor, cujus arbitrio claves aeterni aditus traduntur, cujus terrestre judicium praejudicata 750 auctoritas sit in coelo: ut quae in terris aut ligata sint aut soluta, statuti ejusdem conditionem obtineant et in coelo.

8. Divitatis Christi testes lex et prophetae, resurrectionis apostoli.[Col. 1010B] ---Jubet etiam discipulis, ne cui loquantur quod ipse est Christus (Ibid., 20): alios enim [(c) 1Kb] Spiritus sui esse testes oportebat, legem videlicet et prophetas. Caeterum resurrectionis testimonium proprium est apostolorum. Et quia scientium in Spiritu Christum beatitudo monstrata est; negatae rursum humilitatis et passionis ejus periculum declaratur.

9. Christus Deus et homo confitendus.---Nam cum praedicare coepisset, oportere se Jerosolymam ire, pati deinde plura a senioribus plebis, et a Scribis et principibus sacerdotum, occidi etiam, et post diem tertium resurgere (Ibid., 21), apprehendens eum Petrus, ait: Absit a te, Domine, [(d) 1Kb] non erit istud. At ipse conversus, Petro dixit: Vade retro post me, satana, [Col. 1010C] scandalum mihi es (Ibid., 22, 23). Ut Dei munus est, Christum [(e) 1Kb] in Spiritu Deum nosse; ita [Col. 1011A] diaboli opus est Christum in homine nescire. Atque ejusdem periculi res est, [(a) 1Kb] vel corpus negare sine Deo, vel Deum negare sine corpore. Corpus autem carnis hujus in aeternitate Spiritus Deo nullum est: verum humanae salutis causa Christus in corpore est, quod assumpsit [(b) 1Kb] ex homine.

10. Diabolus auctor infidelitatis Petri. A Christo cum opprobrio revincitur.---Igitur post praedicationem passionis accipiens diabolus facultatem (usque ad tempus enim ab eo secesserat) [(c) 1Kb] , quia incredibile satis apostolis videretur, eum in quo Deus erat esse passibilem, sumens hanc humanae infidelitatis occasionem, opinionis istius Petro insinuavit affectum. Denique ita passionem detestatus est, ut dixerit, Absit: quo verbo, rerum detestandarum [Col. 1011B] exsecratio continetur. Sed sciens Dominus diabolicae artis instinctum, Petro ait: Vade retro post me: id est [(d) 3Kb] , ut exemplo se passionis sequatur. In eum vero per quem opinio haec suggerebatur conversus, adjecit: Satana scandalum mihi es. Non enim convenit existimare, Petro satanae nomen et offensionem scandali deputari post illa indultae et beatitudinis et potestatis tanta praeconia. 751 Sed quia infidelitas omnis diaboli opus est; Petri responsione Dominus offensus, cum opprobrio nominis, infidelitatis istius est detestatus auctorem.

11. Felix sui damnum. Crux saltem voluntate tollenda.---Tum Jesus dixit discipulis suis: Si quis vult post me venire, abneget [(e) 1Kb] se ipsum, et reliqua (Ibid., 24). O beatum damnum, et jactura felix! Ditescere [Col. 1011C] nos Dominus detrimento animae et corporis voluit, et esse sui similes hortatur: quia ipse in figura Dei constitutus, usque ad mortem humilis et obediens [Col. 1012A] factus, principatum potestatis [(f) 1Kb] totius quae in Deo est, accepit. Sequendus igitur est cruce assumpta: et passionis suae si non forte, attamen voluntate comitandus est. Quid enim prodest occupasse mundum, et toto terrenae potestatis dominatu opibus [(g) 1Kb] saeculi incubare, si perdenda anima, et suscipiendum vitae detrimentum est (Ibid., 26)? Quae autem commutatio pro anima, cum fuerit amissa, Quaeretur? Cum angelis enim Christus aderit, reddens singulis ut merebuntur. Quid afferemus ad vitam? Praeparatos credo terrenarum opum futuris commerciis thesauros, ambitiosos dignitatum famaeque titulos, aut veteres delicatae nobilitatis imagines? Neganda sunt haec omnia, ut melioribus abundemus: et contemptu universorum Christus sequendus [Col. 1012B] est, et aeternitas spiritalium, terrenorum damno est comparanda.



CAPUT XVII. Ubi in monte cum Moyse et Elia videtur, et vox de coelo auditur, ubi puerum lunaticum solvit, de credentium fide, de didrachma postulata, et statere in ore piscis.

1. Praecepta superiora non mediocri debebant auctoritate firmari; indulto gloriae pignore mulcentur.---Amen, amen dico vobis, quoniam sunt aliqui de adstantibus istis, qui mortem non gustabunt, donec videant filium hominis venientem in regno suo (Matth. XVI, 28). Docet Dominus et 752 rebus et verbis: et fidem spei nostrae aequaliter sermo atque opus instruunt. [Col. 1012C] Grave enim onus infirmitati humanae imposuerat, ut cum sensum vitae homines ex vivendi affectu habere coepissent, fructum ejus qui praesens [Col. 1013A] corporibus blandiebatur ammitterent negarentque se sibi, id est, quod esse coepissent, esse se nollent; cum sensus hujus exordium ex affectu voluntatis habuissent: deinde opinionem spei ambiguae incertaeque sequerentur; cum in his, quae praesentia haberentur, illecebrae gandii blandientis existerent. Opus ergo erat veri ac manifesti exempli auctoritate, ut contra vim sensumque judicii [(a) 1Kb] optabile fieret praesentium damnum, lucro deinceps non ambiguo futurorum. Igitur postquam et tollendam crucem, et perdendam animam, et damno mundi commutandam vitae aeternitatem monuerat, conversus ad discipulos, ait aliquos ex his futuros, qui gustaturi mortem non essent, donec filium hominis in regni sui gloria contuerentur. Ex conditione autem [Col. 1013B] gustatus, tenuem quamdam fidelibus libationem mortis ostendit. Itaque verba res sequitur.

2. Transfiguratio. Cur tres apostoli assumpti. Cur ex Sanctis Moyses tantum et Elias adsint.---Nam post sex dies, Petrus, Jacobus et Johannes assumuntur seorsum, et in excelso monte consistunt (Matth. XVII, 1): ipsisque inspectantibus Dominus transfiguratur, et toto claritatis suae habitu circumsplendet. Et in hoc quidem facti genere, servatur et ratio et numerus, et exemplum. Nam post dies sex, gloriae dominicae habitus ostenditur: sex millium scilicet [Col. 1014A] annorum temporibus [(b) 4Kb] evolutis, regni coelestis honor praefiguratur. Tribusque assumptis, de trium origine [(c) 1Kb] , Sem, Cham et Japhet, futura electio populi ostenditur. Quod autem Moyses et ex omni sanctorum numero assistunt; 753 medius inter legem et prophetas Christus in regno est; cum his enim Israelem, quibus testibus praedicatus est, judicabit: simulque ut et humanis corporibus decreta esse resurrectionis gloria doceretur, cum quando Moyses conspicabilis astitisset. Ipse autem Dominus fit nive ac sole candidior (Ibid., 2), supra opinionem scilicet nostram coelestis luminis splendore conspicuus. Petro autem, ut tria illic tabernacula fierent offerenti, nihil respondetur (Ibid., 4): nondum enim ut in hac gloria consisteretur erat tempus.

3. Christi praecepta audienda. Silentium cur Apostolis imperetur.[Col. 1014B] ---Sed loquente adhuc eo, nubes eos candida inumbravit, et divinae virtutis spiritu ambiuntur (Ibid., 5). Hunc esse filium, hunc dilectum, hunc complacitum, hunc audiendum, vox de nube significat: ut idoneus ipse praeceptorum talium auctor esset, qui post saeculi damnum, post crucis voluntatem, post obitum [(d) 1Kb] corporum regni coelestis gloriam ex mortuorum resurrectione facti confirmasset exemplo. Territos deinde et consternatos [Col. 1015A] elevavit: [(a) 1Kb] et solum contuentur, quem medium constitisse inter Moysen et Eliam viderant. Ad futuri enim formam, atque ad facti fidem, Moyses et Elias in monte constiterant. Silentium enim rerum gestarum quas viderant imperat, donec cum a mortuis resurgeret (Ibid., 9); (hoc [(b) 1Kb] enim fidei praemium reservabatur, ut honor redderetur iis, apud quos non levis sola praeceptorum auctoritas reperiretur); infirmos enim [(c) 1Kb] senserat ad vocis auditum: ut cum essent Spiritu sancto repleti, tunc gestorum spiritalium testes essent.

4. Solliciti etiam de temporibus Eliae requirunt (Ibid., 10). Quibus respondet Eliam esse venturum, et restituere universa (Ibid., 11), id est reliquum, quod deprehenderit ex Israel, ad cognitionem Dei revocaturum. [Col. 1015B] Sed in virtute ac spiritu Eliae 754 Johannem venisse significat, in quo (in quem) gravia quaeque atque aspera exercuissent: ut Domini adventum praenuntians, passionem quoque praecurreret et injuriae et vexationis exemplo.

5. Et cum venisset ad turbam, accessit ad eum homo genibus provolutus, dicens: Domine, miserere filio meo (Ibid., 14). Reverso ad turbas Domino, a patre genibus advoluto puer offertur daemoniacus, frequenter et in aquam decidens et in ignem, cui curationem afferre discipuli non potuerint. Objurgatis his, et increpato daemone, sanus puer factus est.

6. Apostolorum fides primum imperfecta.---Crediderant quidem Apostoli: nondum tamen erant perfectae fidei. Nam Domino in monte demorante, et ipsis [Col. 1015C] cum turba residentibus, quidam tepor eorum fidem relaxaverat; atque idcirco ait: Generatio (Ibid., 16) incredibilis et perversa, quousque ero vobiscum (V. l. VI de Trin., n. 23)? quia, absente se, antiquae infidelitatis consuetudo subrepserat. Docet igitur, eos nihil salutis afferre posse, qui medio Evangeliorum et iterati adventus sui tempore, a [Col. 1016A] fide tamquam [(d) 1Kb] Domino absente decesserint.

7. Diabolus in profundum inferni a quibus ejiciendus.---Denique quaerentibus a se, cur daemonium ejicere non potuissent, respondit, de inopia fidei effectum esse ne possent (Ibid., 18 et 19): quae si in illis tamquam granum sinapis esset, monti huic, ut a loco in locum transiret, cum efficiendi potestate praeciperent. Sed jam de monte decesserat, et inter turbas haec loquebatur. Itaque et se granum sinapis nuncupavit omnium minimum, et diabolum montem cognominavit: quia in illo spiritales nequitiae sunt coelestesque virtutes per eos [(e) 1Kb] ejiciendae, et in altitudinem maris tamquam in profundum inferni abjiciendae, quos in hanc efficaciam jejunium et oratio prosequentur.

8. Apostolorum nomine Pharisaei et Scribae tractantur.[Col. 1016B] ---Tenebimus quoque etiam cum ordinem, ut sub discipulorum nomine, Pharisaeorum et Scribarum persona tractetur. Quibus lex curandum ut discipulis populum, tamquam pater filium, cum Dominus abesset, obtulerit. Qui peccatis dominantibus, nunc in ignem judicii decidebat, nunc in aquam diurnarum [(f) 1Kb] sordium suarum consuetudine mergebatur. Hi igitur nihil opis attulerunt: quia demorante [(g) 1Kb] Moyse cum Domino in monte, effecti [(h) 1Kb] fuerant infideles. Et ut typica ratio impleretur, discipuli mirantur se ejicere daemonem non potuisse: 755 cum omnis potestas non solum daemonum fugandorum, verum etiam mortuorum excitandorum esset indulta. Quia vero ultra cum his lex futura non [Col. 1016C] esset, ait: generatio incredibilis et perversa (non utique ad eos quos sanctificaverat, videtur haec loqui), quo usque, inquit, ero vobiscum? Quia fidem non habentes, ipsam illam, quam habebant, amissuri erant legem. Quam fidem si in se habuissent, quia ipse est granum sinapis, verbi virtute hoc peccatorum onus, et gravem infidelitatis molem, ab eo qui offerebatur [Col. 1017A] populo ejicientes, tamquam in mare montem, sic ad conversationem [(a) 1Kb] gentium et saeculi transtulissent.

9. Ipsis autem conversantibus in Galilaea, dixit Jesus: Futurum est ut filius hominis tradatur in manus hominum (Ibid., 21). Sequitur moestitia cognitionem passionis: nondum enim sacramentum ineundae crucis, resurrectionis virtute fuerat revelatum.

10. Didrachmi solutio lege sancita quid significet.---Et cum venisset Jesus Capharnaum, accesserunt qui [(b) 10Kb] didrachma exigebant ad Petrum (Ibid., 23). Dominus didrachma solvere postulatur: hoc enim omni Israel lex pro redemptione animae et corporis constituerat in ministerio [(c) 1Kb] templi servientium (Exod. XXX, 12). Sed lex, ut scimus, futurorum umbra est. Non enim aeris praetium Deus desiderabat: ut per tam exiguam [Col. 1017B] impensam criminibus corporis atque animae quaedam redemptio concederetur. Ut igitur inscriptos nos et professos et Christi nomine consignatos offerremus in Christo, [(d) 1Kb] qui verum Dei templum est, pro testimonio filii Dei hujus didrachmae oblatio constituta est.

11. Christus redemptor redemptionis pretio non eget.---Itaque Petrum post conventionem silentem, tali eum sermone praevenit: Quid tibi videtur, Simon? Reges terrae a quibus accipiunt tributum aut censum? etc. (Ibid., 34). Numquid ambiguum est, filios regum tributis obnoxios non esse; et quibus regni [(e) 1Kb] haereditas est, eos esse liberos a servitute? Sed sermo interius intendit. Postulabatur didrachma a populo. Lex enim in eam fidem, quae per Christum erat revelanda, [Col. 1017C] concluditur. Ergo haec eadem didrachma, consuetudine legis, tamquam ab homine poscebatur a Christo. Sed ut ostenderet, legi se non esse subjectum, et ut in se paternae dignitatis gloriam contestaretur, terreni privilegii posuit exemplum: censu aut tributis regum filios non 756 teneri, potiusque se redemptorem animae nostrae corporisque esse, quam in redemptionem sui aliquid postulandum; quia regis filium extra communionem oportere esse reliquorum [(f) 1Kb] scandalum igitur praestat ut solvat, caeterum debito legis est liber (Ibid., 26).

12. Deinde sub rerum praesentium effectu, et significantiam legis, et constantiam evangelicae libertatis exposuit: ut cognosci promptum esset, quid didrachma praefiguraret in lege. Ire Petrus jubetur [Col. 1017D] ad mare, hamumque mittere, et primi piscis ascendentis os requirere, repertumque in eo staterem pro [Col. 1018A] se ac Domino offerre. Didrachma Dominus postulatur, id est, denarios duos; cur staterem (quatuor denarios complectentem) Petrus offert? Deinde cum primum piscem admonetur inquirere, ascensuri ostenduntur et plures. Numquid etiam natura piscium ferret, ut in littore fortuito repertum staterem ore potius contineret, non intra viscera conderet? Subest igitur efficiendis praesentibus rebus ratio interior.

13. Destinatus enim ad praedicationem Petrus, et piscator hominum factus, doctrinae hamum misit in saeculo, quo appositi sibi dulcedine vagos ex eo fluctuantesque protraheret. Huic adhaesit beatus ille primus martyr [(g) 1Kb] hamo, qui ore suo quadrigeminum denarium continebat: [(h) 1Kb] id est, evangelici numeri [Col. 1018B] unitate, Dei gloriam Dominumque Christum in passione contuens praedicabat. Stephanus igitur primus ascendit, Stephanus staterem ore continuit: in quo etiam didrachma novae praedicationis, tamquam duo denarii habebantur. Hoc lex praefigurabat, hujus veritatis umbram, tamquam corporis imaginem circumferebat, haec redemptio animae et corporis designabatur: ideoque ait: Da pro me et te: quia jam talis non didrachma, sed stater, et pro Christo erat et pro Christi praedicatione solvendus.



CAPUT XVIII. De infantibus inhibitis, et de humilitate eorum assumenda, de manu et pede et oculo eruendo, de ove perdita, de corripiendis fratribus secreto primum, [Col. 1018C] tum duobus testibus, postremo Ecclesia praesente. Semper ignoscendum. Qui conservum, remisso sibi a domino debito, suffocat.

1. Pueri credentes. Puerorum indoles. In illa die accesserunt discipuli ad Jesum, dicentes: Quis putas major est in regno coelorum? et reliqua (Matth., XVIII, 1). Non nisi reversos in naturam puerorum introire regnum coelorum 757 Dominus docet, id est, in simplicitatem puerilem vitia corporum nostrorum animaeque revocanda. Pueros autem, credentes omnes per audientiae fidem nuncupavit. Hi enim patrem sequuntur, matrem amant, proximo velle malum nesciunt, curam opum negligunt: non insolescunt, non oderunt, non mentiuntur, dictis credunt, et quod audiunt verum habent. Et haec omnium affectionum [Col. 1018D] assumpta in nobis et consuetudo et voluntas, coelorum iter pervium praestat. Revertendum igitur est ad [Col. 1019A] simplicitatem infantium: quia in ea collocati, speciem humilitatis dominicae circumferemus.

2. Judaeis praestaret cum gentibus Deum ignorasse, quam Christum non recepisse.---Si qui autem in Christi nomine tales receperint, Christi recepti praemium consequentur: Qui autem scandalizaverit unum de pusillis istis, id est, qui offendiculum tentationis intulerit, expedit ei ut suspendatur mola asinaria in collo ejus, et demergatur in profundum maris (Ibid., 6). Tot tantaeque res non otiose comparatae sunt: et mola, et asinaria, et cum ea in mari mergendus, et hoc ei expediens. Communi omnium sensu, semper quod expedit utile est. Quid ergo utilitatis est, mola asinaria collo suspensa demergi? Mors enim tam gravis proficiet ad poenam: et nescio quomodo erit [Col. 1019B] utile, id expetere quod ultimum sit malorum. Quid ergo sentiri oporteat, quaerendum est. Molae opus, labor est caecitatis: nam clausis jumentorum oculis aguntur in gyrum. Et sub asini quidem nomine, frequenter gentes cognominatas reperimus. Igitur gentes quod agunt, nesciunt: et in vitae suae opere detentae, caeci laboris ignorantia continentur. Judaeis autem scientiae iter in lege [(a) 1Kb] praestatum est. Qui si Christi apostolos scandalizarent, rectius illigata collo mola asinaria demersi in mare fuissent, id est, gentium labore depressi in ignorantia saeculi demorarentur: quia illis tolerabilius fuerit nescisse Christum, quam istis prophetatum non recepisse.

3. Scandalum crucis necessarium, et quam periculosum.---Vae huic mundo ab scandalis. Necesse est enim [Col. 1019C] venire scandala; verumtamem vae homini illi, per quem scandalum venit (Ibid., 7). Humilitas passionis scandalum mundo est. In hoc enim maxime ignorantia detinetur humana, quod sub deformitate crucis aeternae gloriae Dominum [(b) 1Kb] nolit accipere. Et quid mundo tam periculosum, quam non recepisse Christum? Verumtamen sub hominis nuncupatione, auctorem scandali hujus Judaicum populum designat, per quem omne hoc mundo periculum comparatur, ut Christum in passione abnegent, quem lex et prophetae passibilem praedicaverunt. Ideo vero necesse esse ait venire scandala: quia ad sacramentum reddendae nobis aeternitatis, omnis in eo passionis humilitas esset explenda.

4. Superius autem in abscindendis manu vel pede propinquitatum contineri nomina exposuimus (cap. 4, n. 21): atque ideo cognationem generis Israelitae 758 relinquendam veluti quadam membrorum recisione significat, quia per eam mundo scandala comparentur.

5. Angelorum de nobis cura.---Videte ne contemnatis unum de pusillis istis, qui credunt in me (Ibid., 10). [(c) 1Kb] Arctissimum vinculum mutui amoris imposuit, ad eos praecipue qui vere in Domino credidissent. Pusillorum enim angeli quotidie Deum vident (Ibid., 11): quia filius hominis venit salvare quae perdita sunt. Ergo et filius hominis salvat, et Deum angeli vident, et [(d) 1Kb] angeli pusillorum sunt. Fidelium orationibus praeesse angelos, absoluta auctoritas [Col. 1020B] est. Salvatorum igitur per Christum orationes angeli quotidie Deo offerunt. Ergo periculose ille contemnitur, cujus desideria ac postulationes ad aeternum et invisibilem Deum ambitioso angelorum famulatu ac ministerio pervehuntur.

6. Ovis una errans, homo. Nonaginta novem non errantes, angeli. Horum numerus ex hominibus perficitur.---Atque ut ingentem esse in coelis laetitiam reditu humanae salutis ostenderet, comparationis posuit exemplum, ejus qui oves nonaginta novem in montibus reliquisset, et errantem unam requisisset: qua inventa plus gaudii sit, quam habebatur in nonaginta et novem [(e) 1Kb] conservatione laetitiae (Ibid., 12). Ovis una, homo intelligendus est, et sub homine uno, universitas sentienda est. Sed in unius Adae errore [Col. 1020C] omne hominum genus aberravit; ergo nonaginta novem non errantes, multitudo angelorum coelestium opinanda est, quibus in coelo est laetitia et cura salutis humanae. Igitur et quaerens hominem, Christus est; et nonaginta novem relicti, coelestis gloriae multitudo est: cui cum maximo gaudio errans homo in Domini corpore [(f) 1Kb] est relatus. Merito igitur hic numerus per litteram [(g) 1Kb] et Abrahae additur et consummatur in Sara: ex Abram enim Abraham nuncupatur, et ex Sarai Sara accipit nomen. In uno enim Abraham omnes sumus: et per nos, qui unum omnes sumus, [(h) 1Kb] coelestis gloriae numerus explendus est. Atque ideo et creatura omnis 759 revelationem filiorum Dei exspectat: et ideo congemiscit [Col. 1021A] et dolet, ut numerus, qui per alpha Abrahae additus est, et qui [(a) 1Kb] in alpha consummatus in Sara est, ad coelestem constitutionem incremento credentium impleatur.

7. Correptionis ordo in Judaeos a Deo servatus.---Quod si peccaverit in te frater tuus, vade et corripe eum, et reliqua (Ibid., 15). Eum ordinem continendae charitatis nobis Dominus imposuit, quem ipse in conservando Israel tenuerat (Lev. XIX, 18): jubet enim peccantem fratrem ab eo solo, in quem peccaverit, corripi atque objurgari. Ipse enim sacrificantem diis alienis populum Judaicum, majestatis suae adventu, et toto praesentis potestatis terrore corripuit [(b) 1Kb] . Et tum, cum idem populus [(c) 1Kb] Dei propinquantis adventum, extra montem licet positus, ferre [Col. 1021B] non potuit [(d) 1Kb] , inobedienti etiam unum atque duos jussit adhiberi, ut in ore duum testium fides verbi ac veritas maneat: quia insolenti Israel lex et prophetae et Joannes est missus, testibusque istis ut peccare desineret conventus est, tertio ipso Domini adventu, tamquam coetu Ecclesiae inspectantis, admonitus est: frustraque habitis his objurgationibus, publicani aut ethnici vilitate negligitur.

8. Ligandi et solvendi potestas apostolis data.---Ad terrorem autem metus maximi, quo in praesens omnes continerentur, immobile severitatis apostolicae judicium praemisit: ut quos in terris ligaverint id est, peccatorum nodis innexos reliquerint, et quos solverint, [(e) 2Kb] confessione videlicet veniae receperint in salutem (Matth., XVIII, 18); hi apostolicae conditione [Col. 1021C] sententiae in coelis quoque aut soluti sint aut ligati.

9. Unitatis merito nil negat Deus.---In tantum igitur humanae pacis studuit concordiae, ut unitatis merito omnia, quae a Deo precanda sint, impetranda esse confirmet (Ibid., 19 et 20); et ubi duo atque tres [Col. 1022A] pari spiritu ac voluntate collecti sint, ibi se medium eorum polliccatur futurum. Ipse enim pax atque charitas, sedem atque 760 habitationem in bonis et pacificis voluntatibus collocabit.

10. Deus sine modo nobis ignoscens, vult et nos sine modo aliis ignoscere. In Cain homicidarum, in Lamech Deicidarum poena est adumbrata.---Quaerenti deinde Petro, an peccanti in se fratri septies remitteret, respondit: Non usque septies, sed usque septuagiessepties (Ibid., 21 et 22). Omni modo ad similitudinem nos humilitatis ac bonitatis suae instruit, et molliendis ac frangendis turbidorum motuum notrorum aculeis, placabilitatis suae confirmat exemplo: quippe peccatorum omnium veniam per fidem tribuens. Neque enim naturae nostrae vitia indulgentiam [Col. 1022B] merebantur. Ergo venia omnis ex eo est: cum etiam ea quae in se sint peccata, post reditum confessionis indulgeat. Solvenda quidem per Cain poena in septuplum constituta est (Gen. IV, 24): sed peccatum illud in hominem est; in Abel enim fratrem peccatum usque ad necem fuerat. Sed in Lamech supplicium usque ad septuagies et septies est constitutum; et in eo, quantum existimamus, constituta in auctores dominicae passionis est poena. Sed Dominus per confessionem credentium hujus criminis veniam largitur, id est, per baptismi munus obtrectatoribus ac persecutoribus gratiam salutis indulget: quanto magis oportere ostendit sine modo ac numero veniam a nobis esse reddendam, nec cogitandum quotiens remittamus; sed (supple, oportere) [Col. 1022C] ut irasci his qui in nos peccant, quotiens irascendi necessitas exstilerit, desinamus? Quae utique veniae assiduitas docet, nullum omnino penes nos irae tempus esse oportere: quando omnium omnino peccaminum veniam Deus nobis suo potius munere, quam nostro merito largiatur. Neque enim fas est, [Col. 1023A] nos ex praescripto legis, dandae veniae numero concludi, cum per Evangelii gratiam sine modo nobis a Deo fuerit indulta.

11. Quin etiam ad perfectae bonitatis affectum comparationis posuit exemplum, in qua servo unde redderet non habenti, omne Dominus debitum relaxavit (Ibid., 26): conservoque suo servus ille exiguum quod sibi debebatur extorquens, per hoc voluntatis suae vitium donum munificentiae Domini [(a) 1Kb] et liberalitatis amisit. Absoluta autem comparationis ejus est ratio, atque ab ipso Domino omnis exposita est.



761 CAPUT XIX. Uxorem non debere dimittere, de eunuchis, de infantibus inhibitis. Divitem difficile introire in regnum [Col. 1023B] coelorum.

1. Cur Galilaeos in Judaeae finibus curet Christus.---Et factum est, cum locutus esset sermones istos Jesus, transtulit se in Galilaeam, et venit in fines Judaeae, etc. (Matth. XIX, 1). Galilaeos in Judaeae finibus curat. Potuerat namque aegrotorum turbas non fatigare, et intra ipsam Galilaeam opem ferre debilibus: sed typica ratio etiam locorum erat explenda privilegiis, ut peccata gentium in eam veniam quae Judaeae parabatur admitteret.

2. Tunc accesserunt ad eum Pharisaei, tentantes eum, et dicentes: Si licet homini dimittere uxorem suam quacumque ex causa (Ibid., 3)? In eo sermone, qui de uxore et de repudio est, occurrit illud, aliter [Col. 1023C] scriptum esse in Genesi (II, 24), quam nunc in praesens Dominus sit locutus (Matth. XIX, 4 et 5). Illic enim sub verbis Adae res omnis refertur: hic Dominus indicat ab eo, qui et hominem figuraverit et mulierem fecerit, omnia [(b) 1Kb] illa dicta esse. Sed nos secuti apostolicam auctoritatem, qui hoc mysterium grande esse professus est, se autem in Christo atque [Col. 1024A] in Ecclesia accipere (Ephes. V, 32; vid. cap. 22, n. 3), locum hunc sicuti est intactum relinquamus. Admonemus tamen legentem, ut quotienscumque de hac eadem quaestione se consulat, verborum virtutes, et quibus Dominus responderit, et quibus discipuli usi sint, diligenter advertat: Pauli autem apostoli de hoc affectum, vel silentis, vel interdum sub aliis locis tractantis, expendat. Nobis circa eunuchos sermo sit et voluntas. In uno posuit naturam, in altero necessitatem, in tertio voluntatem (Ibid., 12): naturam in eo qui ita nascitur, necessitatem in eo qui ita factus est, voluntatem in illo qui spe regni coelestis, talis esse decreverit: cui nos similes effici, si tamen [(c) 2Kb] possimus, admonuit.

3. Infantes, gentes a discipulis inhibentur prae favore Israel.[Col. 1024B] ---Tunc oblati sunt ei infantes, ut manus his imponeret et oraret: Discipuli autem prohibebant eos, et reliqua (Ibid., 13). Novum est, discipulos prohibuisse ne infantes ad Christum accederent, qui offerebantur ut super eos manum imponeret et oraret. Res evangelica, ut diximus, inter praesentis et futuri effectum, mediam utrique rei et congruam rationem temperavit: ut his, quae efficiebantur, futuri species adhaereret. Infantes quidem vere oblati sunt, sed et vere inhibiti sunt. Sed hi gentium forma sunt, quibus per fidem et auditum salus redditur. Verum ex affectu primum salvandi Israel, a discipulis inhibentur 762 accedere. Inhibendi quidem voluntas placabilitati apostolicae non convenit: sed in typicam consummationem prohibendorum [Col. 1024C] infantium [(d) 1Kb] subrepit instinctus. Quos Dominus ait non oportere prohiberi, quia talium sit regnum coelorum: munus enim et donum Spiritus sancti [(e) 2Kb] per impositionem manus et precationem, cessante legis opere, erat gentibus largiendum.

4. Judaeorum insolentia in juvene adumbrata. Christus quatenus non bonus.---Et [(f) 1Kb] ecce unus accessit [Col. 1025A] ad eum, et ait illi: Magister, quid boni faciam ut habeam vitam aeternam? et reliqua (Ibid., 16). Opportune post sermonem superiorem; quo et infantes inhibiti sunt, et talium regnum coelorum esse responsum est, succedit hic juvenis, requirens quibusnam bonis operibus vitam aeternam habere posset. Juvenis iste et interrogavit, et insolens fuit, et rursum moestus est factus: resque omnes, quae scriptae sunt, gestae effectaeque sunt. Sed admonuimus ea, quae sub Deo agebantur, praesentium effectibus consequentium formam praetulisse: atque ita semper in Scripturis coelestibus sermonem omnem temperatum fuisse, ut non minus his quae gerebantur, quam eorum quae gerenda essent similitudini conveniret. Juvenis hic itaque formam Judaici populi [Col. 1025B] habet, in lege insolentis, et nihil praeter praecepta Moysi spei exspectantis a Christo. Cui Dominus, in responsione ipsa, severitatem judicii ex se futuri protestatus est, dicens (Ibid., 17): Quid me vocas bonum? (V. lib. IX de Trin., n. 16.) Is enim, cui necesse sit impia et iniqua punire, nomine bonitatis abstinuit, soli hoc nomen Deo patri reservans, qui se, judicem dando, officio severitatis exuerit: non quod bonus et ipse non esset, sed quod congrua in cum severitate judex [(a) 1Kb] esset usurus.

5. Judaei in lege gloriantes lege convincuntur nil recti egisse.---Hunc igitur ex lege insolentem, sollicitum de salute remittit ad legem: ut in ea ipsa, in qua gloriaretur, intelligeret nihil se exinde recti operis fecisse. Verbis enim legis ei Dominus respondit. [Col. 1025C] Sed adolescens, tamquam populus insolens et glorians, in lege confidit, cui tamen obsecutus ex nullo est. Jussus enim fuerat non occidere: prophetas interfecerat. Non moechari: hic corruptelam fidei, et legi adulterium intulerat, et [(b) 1Kb] deos alienos adoraverat. Non furari: hic ante quam libertatem credendi in fide Christus redderet, furto legis praecepta dissolvit. Non falsum testem fieri: hic Christum negavit ex mortuis. Patrem et matrem 763 jussus est honorare: hic ipse se a Dei patris atque ab Ecclesiae matris familia abdicavit. Proximum tamquam se amare praeceptus est: hic Christum, qui omnium nostrum corpus assumpsit, et unicuique nostrum assumpti corporis conditione factus est proximus [(c) 1Kb] , usque in poenam crucis persecutus [Col. 1025D] est. Ut igitur his depositis, ac recisis omnibus vitiis in legem reverteretur, est jussus.

6. Ab umbra legis ad evangelicam veritatem migrare suadentur.---Sed respondet, haec omnia fecisse [Col. 1026A] se a juventute sua: et quaerit quid adhuc sibi restet (Ibid., 20). Sed, ut diximus, neque superiora illa egerat ad quae remittitur, et in ipsis glorians tamquam consummatus haec loquitur. Cui Dominus respondet, vendenda omnia bona sua esse, et danda pauperibus: et tunc eum futurum esse perfectum, habiturumque thesaurum in coelis (Ibid., 21). Respondetur huic quidem juveni, pulcherrimo illo ac maxime utili relinquendi saeculi praecepto, quo jactura terrenae substantiae coelorum opes emendae sunt: sed in eo quod bona sua vendere et dare pauperibus jubetur, confidentiam legis relinquere admonetur, et eam felici commercio mutare: et ut meminerit umbram in ea veritatis esse, quae deinceps pauperibus, id est, gentibus sit sub ipsius veritatis corpore [Col. 1026B] dividenda; haec autem neminem posse efficere, nisi qui sequi coeperit Christum.

7. Quid sit quod adolescens a juventute legi se servisse testetur.---Sed adolescens, auditis his, tristis recessit (Ibid., 22): multam enim opulentiae fiduciam habebat ex lege. Atque in eo etiam typicae efficientiae ratio servata est, ut cum adolescentem hunc esse significet, ipse superius dixerit, ab omni se juventute sua praeceptis his quae habentur in lege servivisse: cum adolescentia [(d) 1Kb] intra juventutem sit, et posterior aetatis gradus non possit intra prioris [(e) 1Kb] terminos contineri. Sed hoc ideo, ut a juventute [(f) 1Kb] hoc serviente, longum jam in opere legis populi tempus ostenderet.

8. Israeli superbo difficilis coeli aditus.---Dehinc [Col. 1026C] Dominus cognita adolescentis moestitudine respondit, difficile divitem venturum in regnum coelorum (Ibid., 23). Divitem se igitur Israel, ut diximus, legis fiducia gloriabatur. Huic difficilis est aditus in coelum, veteres opes sub Abrahae nomine inanis prosapiae ambitione retinenti.

9. Crimen non est in habendo, sed in habendi modo. Opum cura periculosa.---Quin etiam adjecit, camelum facilius per foramen acus posse transire, quam coelorum regnum divitem introire (Ibid., 24). [(g) 1Kb] Habere criminis non est, sed modus in habendo retinendus 764 est. Nam quomodo impertiendum est, quomodo communicandum, si impertiendi et communicandi materia non relinquatur? Ergo nocenter magis habere, quam illud ipsum habere fit crimen. [Col. 1026D] Sed periculosa cura est, velle ditescere: et grave onus innocentia subit, incrementis opum occupata. Rem enim saeculi, famulatus Dei non sine saeculi ipsius vitiis assequitur. Hinc difficile est divitem [Col. 1027A] regnum coelorum adire. Atque etiam, quia uti plures his quae habent recte possent, ea in sermone Domini ratio servata est, ut non absolute regnum coelorum nemo introire posset; sed intelligi posset futurorum raritas ex difficultate. Et haec quidem ad simplicis sensus intelligentiam pertinent: verum eodem cursu interioris causae ordo retinendus est.

10. Cur Judaeis difficilis coeli aditus.---Adolescens, ut diximus, insolens, ubi jacturam legis facere praecipitur, moestus et tristis est. Est autem huic populo crux et passio scandalum; et idcirco ipsi nihil salutis ex ea est. Sed gloriatur in lege, et cohaeredes gentes aspernatur, et transire in evangelicam libertatem recusat: atque ideo difficile regnum coelorum introibit. Pauci enim eorum, et juxta multitudinem [Col. 1027B] gentium admodum rari erant credituri: ut (mss. et) difficile praeduratam in lege voluntatem, ad praedicationem evangelicae humilitatis inflecterent.

11. Pervius est gentibus. Cameli natura.---Sed facilius camelus per foramen acus transibit. Non convenit camelo cum acus foramine: neque in angustiis cavernae exiguissimae, recipi poterit belluae ingentis informitas. Sed in primordio libri (cap. 2, n. 2), sub vestitu Johannis, in camelo gentes significari admonuimus. Pecus enim hoc [(a) 1Kb] verbis obedit, metu continetur, jejunii patiens est, et oneri suo quadam disciplinae ratione succumbit: cujus exemplo, gentium immanitas ad obedientiam praeceptorum coelestium emollitur. Hae igitur angustissimum iter regni coelestis introeunt: acus scilicet, quae est verbi [(b) 1Kb] novi [Col. 1027C] praedicatio, per quam corporum vulnera assuuntur, et dissuta vestium retexuntur, et mors ipsa compungitur. Ergo hujus novae praedicationis hoc iter est: in quod facilius informitas gentium introibit, quam opulentia divitis, id est, gloriantis in lege.



765 CAPUT XX. De spe apostolorum, de novissimis primis efficiendis. Ubi conducuntur operarii ad vineam. De filiis Zebedaei, de primo accubitu, de duobus caecis secus viam sedentibus.

1. Summa sacri textus.---Auditis itaque istis, discipuli admirantur et metuunt, dicentes neminem posse salvari (v. 25-30). Dominus respondit, hoc impossibile esse apud homines, possibile apud Deum. [Col. 1027D] Rursum illi dictis Domini haec reddunt: reliquisse se omnia, et cum ipso esse. Quibus Dominus, cum sederit in majestatis suae sede, sessuros super sedes duodecim, ac totidem tribus Israel judicaturos spopondit; [Col. 1028A] omnibusque, qui universa reliquerint propter nomen ejus, fructum centupli praemii reservatum: multos autem ex novissimis primos, et ex primis futuros novissimos.

2. Spiritaliter intelligi debet.---Multa sunt, quae non sinunt nos simplici intellectu dicta evangelica suscipere. Interpositis enim nonnullis rebus, quae ex natura humani sensus sibi contrariae sunt, rationem quaerere coelestis intelligentiae admonemur. [(c) 1Kb] Apostoli dicunt, et sequi se Christum, et se omnia reliquisse: quomodo igitur fiunt tristes, et quomodo metuunt, dicentes salvum esse neminem posse? Namque et ab aliis fieri poterat, si quid fecissent ipsi. Deinde cum fecissent ipsi; quare metus vel unde susceptus est? Additur etiam in responsione Domini, [Col. 1028B] haec apud homines impossibilia, possibilia apud Deum. Numquid apud homines impossibilia erant, quae et Apostoli fecisse se gloriantur, et fecisse eos Dominus agnoscit: et deinceps plures usque ad martyrii beatitudinem essent omnia relicturi? Aut numquid est Deo, quo egere possit; relictumque sit aliquid, quod [(d) 1Kb] jactura rerum quas habeat sit sequendum, ut soli ipsi hoc facere possibile sit? Omnis itaque hic sermo est spiritalis.

3. Apostolis sine Lege salus nulla videbatur.---Apostoli enim spiritaliter audientes, neminem ex lege posse salvari, [(e) 1Kb] cum ipsi etiam tunc in lege essent; nam vehemens eos amor legis favorque detinuit: hi igitur nondum penitus evangelici mysterii veritate comperta, metuunt neminem salvum esse [Col. 1028C] posse sine lege: quia omnem salutem etiam tunc in lege constituant. Sed Dominus brevi absolutaque ratione, eorumdem et ignorantiam et metum solvit, dicens, Hoc quidem impossibile est apud homines possibile autem apud Deum. Quid enim Judaeo tam sine effectu videtur, [(f) 1Kb] ut ab homine magis 766 salutem exspectanti et ex lege, quam ut in crucis scandalo legislatio, et testamentum, et adoptio, et haereditas negligatur [(g) 1Kb] ? Quid autem Dei virtuti tam possibile est, quam ut per fidem salvet, ut per aquam regeneret, ut per crucem vincat, ut per Evangelia adoptet, ut per resurrectionem ex morte vivificet?

4. Regeneratio quid. Centesimus fructus.---Quibus auditis apostoli cito credunt, seseque omnia reliquisse [Col. 1028D] profitentur. Sed hanc eorum obedientiam cito Dominus muneratur, omnem difficultatem superioris quaestionis absolvens, cum dicit: Vos qui secuti estis me [(h) 1Kb] in regeneratione judicabitis duodecim tribus [Col. 1029A] Israel. Secuti in regeneratione sunt, in lavacro baptismi, in fidei sanctificatione, in adoptione haereditatis, in resurrectione ex mortuis. Haec enim illa regeneratio est, quam apostoli sunt secuti, quam lex indulgere non potuit, quae eos super duodecim thronos in judicandis duodecim tribubus Israel, in duodecim patriarcharum gloria copulavit. Caeteris quoque contemptu saeculi se sequentibus, centesimi fructus copiam pollicetur. Hic centesimus fructus est, qui in centesima ove cum coelesti laetitia expletur. Hic centesimus fructus est, quem perfectae terrae ubertas consequitur. Qui Ecclesiae honor jam in Sarae (V. cap. 18, n. 6) cognomento est destinatus, et jactura legis ac fide evangelica promerendus est: atque ita (subaud. pollicetur) ex novissimis primos efficiendos, [Col. 1029B] quia novissimi efficiantur ex primis.

5. Pater familias. Vinea. Denarius. Forum.---Simile est regnum coelorum homini patri familias, qui exivit primo mane conducere operarios, et reliqua. (Matth. XX, 1.) Comparatio omnis per se absoluta est: sed personis distinguenda, et discernenda temporibus est. Patremfamilias hunc, Dominum nostrum Jesum Christum existimari necesse est: qui totius humani generis curam habens, omni tempore universos ad culturam legis vocaverit. Vineam vero, legis ipsius opus et obedientiam; denarium autem, obedientiae ipsius praemium significari intelligimus. Et de denario jam superius [(a) 1Kb] tractavimus. De vinea vero, opportunius in consequentibus rationem afferemus. Forum autem pro saeculo accipi res ipsa admonet, [Col. 1029C] aequabiliter turbis hominum, calumniarum, injuriarumque contentionibus, et diversorum negotiorum difficultatibus semper tumultuosum.

6. Quinque testamenta. Quando Christus in carne natus sit.---In prima igitur hora, tempus constituti testamenti ad Noe ex matutini significatione 767 noscendum est, tertia autem hora ad Abraham, sexta ad Moysen, nona ad David et prophetas. Totidem enim testamenta humano generi constituta per singulos reperiuntur, [(b) 1Kb] quotidem ad forum enumerantur [Col. 1030A] egressus. In [(c) 1Kb] undecima autem hora, corporei adventus Domini tempus ostendit; nam ex omni numero, qui spatio est praesentis saeculi constitutus, in eam rationem convenit ortus ejus ex Maria, in quam undecimae horae tempus ex die est. Divisione enim per quingentenum numerum facta, in omni sex millium annorum summa, tempus corporei ortus ejus [(d) 2Kb] undecimo divisionis totius calculo supputatur.

7. Judaei gentibus invident gratiam.---Et quidem diversus ad undecimae horae operarios sermo est. Primis enim, sed et caeteris dictum est: Ite ad vineam (Ibid., 4): merces tamen denarii cum primo constituta est; nam caeteris, justae solutionis promissa spes est, novissimis vero dicitur: Quid hic statis [Col. 1030B] (Ibid., 6)? quia quamvis ad Israel lata lex fuerat, voluntas tamen gentium non excludebatur a lege. Qui responderunt: Nemo nos conduxit (v. 7). Debitum namque erat per orbem terrarum Evangelium praedicari, et gentes fidei justificatione salvari. Hi igitur mittuntur ad vineam. Et cum sero esse coepisset, donum constitutae in totius diei labore mercedis, primi operarii [(e) 1Kb] horae vesperis consequuntur (v. 8). Merces quidem ex dono nulla est, quia debetur ex opere; sed gratuitam gratiam Deus omnibus [(f) 1Kb] ex fidei justificatione donavit: verum secundum insolentiam populi jam sub Moyse contumacis, hinc murmur operantium est, hinc gratuitae mercedis invidia est, quod sine longi laboris difficultate, et sub aestus nomine non longo in eos diabolici instinctus calore [Col. 1030C] flagrante, idem praemium redhibeatur operantibus. Sed ideo quod apud homines impossibile est, possibile est apud Deum: ut mercedem legis optime et inculpabiliter custoditae, [(g) 1Kb] donum gratiae per fidem credentibus primis ex novissimis largiatur.

8. Et adscendens Jesus Jerosolymam assumpsit duodecim discipulos, et ait illis [(h) 1Kb] : Ecce ascendimus Jerosolymam, et reliqua (Ibid., 17 et 18). Jam sine scandalo audituris apostolis sacramentum crucis Dominus exponit (denique nulla hunc sermonem moestitia [Col. 1031A] consequitur): confirmatis scilicet superiore sermone, per fidem crucis novissimos primos futuros; divitibus autem, id 768 est, confidentibus [(a) 1Kb] legis in eamdem crucem scandalizantibus, invium iter regni coelorum futurum.

9. Zebedaei filiorum mater, lex; filii ejus, Judaei credentes.---Tunc accessit ad eum mater filiorum Zebedaei cum filiis suis, et reliqua (Ibid. 20). Non sine aliquo momento rerum ita effectum fuisse existimandum est, ut mater filiorum Zebedaei Dominum deprecaretur. Numquid et filiis petendi familiaritas non erat? Sed erat gestorum effectibus prophetandum. Apostoli quidem jam ex lege crediderant, quae eos in fidem evangelicam nutriverat. Itaque in matre filiorum Zebedaei lex intelligitur quae confidentia privilegii sui pro credentibus ex se populis deprecatur. [Col. 1031B] Quae quia superius audierat primos novissimos, et novissimos primos futuros; deferri filiis suis orat, ut in Domini regno unus ad dexteram ejus sedeat, alius ad sinistram (Ibid., 21). Cui Dominus respondit, nescire eam quid oret (Ibid., 22). Nihil quidem de gloria apostolorum ambigebatur, et judicaturos eos sermo superior exposuit. Denique in medio sermone an calicem suum possent bibere interrogat. Non utique de communis poculi genere loquebatur; neque enim labor est bibere de calice: sed ille de calice sacramenti passionis interrogat. At illi, qui jam martyrii libertatem constantiamque retinebant, bibituros se pollicentur. Dominus collaudans eorum fidem ait, martyrio quidem eos secum compati posse; [Col. 1031C] sed [(b) 1Kb] laevae ejus ac dexterae assidere, aliis a Deo patre fuisse dispositum (Ibid., 23).

10. Qui destinati sint, ut Christo in regno assidant.[Col. 1032A] Et quidem, quantum arbitramur, ita honor iste aliis est reservatus, quod tamen nec apostoli ab eo erunt alieni: [(c) 1Kb] qui in duodecim patriarcharum sede considentes, Israelem judicabunt. Et quantum sentire ex ipsis Evangeliis licet, in regno coelorum Moyses et Elias assidebunt. Nam cum spopondisset Dominus, visuros quosdam de apostolis, antequam mortem gustarent, filium hominis venientem in regno suo; assumptis Petro et Jacobo et Johanne, apparuit 769 cum gloriae suae habitu, Moyse et Elia in monte comitantibus (Matth. XVI, 28). Et hos quidem eosdem prophetas duos praevenientes adventum ejus esse intelligimus, quos Apocalypsis Johannis (XI, 7) ab antichristo esse dicit: licet variae vel de Enoch, vel de Jeremia, plurimorum exstiterint [Col. 1032B] opiniones, quod alterum eorum sicut Eliam mori oporteat. Sed non possumus veritatis fidem, quam Dominus tribus superioribus testibus revelavit, sensus nostri opinione corrumpere: neque alios venturos existimare, quam qui ad sponsionem fidei venisse conspecti sunt. Et quamquam ultra evangelicam veritatem non necesse sit opinari: tamen si quis conditionem et mortis [(d) 3Kb] et sepulturae et sepulcri Moysi diligenter adverterit, et secretarum Scripturarum, secundum Apostoli auctoritatem, cognitionem adeptus sit; intelliget omnia ita esse tractata, ut Moyses potuerit jam videri. Et haec quidem instruendi causa sint dicta.

11. Vocationes duae ex Judaeis; his apostoli optant gloriae suae consortium.[Col. 1032C] ---Caeterum ut ratio spiritalis intelligentiae plena esset, pro duobus Dominum mater [Col. 1033A] oravit. Duae enim sunt vocationes ex Israel: una discipulorum Joannis, [(a) 1Kb] altera per apostolos pharisaeorum. Namque post passionem Joannis superius legimus discipulos ejus ad Dominum transisse. Ideo igitur pro duobus oratur, quia Evangelio Christi hae vocationes geminae crediderunt. Post haec igitur decem discipuli contristati sunt de fratribus duobus: verum ipsorum duorum discipulorum nulla moestitia est. Hoc ratio non patitur, ut alterius [(b) 1Kb] contumelia alius fiat moestus. Certe etiam pro se decem moesti esse potuissent; sub duorum enim nominibus negatum hoc omnibus videbatur; sed typicus ordo servatus est. Apostoli de se certi erant: ideo solum moesti sunt de duobus, quia etiam his duabus vocationibus, quae ex lege sunt, consortium gloriae hujus optabant. [Col. 1033B] Ita enim rationem et futuri et praesentis sermo moderatur, ut non de se neque decem, 770 neque duo solliciti scriberentur, et in decem sollicitudine de duobus, praesentis negotii efficientiae obtemperaretur.

---12. Ad gloriam humilitate pervenitur.---Volens igitur Dominus proprietatem nobis istius praefigurationis ostendere, atque [(c) 1Kb] hanc praesumptionem eos, qui erant ex lege venturi, de praerogativa israelitici nominis velle praesumere; docet principatum ab his non modo gentium capessendum, sed ministros et servientes, et non quibus ministratum sit, ad gloriam honoris maximi advocandos (Ibid. 25): exemplo scilicet patriarcharum et prophetarum qui servierint, exemplo etiam apostolorum qui ministraverint, exemplo etiam Domini qui animam suam [Col. 1033C] pro redemptione nostrae salutis impenderit. Ad gloriam autem humilitatis istius, coenae eos [(d) 1Kb] et convivii modo instruit (Luc. XIV, 8): monens in locis eminentioribus accubari non oportere, ne forte eo adveniente qui clarior est, per dominum coenae occupato loco [(e) 1Kb] cum decenti contumelia admonitus decedat. Porro autem si in humilibus accubuerit; advenientibus humilioribus, ad gloriam loci celsioris accedet. Atque ita non praesumere aliquid honoris decet, sed humilitatis operibus promereri.

13. Caeci duo, gentes ex Cham et Japhet. Deum praedicant Christum.---Et egredientibus illis ab Jericho, secuta est eum turba multa: et ecce duo caeci sedentes super viam audierunt quod Jesus transit, etc. (Matth. XX, 30). Superius per figuram duorum filiorum Zebedaei, [Col. 1033D] de Israelitico populo tractatum est, qui ex semine Sem erat ortus. Competenter igitur caeci duo [Col. 1034A] viam [(f) 1Kb] adsident: populi videlicet gentium duo ex Cham et Japhet procreati egressus et iter ejus observant, sibique caecis visum reddi deprecantur. Denique eos turba objurgat cur clament, et ut sileant increpat: non quod silentium causa honoris exigerent, sed acerbe a caecis audiunt quod negabant, Dominum esse David filium. Illuminatis enim caecorum mentibus Deus in homine praedicabatur, ut verum esset quod a Domino dictum est: In judicio mundi hujus veni, ut qui vident non videant, caeci vero respiciant (Joan. IX, 39). At illi magis clamant: et demorante legis populo, vehementiorem fidei suae protestantur calorem. Sed Dominus miseretur, et quid volunt requirit. Illi vero aperiri oculos suos precantur. Quibus misertus oculos contigit, et visum [Col. 1034B] cognoscendi Dei reddidit (Matth. XX, 34). Atque ut typus crediturarum gentium expleretur, coelestis gratiae cognitione percepta, qui caeci fuerant, videntes Dominum suum sunt secuti.



771 CAPUT XXI. De asina et pullo ejus, de ejectis a templo nummulariis, de ficu maledicta, de duobus filiis ad vineam missis, de publicanis et meretricibus.

1. Superiori cap. duae vocationes ex Israel, nunc totidem ex gentibus praesignantur.---Tunc Jesus misit duos ex discipulis suis dicens: Ite in castellum quod contra vos est, etc. (Matth. XXI, 1 et 2). Duo discipuli ad vicum mittuntur, ut asinam ligatam cum pullo ejus absolvant, atque ad eum perducant: et si quis interroget [Col. 1034C] cur ita fiat, respondeant Domino necessarios, ac statim [(g) 1Kb] remittendos. Post superiorem sermonem, quo in duobus filiis Zebedaei duplicem ex Israel vocationem significatam meminimus, competenter nunc duo discipuli ad solvendam asinam et pullum destinantur: quia duplex erat ex gentibus plebis vocatio consecutura. Erant enim atque sunt Samaritae, profecti quondam per secessionem ex lege, et sub quadam observantiae suae consuetudine servientes: erant etiam gentes indomitae et feroces. Igitur duo mittuntur, ut solvant ligatos et obstrictos et erroris atque ignorantiae vinculis praepeditos: et mittuntur extra Jerusalem; extra eam enim hae duae vocationes habebantur. Caeterum mater filiorum Zebedaei intra Jerusalem Dominum oravit: duabus [Col. 1034D] enim vocationibus Israel vel per apostolos vel per Joannem ex lege salvatur. Verum [(h) 1Kb] aeque per [Col. 1035A] Philippum Samaria credidit (Act. VIII, 5); per Petrum autem Cornelius Christo tamquam primitiae gentium adductus est (Act. X, 5). Quod autem instruuntur, ut quaerenti respondeant Domino necessarios et mox remittendos, id est, eos ipsos genti suae praedicatores fidei evangelicae esse reddendos. Impleta igitur est prophetia, quae invectum asina et pullo novo Dominum venturum in Jerusalem nuntiabat (Zach. IX, 9). Sed gestorum effectibus prophetatur. Asina namque, quae de vico solvitur, atque exhibetur, Samaria videlicet alieno et peregrino obsessa dominatu, per apostolos solvitur, et Domino suo redditur. Pullum vero idem Dominus adscendit, novellum, contumacem, durum: atque haec omnia gentilis ignorantiae vitia [(a) 1Kb] dominantur, et tot animarum [Col. 1035B] ferocitates [(b) 1Kb] vectio Deo factae sunt.

2. Vestimenta Domino a patriarchis et prophetis qui substrata. Rami ab apostolis excisi, quid.---Omnis autem haec species futuri ordinem tenet: et parabolicis significationibus, rerumque praesentium conditionibus, futuris forma praemittitur. [(c) 1Kb] Erit enim Dominus in claritatis 772 suae adventu gentes possidens: earumque mentibus tamquam [(d) 1Kb] vector insidens, toto comitatus sui agmine praedicabitur, patriarcharum, prophetarum atque apostolorum. Nam gloriam suam in vestimentis patriarchae Domino substernunt: eorum enim et generationibus et nominibus et insectationibus est Dominus prophetatus. Eique [(e) 1Kb] omni dignitatis suae ornatu concedentes, seque sedili ejus substernentes, docent omnem gloriam [Col. 1035C] suam praeparationi dominici adventus fuisse substratam (Ibid. 8). Illic etiam Prophetae vestimenta sua incedentis itineri substernunt; hanc enim viam gentium [(f) 1Kb] vecturarum Deum praedicaverunt: quique saeculi amore postposito, mortibus se et lapidationibus offerendo, ipsis se quodam modo corporibus exuerunt, ad ingressum viae talis oblatis. Apostoli quoque excisarum arborum ramos post vestimenta substernunt: sed nulla in hoc est humani officii reverentia. Rami enim incedentem impedirent, et implicitum iter facerent properantis ingressui: verum explicatur omnis ratio prophetiae, et futuri forma servatur. Igitur infructuosarum gentium rami, id est [Col. 1036A] infidelium quondam gentium fructus, per apostolos itineri Domini substernuntur, et Salvatoris justificantur ingressu: et per eos inceditur, et gratissimum fit incedenti Deo ex ramis infecundae radicis officium.

3. Populi in Christum compugnantes affectus.---Turba autem et praecedens et consequens clamabat: Hosanna [(g) 1Kb] fili David, benedictus qui venit in nomine Domini (Ibid. 9). Sed crucifigendum quomodo turba collaudat, aut quomodo odium meruit ex favore? Verum laudationis verba, redemptionis in eo exprimunt potestatem. Nam hosanna hebraico sermone significatur redemptio domus David. Deinde David filium nuncupant, in quo agnoscerent regni aeterni haereditatem. Postremo benedictum qui venit in nomine [Col. 1036B] Domini confitentur. Atquin acclamandum ab his erat "crucifige" blasphemum. Sed peragunt formam futuri gesta praesentia; et compugnantibus licet eorum inter quos haec gerebantur affectibus, quamvis mox diversa essent consecutura, rerum tamen coelestium fidem etiam invitorum meditatur operatio. Commovetur deinde Jerosolyma; rerum enim novitas motum attonitis afferebat.

4. Vendentes columbas, hoc est, Spiritus sancti dona, de templo ejiciuntur.---Templum vero introiit, id est, ecclesiam traditae a se praedicationis [(h) 1Kb] ingressu (Ibid. 12). A qua primum omnia sacerdotalis ministerii vitia jure potestatis expellit: reddenda enim ab omnibus 773 gratuita tradiderat, quae gratuita fuerant consecuti (Matth., X, 8): quia neque [Col. 1036C] emi aliquid per corruptelam sacerdotis aut vendi, libertas doni debebat admittere. Cathedras autem, praecipue vendentium columbas, evertit. Quae porro dignitas est in nundinis columbarum? aut quod privilegium in avium istarum commerciis reservatum est, ut vendentes eas honorem sibi arrogent cathedrarum? Sed in omni loco [(i) 1Kb] admonemus, altius verborum virtutes in istius modi significationibus contuendas. In columba, secundum prophetiae exempla, sanctum Spiritum intelligimus: in cathedra, sacerdotii sedes est. Ergo eorum, qui sancti Spiritus donum venale habent, cathedras evertit, quibus ministerium a Deo commissum negotiatio est; admonitionis [Col. 1037A] ejus commemorans auctoritatem, quae in propheta teneatur. Nam scriptum est: Domus mea domus orationis vocabitur; vos autem fecistis illam speluncam latronum (Esai. LVI, 7; Matth. XXI, 13). Sed neque emere Judaeos in Synagoga, neque vendere Spiritum sanctum posse existimandum est. Non enim habebant ut [(a) 1Kb] venire possent, neque erat quod emere quis posset: sed praefiguratio futurorum dictis praesentibus continetur, Ecclesiae vitia in ipso adventu dominicae claritatis esse purganda.

5. Infirmitates quoque caecorum et claudorum curavit in templo (Ibid. 14): et publicas ejus operationes favor populi consecutus est. Invident autem puerorum clamoribus principes sacerdotum, eumque admonent cur ista audiat (Ibid. 15); in redemptionem [Col. 1037B] enim venisse domus David praedicabatur. Quibus respondit, non legisse eos: Ex ore infantium et lactentium perfecisti laudem (Ibid. 16; Psal. VIII, 3): cessantibus enim prudentum judiciis, hanc sibi a pueris atque infantibus. quorum sit regnum coelorum, confessionis gloriam praeparatam; quia prudentes et principes saeculi sapientiam Dei reprobaverint, Christum autem [(b) 1Kb] regenerationis parvuli lactentesque sint praedicaturi: Et his dictis civitatem egressus reliquit eos, atque in Bethania mansit (Ibid. 17). Infidelem videlicet Synagogam deserens in Ecclesia gentium demoratur.

6. Ficus fructu non foliis carens. Synagoga.---Mane autem transiens in civitatem, esuriit: et videns arborem fici unam secus viam, venit ad eam, et reliqua [Col. 1037C] (Ibid. 18, 19). Idem [(c) 1Kb] etiamnum rerum coelestium ordo praemittitur. Nam in ficu Synagogae positum exemplum est. Dato enim poenitentiae spatio, eo videlicet tempore quod inter passionem et reditum claritatis est medium, veniet esuriens plebis hujus salutem, et inveniet infecundam, foliis tantummodo vestitam, 774 id est, verbis inanibus gloriantem, sed fructibus vacuam, operibus quippe bonis sterilem, et exspectatis proventibus nudam. Et quia poenitendi tempus excesserit, in perpetuum sententia judicii coelestis arescet. Et in eo quidem bonitatis dominicae argumentum reperiemus [(d) 1Kb] . Nam ubi afferre voluit procuratae per se salutis exemplum, virtutis suae potestatem in humanis corporibus exercuit. spem futurorum et animae salutem curis praesentium [Col. 1037D] aegritudinum commendans. Nunc vero ubi [(e) 1Kb] in contumaces formam severitatis constituebat, futuri speciem damno arboris indicavit, ut infidelitatis periculum sine detrimento eorum, in quorum redemptionem venerat, doceretur.

7. Sterilitati damnatio est aeterna. Fidei jus.---Admirantur vero discipuli arborem in momento dicti ipsius [Col. 1038A] aruisse (Ibid. 20): quia praesentis facti efficacia futuri imaginem praeferebat. Cum enim in regno coelesti advenerit, in tempore ipso adventus ejus infidelitatis Judaicae sterilitatem aeternae damnationis sententia consequetur. Quos (discipulos) Dominus, si fidem habuerint non solum haec, sed et majora horum eos posse confirmat. Illi quidem judicaturi erant Israel, secundum antecedentes sponsiones: sed etiam jus omne in diabolum, quem montem nuncupat, essent consecuturi. Ait enim ita: Si fidem habueritis, non solum de ficulnea facietis, sed et si monti huic dixeritis: Tolle et jacta te in mari, fiet (Ibid. 21). O ingens fidei praemium, cujus merito in tantum potestas credentium extollitur, ut judicaturi universos, pari severitatis sententia in damnationem saeculi diaboli [Col. 1038B] celsitudinem molemque demergant!

8. Synagoga qua ratione ficui comparetur.---Contuendum autem est, qua ratione Synagoga ficus arbori comparetur. Haec namque arbor dissimiliter a caeterarum arborum et natura et conditione florescit. Nam flos ei primus in pomis est, sed non in his (pomis), quae maturitatem ut emerserint consequantur. Grossa enim haec et communis usus et prophetica auctoritas nuncupavit. Verum postea internae fecunditatis virtute exuberante, ejusdem speciei atque formae poma prorumpunt, quibus prorumpentibus ista truduntur, et dissolutis quibus continebantur radicibus decidunt, aliaque illa exeuntia usque ad maturitatem fructuum provehuntur. Sed de superioribus illis si quando inciderit, ut in sinu virgularum [Col. 1038C] ex ramulo eodem prodeuntium emerserint; manent semper, et non sicut grossa caetera decidunt, sed haerent sola tantum, pomaque caetera maturitate praeveniunt. Et hos pulcherrimos fructus arbor illa ex se dabit, qui cum grossis caeteris promergentes, de medio utrarumque virgularum claviculo proferentur. Igitur ex conditione arboris propria et competens Synagogae similitudo proposita est.

9. Apostoli primi ex Synagoga fructus. Aliorum infidelitas in Adam et Eva praesignata.---Primos enim populi fructus, quos ab exordio protulerat, grossorum amisit exemplo: 775 quia plebem ejus inutilem, fidelis et pertinax et usque ad consummationem temporum manens populus gentium protrusit. Verumtamen credentes primi ex Israel Apostoli, et inter [Col. 1038D] Legem et Evangelia grossorum modo inhaerentes caeteros resurrectionis gloria et tempore anteibunt. Et quidem jam in exordio Genesis (III, 7), in hujus rei formam, pudorem suum Adam atque Eva hujus arboris foliis texerunt, cum se ipsos ad adventum Domini vocantis occulerent: quia Synagoga infidelis, et legis mandata transgrediens, impudentiae suae foeditates, [Col. 1039A] et turpitudinum confusionem infructuosis esset verborum velamentis tamquam ficus foliis contectura. Atque haec quidem de natura arboris hujus interjecta sunt, ut comparationis proprietas intelligi posset. Reliquus itaque gestorum ordo est contuendus.

10. Pharisoeorum de Joannis baptismo responsum qui verum.---Pharisaei multa exinde viderant [(a) 1Kb] ingentibus magis digna miraculis: sed nunc maxime solliciti sunt, et interrogant, in qua haec faciat potestate (Matth., XXI, 23). Res enim, sub praesentium gestorum effectibus, ingens futurorum complectebatur arcanum. Atque idcirco ex eo specialiter interrogandi reperitur instinctus, sub quo totius periculi praeformatio proferebatur. Dominus respondet [Col. 1039B] dicturum esse se in qua haec faceret potestate, si modo illi interroganti sibi respondissent, Joannis baptisma utrum de coelo, aut ex hominibus putarent esse (Ibid. 24). At illi responsionis suae periculo cunctantur, cogitantes, si de coelo professi essent, confessione sua se reos deprehendendos, cur coelestis testimonii auctoritati non credidissent: si ex hominibus dixissent, turbas verebantur, plures enim prophetam Joannem habebant (Ibid. 26). Responderunt itaque, nescire se (Ibid. 27). Non utique de coelo nesciebant, cum convinci veritate professionis suae metuunt. Sed verum de se etiam cum fallendi voluntate dixerunt. Per infidelitatem enim suam de coelo esse Joannis baptisma nescierunt. Quod autem ex hominibus esset, idcirco non potuerunt scire, quia [Col. 1039C] non erat.

11. Difficultas prima, quis filius senior, quis junior.---Homo quidam habebat duos filios, et reliqua (Ibid. 28). Multa et gravia sunt, quae confundere intelligentiam possunt, nisi prioris et posterioris sensus ordinem tenuerimus. Quis enim hic existimari poterit filius senior, qui iturum se ad opus negaverit, et per poenitentiam emendatus eo rursum profectus sit? Atquin Israel non poenituit, sed in Dominum manus intulit, et universitas ejus Deum suum impio ore crucifixit. Juniorem autem quem sentiemus, qui iturum se spoponderit, et non abierit? Sed gentium peccatorumque plebs id quod spopondit effecit. Abiit enim, et ad opus ad quod vocabatur egressa est: quomodo ergo [(b) 1Kb] ea esse quae non abiit, [Col. 1039D] sentietur?

12. Difficultas altera, qui junior obediens.---Deinde [Col. 1040A] ipsa Pharisaeorum responsio quid momenti habeat, quaerendum est. Dicunt voluntati 776 [(c) 1Kb] juniorem obedisse. Hoc rerum ratio non patitur, ut simulata professio meritum perfectae veritatis obtineat; ut plus sit fefellisse spondentem, quam perfecisse omnia non pollicentem. Quis autem non malit negari sibi id quod poscat, dummodo id quod poposcerit fiat, quam non fieri quod spondeatur ut fiat; cum facti effectus ex desperatione sit gratior, spes autem destituta plus doleat? Nisi forte poscentium voluntas sola sibi adulatione spondentium blandiatur.

13. Filius prior, qui ex Pharisaeis crediderunt.---Recordandum igitur est, propositionem comparationis istius ex eo sermone descendere, qui initus sit de Joanne, ut infidelitatis cunctationem, [(d) 1Kb] et ex ea [Col. 1040B] silentii necessitatem istiusmodi positum objurgaret exemplum. Sed sicut in caeteris admonuimus, hic quoque meminisse nos oportet, rationi rerum praesentium aliquid interdum ea conditione deesse, ut futurorum species sine damno aliquo [(e) 1Kb] praefiguratae efficientiae expleatur. Primus est filius, populus ex Pharisaeis in praesens a Deo per Joannis prophetiam ut praeceptis suis obtemperaret admonitus. Hic insolens et inobediens et dictis praesentibus contumax fuit, habens in lege fiduciam, et poenitentiam peccatorum gloria praerogativae ex Abraham nobilitatis adspernans: qui deinceps operum miraculis post Domini resurrectionem poenitens sub apostolis credidit, facti fide ad voluntatem evangelicae operationis regressus, anterioris insolentiae culpam poenitendo [Col. 1040C] confessus est.

14. Filius junior, publicani et peccatores.---Filius autem minor, plebs est publicanorum et peccatorum, ipsa peccati in qua tum demorabatur conditione posterior, cui praeceptum sit per Joannem ut a Christo exspectaret salutem, [(f) 1Kb] et ab eo baptizata crediderit. Sed quod ait, spopondisse eam ituram se, et non isse; ostendit credidisse eam quidem Joanni, sed quia evangelicam accipere doctrinam non nisi post passionem Domini per apostolos potuit (tum enim erant humanae salutis sacramenta peragenda); non isse eam significat. Denique non ait noluisse, sed non abisse. Res extra culpam infidelitatis est, quia in facti erat difficultate ne fieret. Non igitur ire statim ad opus quod praeceptum est noluit; sed quia [Col. 1040D] 777 ire [(g) 3Kb] non poterat, non iit. In eo enim necessitatis mora sine crimine voluntatis ostenditur.

15. Hi quomodo obedientes.[Col. 1041A] ---Et in responsione quidem Pharisaeorum quaedam est necessitas prophetiae. Nam inviti licet, confitentur quis obsecutus sit voluntati, junior scilicet filius, obediens professione, licet non efficiens in tempore; quia fides sola justificat. Atque ideo publicani et meretrices in regno erunt priores (Ibid. 3), quia Joanni crediderint, et in remissionem peccatorum baptizati [(a) 1Kb] in adventum Christi confessi sint, curationum opera laudaverint, sacramentum passionis acceperint, virtutem resurrectionis agnoverint. Principes autem sacerdotum et Pharisaei videntes haec [(b) 1Kb] , et contemnentes, qui justificati per fidem non erant, nec per poenitentiam regressi sunt ad salutem: atque ideo in perpetuum fructus eorum sub maledictione ea, quae in arbore [Col. 1041B] ficu praeformabatur, arescit.



CAPUT XXII. De vinitoribus qui missos ad se ob repetendos fructus interficiunt, de invitatis promiscuis et veste nuptiali.

1. Paterfamilias Deus. Vinea, Israelitae. Torcularia, prophetae.---Aliam parabolam audite. Homo erat paterfamilias, et plantavit vineam, et sepem circumdedit ei, et fodit in ea torcular, et turrem aedificavit, et reliqua (Ibid. 33). Quaestio omnis in absoluto est. Nam etiam ipsi principes sacerdotum et Pharisaei de se dici haec intelligentes, in iram accensi sunt. Sed personarum proprietas, et rerum comparationes sunt proferendae. Patremfamilias hic patrem Deum intelligimus, [Col. 1041C] qui populum Israel in proventus optimorum fructuum plantaverit, quique eos sanctificatione paterni nominis, id est, nobilitate Abrahae et Isaac et Jacob intra fines suos, tamquam septo aliquo custodiae peculiaris, incluserit; prophetas quoque quaedam quasi torcularia aptaverit, in quos [(c) 1Kb] musti modo quaedam ubertas sancti Spiritus ferventis 778 influeret: in turri autem eminentiam legis exstruxerit, quae et in coelum ex solo egressa proveheret, et ex qua [Col. 1042A] Christi speculari posset adventus. In colonis vero, principum sacerdotum et Pharisaeorum est species, quibus in plebem potestas est [(d) 1Kb] permissa doctrinae.

2. Servi missi. Filius occisus. Sceleris spes. Patrisfamilias reditus. Lapis angularis.---In servis vero, qui missi sunt ut fructus perciperent (v. 34), varius et saepe repetitus progressus est prophetarum. Missi autem rursum plures prioribus (v. 36), tempus illud est, quo post singulorum praedicationem, plurimus in unum prophetantium numerus emissus est; qui variis temporibus verberati et lapidati et occisi sunt, fructus institutae plebis edoctaeque repetentes. In filio vero ad ultimum misso (v. 37), Domini nostri et adventus et passio est: qui extra Jerusalem, tamquam extra vineam, in sententiam damnationis abjectus [Col. 1042B] est. Consilium vero colonorum et haereditatis occiso haerede praesumptio (v. 38), spes inanis est gloriam legis, perempto Christo, posse retineri. In [(e) 1Kb] patrisfamilias reditu (v. 40), tempore judicii gloria est in Filio paternae majestatis assistens. In responsione autem ipsorum principum et pharisaeorum, redditur dignius apostolis legis haereditas. Sed hic filius lapis est ab aedificantibus improbatus, et in fastigium angularis erectus, et in oculis omnium mirabilis, et inter legem atque gentes lateris et aedificii utriusque conjunctio.

3. Nuptiae quid: cur a Patre factae.---Simile est regnum coelorum homini regi, qui fecit nuptias filio suo, et misit servos suos vocare invitatos ad nuptias, etc. (Matth. XXII, 2). Et haec quidem parabola [Col. 1042C] distinguenda temporibus est, et dignoscenda personis. Et de persona regis et filii absoluta intelligentia est. Fecisse autem patrem nuptias filio, et sic invitasse, nova ratio est. Nam nuptias facere, et auctoris et temporis est nuptiarum. Verum hic nuptiae, vitae coelestis et in resurrectione suscipiendae aeternae gloriae sacramentum est. Merito igitur a Patre sunt factae; quia aeternitatis hujus societas, et novi corporis [(f) 1Kb] desponsa conjunctio, jam perfecta habebatur [Col. 1043A] in Christo. Et in hoc quidem loco admonebimus ita, ut et in superiore (cap. XIX, n. 2) ubi de repudii conditione tractatum est, diligenter quae de ratione resurrectionis significata sunt contueri, et id quod sub persona Adae ad Evam dictum est, quia sacramentum magnum sit, ne incuriose relinquatur (Ephes. 5, 32).

4. Missi ad invitandum qui.---Qui autem admonentur ut veniant (Matth. XXII, 3), invitati antea populus Israel est: in gloriam enim aeternitatis per legem est advocatus. Servi missi, qui invitatos vocarent, apostoli sunt: eorum enim erat proprium, commonefacere eos quos 779 invitaverant prophetae. Qui vero iterum cum praeceptorum conditione mittuntur, apostolici sunt [(a) 1Kb] viri et successores apostolorum. [Col. 1043B] Tauri autem saginati, gloriosa martyrum species est, qui confessioni Dei, tamquam hostia electa, sint immolati. Saginata vero (supple, hostia), sunt homines spiritales, tamquam coelesti pane ad evolandum [(b) 1Kb] aves pastae, caeteros accepti cibi ubertate expleturae. His enim omnibus jam paratis, et in numerum complacitae Deo multitudinis collectis, regni coelestis gloria tamquam nuptiae nuntiantur.

5. Quomodo excepti ac vindicandi.---Sed eorum quoque admonitionem ita neglexerunt, ut aliqui eorum ambitione saeculi tamquam agro occuparentur: plures vero ob pecuniae cupiditatem negotiatione detinerentur (Ibid. 5). Caeteri autem missos servos, quod in ipsis apostolis expletum est, affectos injuriis occiderunt (v. 6). Sed tam immanis facti scelus ultio [Col. 1043C] digna consequitur. Missi exercitus coelestes omnem eorum congregationem judicio Dei urent, et flammis aeterni ignis succendent (v. 7); quia contra [(c) 1Kb] humanitatis affectum, homicidarum odiis saevierunt.

6. Gentium vocatio. Vocatio bonos efficit quantum ex se est.---Quoniam vero de judicii tempore et resurrectionis ista loquitur, sermonem eumdem ad congregationem gentium retulit. Indignis enim repertis his, qui primi invitati fuerant, jubet iri ad exitus viarum (v. 9). Dono enim gratiae, vitae anterioris crimina [(d) 1Kb] omittuntur. Nam saepissime viam tempus saeculi intelligendam monuimus. Atque ideo ad exitus viarum jubentur ire; quia omnibus retroacta donantur. Vocari deinde omnes sine aliqua exceptione ad nuptias jubet, [(e) 1Kb] et mali simul cum bonis veniunt [Col. 1043D] (v. 10). Vocatio quidem bonos efficere debuerat, quia sancta est, et ex optimo affectu invitantis profecta est: sed per vitium inemendatae voluntatis discrimen est vocatorum.

7. Non omnium est nosse malos.---Et quia in fallendis [Col. 1044A] hominibus plurimum artis habere soleat simulatio, quae si nos vel secreto mentis alienae, vel simplicitate judicii nostri fefellerit, tamen Deum latere non possit: ideo ingressus Deus felicis resurrectionis istius coetum, et hominem accumbentem sine nuptiali veste conspiciens, interrogat quomodo sit ingressus (v 11). Numquid invitandorum habitum designaverat? Deinde cum invitari quoscumque jussisset; quomodo unus omnibus poterat esse vestitus? Aut si certus ex consuetudine convivantium in nuptiis habitus esse soleret: et ab invitantibus ac ministris potuisset inhiberi. Sed quia malos intelligere non omnium est, et humana simplicitas difficile fraudulentiam simulatae mentis intelligit; idcirco hunc malum et indignum coetu nuptiali Deus solus invenit. [Col. 1044B] 780 Vestitus autem nuptialis est gloria Spiritus sancti, et candor habitus coelestis: qui bonae interrogationis confessione susceptus, usque in coetum regni coelorum immaculatus et integer reservetur. Hic itaque tollitur, et in exteriores tenebras mittitur, quia multi vocati sunt, et pauci electi (Ibid. 13 et 14). Non est igitur paucitas in invitatis, sed raritas in electis: quia in invitante sine exceptione publicae bonitatis humanitas est; in invitatis vero de judicii merito probitatis electio est.



CAPUT XXIII. De tributo et imagine Caesaris, de eadem septem fratrum uxore, de mandatis maximis, de David filio.

1. Tunc abierunt Pharisaei, et consilium fecerunt, [Col. 1044C] ut eum caperent in verbo, etc. (Matth. XXII, 16). Frequenter Pharisaei commoventur, et occasionem insimulandi eum habere ex praeteritis non possunt: cadere enim vitium in gesta ejus et dicta non poterat. Sed de malitiae affectu in omnem se inquisitionem reperiendae accusationis extendunt. Namque a saeculi vitiis atque a superstitionibus humanarum religionum universos ad spem regni coelestis vocabat. Igitur an violaret saeculi potestatem, de propositae interrogationis conditione pertentant: an videlicet reddi tributum Caesari oporteret (v 17)? Qui interna cogitationum secreta cognoscens (Deus enim nihil non eorum quae intra homines sunt absconsa speculatur), afferri sibi denarium jussit, et quaesivit cujus et inscriptio esset et forma (v 18 et 19). Pharisaei [Col. 1044D] responderunt, Caesaris eam esse. Quibus ait: Caesari redhibenda esse, quae Caesaris sunt, Deo autem reddenda esse quae Dei sunt (v 20 et 21).

2. Mentium Deo uni deditarum libertas. Quid Deo debeamus.---O plenam miraculi responsionem, et [Col. 1045A] perfectam dicti coelestis absolutionem! Ita omnia inter contemptum saeculi, et contumeliam laedendi Caesaris temperavit, ut curis omnibus et officiis humanis devotas Deo mentes absolveret, [(a) 1Kb] cum Caesari, quae ejus essent, redhibenda decernit. Si enim nihil ejus penes nos resederit, conditione reddendi ei quae sua sunt non tenebimur. Porro autem si rebus illius [(b) 1Kb] incubamus, si jure potestatis suae utimur, et nos tamquam mercenarios alieni patrimonii procurationi subjicimus; extra querelam injuriae est, 781 Caesari redhiberi quod Caesaris est, Deo autem quae ejus sunt propria reddere nos oportere, corpus, animam, voluntatem. Ab eo enim haec [(c) 1Kb] profecta atque aucta retinemus: et proinde condignum est, ut ei se totum reddant, cui debere se recolunt et originem et [Col. 1045B] profectum.

3. In illa die accesserunt ad eum Sadducaei, qui dicunt non esse resurrectionem, et reliqua (Ibid. 23). Sadducaei extra fidem resurrectionis sunt. Et quia eam Dominus praedicaret, calumniam divinis rebus [(d) 1Kb] ex efficiendi voluntate proponunt, septem videlicet fratrum eamdem conjugem, cujusnam eorum in ressurrectione futuram esse respondeat.

4. Scripturae auctoritas. In qua forma muliebris sexus resurgat.---Atque ita quidem publica opinio accipit, de resurrectionis conditionibus nihil scripturis [(e) 1Kb] prophetalibus contineri. Sed Dominus ait: Erratis nescientes Scripturas, neque virtutem Dei (Ibid. 29). Ergo scriptum est; et cessare debet ambiguitas, quam auctoritas tanta condemnat. Hanc [Col. 1045C] enim eamdem calumniam afferre plures solent, in quam formam muliebris sexus resurgat, et an rursum cum ipsis naturae suae et corporis officiis reformetur? Nos quidem temere locum hunc a cunctis ferme praeteritum contingimus: sed admonemus id tantum Domino fuisse propositum, cujus uxor sit deputanda de septem; Dominum autem objurgasse, cur errarent nescientes Scripturas Deique virtutem, quia non nubent neque nubentur (v 30). Et quidem [Col. 1046A] suffecerat adversus Sadducaeos ita sentientes, opinionem corporeae illecebrae recidisse, et officiis cessantibus inania haec corporum [(f) 1Kb] gaudia sustulisse: sed adjecit: Erunt similes angelis Dei. Quia igitur eas angelis similes sacramentum Scripturarum et divinae virtutis [(g) 1Kb] potestas futuras esse demonstrat; qualis in Scripturis auctoritas est de angelis opinandi, talem in resurrectione spei nostrae sensum oportet esse de feminis. Et haec quidem de resurrectionis conditionibus propositae reddidit quaestioni.

5. Resurrectionis aeternae veritas ex Lege.---De ipsa vero resurrectione adversum infidelitatem eorum ita locutus est: Non legistis quod dictum est vobis a Deo dicente, Ego sum Deus Abrahae, Deus Isaac, et Deus [Col. 1046B] Jacob; non est Deus mortuorum, sed viventium (Ibid. 31 et 32). Sermo enim hic ad Moysen sanctis istis patriarchis jam pridem quiescentibus exstiterat. Ergo quorum erat Deus, [(h) 1Kb] hi Deum habebant. Nihil autem poterant habere, si non erant; quia in natura rei est, ut esse id necesse sit, cujus sit alterum. Atque ita Deum habere viventium est; 782 cum Deus aeternitas sit, et non sit eorum quae mortua sunt, habere id quod aeternum est. Et quomodo esse illi futurique semper negabuntur, quorum se esse profiteatur aeternitas?

6. Pharisaei scientia legis elati. Officium Christi proprium.---Pharisaei autem audientes quod silentium imposuisset Sadducaeis, congregati sunt adversus eum, et interrogavit eum unus ex his legis doctor, et reliqua [Col. 1046C] (Ibid. 34 et 35). Succedunt Sadducaeis tentantibus Pharisaei. Et illis quidem congruenter fuerat de resurrectione responsum, ut in lege ipsa, ex qua erant profecti, contineri sperandae resurrectionis fidem convincerentur. Pharisaei vero habere se scientiam legis gloriabantur, quae ad futurorum speciem praelata, imaginem consecuturae veritatis continebat. Quaerunt autem, quod mandatum esset potissimum in lege (v. 36): non contuentes [(i) 1Kb] meditationem [Col. 1047A] legis in Christo fuisse perfectam. Et quidem insolentium ignorantiae legis ipsius verbi responsum est: quae responsio omnem in se veritatis est complexa doctrinam. Proprium enim Domini nostri Jesu Christi officium est, cognitionem Dei afferre, et intelligentiam nominis ejus potestatisque praestare (V. lib. II de Trin. n. 22). Missus enim venerat, et ex aeternitate deductus, his quae erant Deo placita perfungebatur. Respondit itaque primum esse mandatum: Diliges Dominum Deum tuum in toto corde tuo, et in tota anima tua, et in tota mente tua (v. 37). Non enim aliud ille efficiebat, quam quod lex continebat; quia praecepta legis, eorum quae gesturus ipse erat, formam complectebantur. Admonet igitur cognitionis ejus, quam habere se gloriabantur in lege, Deum omnipotentem omni affectu mentis, cordis, [Col. 1047B] animae diligendum, ut admonitionem suam praemissa legis mandata firmarent.

7. Proximi nomine Christus diligendus jubetur.---Deinde adjecit: Hoc est magnum et primum mandatum. Secundum vero simile huic: Diliges proximum tuum sicut te ipsum (Ibid. 38 et 39). Sed mandatum sequens et simile significat idem esse et officii et meriti in utroque (Sic cap. 4, n. 7, idem poenae). Neque enim aut Dei sine Christo, aut Christi sine Deo potest utilis esse dilectio. Alterum igitur sine altero nullum ad salutem nostram affert profectum. Et ideo in his duobus mandatis tota lex pendet et prophetae (v 40); quia lex et prophetae omnis Christi deputabatur adventui, et adventus ejus per supplementum [Col. 1047C] eorum cognoscendi Dei intelligentiam praestabat. Nam de proximo frequenter admonuimus, non alium intelligendum esse quam Christum. Cum enim patrem, matrem, filios charitati Dei praeponere inhibeamur, quomodo dilectio proximi diligendi Deum simile mandatum est? Aut relinquetur aliquid, quod amori Dei possit aequari? nisi quia similitudo praecepti parem charitatem diligendi Patrem et Filium exigebat.

8. Christus qui filius David secundum carnem, Dominus est David.---Atque ut legis ipsius verbis argui possent, et 783 de proximo manifestior intelligentia panderetur; requirit quid illis videretur Christus, cujusnam filius futurus esset. Qui responderunt, David. Quibus ait, quomodo in spiritu Dominus a [Col. 1047D] David nuncuparetur, qui ejus filius futurus esset; et quomodo ab eo dictum esset: Dixit Dominus Domino meo: Sede a dextris meis, donec ponam inimicos tuos scabellum pedum tuorum (Ibid. 42 44). Erat quidem verum, Christum ex David semine procreandum: sed similitudo nominis, qua Dominus Domino dicebat, et qua a dextris collocabat, donec omnes inimicos subderet pedibus ipsius, significabat et de consortio [Col. 1048A] nominis substantiae unitatem, et assidendi invitatione judicium, et de universorum subjectione virtutem; ut (al. et) meminissent in eo, qui ex David oriebatur, aeternae virtutis et potestatis et originis substantiam contineri, et Deum in homine mansurum.



CAPUT XXIV. De cathedra Moysi super quam sederunt Scribae et pharisaei, de clauso ab iisdem regno coelorum, et ab iisdem comedi domos viduarum, circumeuntibus mare et aridam, et dicentibus: Quicumque juraverit in templo, nihil est, et decimantibus mentham et anethum, et aedificantibus sepulcra prophetarum, et de Jerusalem quae interficit prophetas, et lapidat eos [Col. 1048B] qui ad se missi sunt.

1. Legis doctrina commendatur. Pharisaeorum iniquitas, ignorantia, ac superbia.---Tunc Jesus locutus est turbis et discipulis suis, dicens: Super cathedram Moysi sederunt Scribae et Pharisaei, et reliqua (Matth. XXIII, 1 et 2). Legis de se testantis gloriam praetulit, quae imaginem in se futurae veritatis expresserat. In omnibus enim Christi [(a) 1Kb] meditabatur adventum. Quidquid enim in ea continebatur, in profectum manifestandae ejus cognitionis assumptum est. Jubet igitur praeceptis Pharisaeorum obtemperari, quia in Moysi cathedra sederint: jubet legis mandatis omnibus obediri, sed a factis eorum atque operibus abstineri; ut mores hominum atque infidelitas, non legis doctrina vitetur. Ipsi enim subdito sibi populo [Col. 1048C] gravissima legis onera imponunt, ne digitum quidem suum contingendis ipsis admoventes (Ibid. 4). Quin etiam praecipiunt Dominum ex toto corde diligi, et proximum tamquam se amari, ipsi adversum legis sibi latae testimonium, [(b) 1Kb] Deum in Christo passionibus persequentes. Verborum quoque suorum gloriam tamquam philacteria 784 dilatantes (v. 5), quibus vitae aeternae auctor Deus non sit intellectus in Christo, seseque ex honore legis emissos tamquam fimbrias ex veste magnificent, qui totius legis ignari, neque opera neque virtutem ejus ipsius legis agnoverint: amantes primos accubitus in conviviis, qui igni aeterno (convivantibus potius cum Abraham gentibus) deputantur: et primas cathedras in synagogis, ipsi doctorem suum secundum legis et prophetarum [Col. 1048D] testimonia nescientes (v. 6): sed et salutationes in foro, quibus humilitas cordis et ministerium in omnes est imperatum. Vocari etiam ab hominibus magistri volunt (v. 7), doctrinae legis ignari, et magistrum salutis perpetuae respuentes. Quae quia omnia profana atque perversa essent, factorum imitatione damnantur. Legis autem audientia, et dictorum obedientia, quia Christum loquebantur, exigitur.

2. Charitatis et humilitatis praecepta.[Col. 1049A] ---Verum in contrarium discipulis jam se scientibus totius humilitatis praecepta consummat, ut meminerint omnes fratres esse se, id est, filios parentis unius, et per novae nativitatis generationem terreni ortus excessisse primordia, et unum sibi esse omnibus coelestis doctrinae magistrum, et gloriam honoris aeterni humilitatis conscientia capessendam; quia insolentiam Deus humilem effecturus sit, et humilitatem elaturus in gloriam (Ibid. 8-12).

3. Pharisaei Christum respuendo claudunt coelum.---Vae vobis Scribae et Pharisaei hypocritae, qui [(a) 1Kb] clauditis regnum coelorum (v. 13). Simulationem eorum poenae significatione condemnat. Vae enim vox dolentis est. Claudere autem eos regnum coelorum ideo [Col. 1049B] ait, quia in lege meditationem ejus quae in Christo est veritatis occultent, et corporeum adventum a prophetis praedicatum doctrinae simulatione abscondant; ipsique non adeuntes viam aeternitatis in Christo, adire quoque caeteros non sinant.

4. Qui imponant aliis.---Vae vobis Scribae et Pharisaei hypocritae, qui comeditis domos viduarum (v. 14). Hinc illae sunt veritatis inficiae, hinc adeundae caeteris salutis inhibitio, et regni coelestis obseratio, ut in obeundis viduarum domibus retineatur ambitio, ut longae orationis dignatione spolientur, ut ab his coelestis cognitio tamquam a thesauro repositae opulentiae expetatur, ut legis dignitas gratiae silentio perseveret. Et ideo accipient amplius judicium, quia et poenam proprii peccati, et reatum alienae ignorantiae [Col. 1049C] debebunt.

5. Eorum odium in Evangelium. Qui poena duplici plectendi.---Vae vobis Scribae et Pharisaei hypocritae, qui circuitis mare et aridam (v. 15). Maris et terrae peragratione significat, in totis orbis finibus eos esse Christi Evangelio obtrectaturos, et legis jugo contra justificationem fidei aliquos subdituros: proselyti enim sunt ex gentibus in Synagogam recepti. Quorum futurorum raritas in uno [(b) 1Kb] indicatur: neque enim post Christi praedicationem doctrinae eorum fides relicta est. Sed quisquis fuerit acquisitus ad plebem, filius fit gehennae, poenae soboles, et aeterni judicii 785 haereditas: quia adoptio ex gentibus Abrahae familiam factura sit. Ideo autem poenae duplicatae erit filius, quia neque remissionem [Col. 1049D] peccatorum sit gentilium consecutus, et societatem eorum qui Christum persecuti sunt sit secutus.

6. Lex futurorum forma, sedes est et thronus Christi. Christo adveniente cur inutilis.---Vae vobis duces caeci, qui dicitis: Quicumque juraverit in templum, nihil est (Ibid. 16). Reverentiam humanarum observationum, et contumeliam propheticae traditionis exprobrat, quod inanibus honorem darent, et detraherent honorandis. Legem namque ipse dederat, et lex non [Col. 1050A] efficientiam continebat, sed meditabatur effectus. Nam ornatus altarii atque templi non dignitatem de cultu conciliabat, sed futurorum speciem de decore fingebat. Nam aurum, argentum, aes, aurichalcum, margaritae, crystallus propriam significantiam pro natura uniuscujusque metalli complectuntur. Igitur redarguit, quod aurum templi et dona altaris pro sacramentorum religione venerarentur; cum honor potior esset et altaris et templi, quia ad futurorum speciem et aurum templo et donum dedicaretur altari. Et ideo adveniente Christo inutilem esse fiduciam legis: quia non in lege Christus, sed lex sanctificaretur in Christo, in qua veluti sedes thronusque [(c) 1Kb] sibi positus sit. Qui quia religiosus habeatur, religionem ab eo necesse est qui in illo considat acceperit: [Col. 1050B] atque ita stulti caecique sint, sanctificante praeterito, sanctificata venerantes (v. 17).

7. Opera externa, etsi non omittenda, internis tamen virtutibus posthabenda.---Vae vobis Scribae et Pharisaei hypocritae, qui decimatis mentham et anethum, et omne olus, et reliqua (Ibid. 23). Mentis occulta et obscuram voluntatum iniquitatem redarguit: quod ea quae in decimis menthae atque anethi lex praescribit efficiant, ut implere legem ab hominibus existimentur; misericordiam vero atque justitiam et fidem et omnem benevolentiae affectunt reliquerint, quod proprium hominis officium est. Quia decimatio illa oleris, quae in praeformationem futurorum erat utilis, non debebat omitti: effici autem hoc oportebat, ut fidei et justitiae et misericordiae partibus [Col. 1050C] functi, non imitatione fingendae, sed veritate retinendae voluntatis operibus placeremus. Et quia minus piaculi esset, decimationem oleris potius quam benevolentiae officium praeterire; irridet eorum in colandis culicibus diligentiam, quorum in glutiendis camelis esset incuria, peccata videlicet levia vitantium, et gravia (mss. grandia) devorantium (v. 24). Par quoque in eos poenae denuntiatio est, qui calices et paropsides extrinsecus eluentes, eorum interiora non mundent (v. 25): et jactantiam inutilis studii sequentes, utilitatis perfectae ministerium derelinquant. Calicis namque usus interior est: qui si obsorduerit, quid proficiet lotus exterius? Atque ideo interioris conscientiae nitor est obtinendus, ut ea quae corporis sunt forinsecus eluantur (v. 26). [Col. 1050D] Sepulcris quoque eos comparavit, quae humano opere cultuque 786 splendentia, mortuorum ossibus et cadaverum immunditiis interius sordescant (v. 27): praeferant scilicet inanibus verbis justitiae speciositatem, habeant vero intra se conscientiae suae mentisque foetorem.

8. Judaei prophetas in odium veritatis occisos non nesciunt.---Vae vobis Scribae et Pharisaei hypocritae, qui aedificatis sepulcra prophetarum, et reliqua (v. 29). [Col. 1051A] Judicii forma in absoluto est, et unicuique nostrum ex natura sensus [(a) 1Kb] atque opinio aequitatis imponitur: ut minus ex eo veniae iniquitatis opus habeat, quo magis aequitas ignorata non fuerit. Prophetas namque omnes legis populus occidit. In odium enim eorum, amaritudine objurgationis, accensi sunt: nam voce publica furta, caedes, adulteria, sacrilegia ejus coarguebant. Et quia indignum eum coelesti regno ob haec opera denuntiabant, et haeredes testamenti Dei gentes futuras praedicabant; vario poenarum genere confecti sunt. Sed parentum facta posteritas ita detestata est, ut prophetiae libros veneretur, memorias adornet, sepulcra restauret: talique reverentia extra culpam se esse paterni sceleris testetur.

9. Tanto magis sunt rei de nece Christi, qui prophetarum opus. Apostolorum elogia.[Col. 1051B] ---Qui ergo prophetas cum gravissimo piaculo occisos fatentur, qua venia Christum, qui prophetarum [(b) 1Kb] opus est, condemnabunt; cum ea, quae detestentur, etiam multiplicato facinore perficiant? Atque ideo et serpentes et viperina generatio sunt, quia mensuram paternae voluntatis implebunt (v. 33). Et quomodo effugient judicium, detestantes caedem prophetarum, [(c) 1Kb] eorumque ad crucis mortem Dominum persequentes? A quibus propter apostolos, qui de futurorum revelatione prophetae sunt, de Christi agnitione sapientes, de legis intelligentia scribae, caesos, lapidatos, crucifixos, et a civitatibus in civitates fugatos, omnis sanguis justorum ab Abel usque ad Zachariam redundavit (Ibid. 34 et 35): [(d) 1Kb] ut quibus obeditum [Col. 1051C] si fuisset, propriorum criminum [(e) 1Kb] esset venia praestanda, ob hos eosdem interemptos poena in eos, qui peremerint, paternorum quoque facinorum congereretur.

10. Christi in Judaeos affectus.---Jerusalem, Jerusalem, quae interficis prophetas, et lapidas eos qui ad te missi sunt, etc. (v. 37). Inter multa objurgationum genera semper misericordiae suae protestatur affectum: cujus hinc omnis querela est, quod regredi in salutem quam praestabat abnuerent. Occiderat enim prophetas, et ad se missos lapidaverat Jerusalem. In civitatis nuncupatione, habitantium facinus ostenditur. Et idcirco Abel sanguis et Zachariae in hanc eorum posteritatem venturus ostenditur: 787 quia [Col. 1052A] jam in his habitans Christus et praedicans erat passus. Quod si creditum ei fuisset; non solum extra poenam necis prophetarum, credentium fides [(f) 1Kb] foret, sed ipsam illam dominicae passionis sententiam esset venia consecuta. At vero cum nec post resurrectionem creditum ei fuerit; etiam ultio ab his Abelis et Zachariae sanguinis reposcetur.

11. Gallinae opus. Pullorum duplex generatio. Quid Judaeis obtulit Christus. Eorum poena.---Quamvis enim corporeus haec loquatur, et [(g) 1Kb] opem universis homo repertus exhibeat, frequenter tamen congregare eos voluit praedicationibus prophetarum. Sed frustra hunc impendit affectum et in cassum. Tamquam gallina congregans pullos suos continere eos sub alis suis voluit: terrena videlicet nunc et domestica [Col. 1052B] avis factus, quodam corporis sui tamquam alarum operimento, calorem ut pullis suis vitae immortalis indulgens, et in volatum velut [(h) 1Kb] nova generatione producens. Pullis enim alia nascendi ratio est, [(i) 1Kb] alia volandi. Nam primum ovorum testis tamquam claustro corporis continentur: dehinc postea parentis sedulitate confoti, exeunt in volatum. Hujus igitur familiaris ac pene terrenae avis more, congregare eos intra se voluit: ut qui conditione nascendi editi jam fuissent, nunc alterius generationis ortu, et calore confoventis renati, in coeleste regnum tamquam pennatis corporibus evolarent. Quod quia noluerunt; domus eorum deserta et vacua relinquetur (v. 38), id est, indigni habitatione sancti Spiritus erunt. Sua enim domus, non Dei esse coeperunt: [Col. 1052C] et in contumacia infidelitatis manentes, usque in id tempus eum non videbunt, quo in Domini nomine revertentem, etiam invitae infidelitatis confessione benedicent (v. 39).



CAPUT XXV. De structura templi interrogantibus discipulis, et de his qui in tecto sunt, ne descendant tollere aliquid de domo; et qui in agro sunt, ne revertantur tollere tunicam suam, et de praegnantibus et nutrientibus.

1. Homo qui templum Dei aeternum.---Et egressus de templo ibat: et accesserunt discipuli ejus, ut ostenderent ei structuram templi (Matth. XXIV, 1). Post [(j) 1Kb] comminationem deserendae Jerusalem, tamquam commovendus [Col. 1053A] ambitione templi esset, magnificentia ei exstructionis 788 ostenditur. Qui ait destruenda omnia esse, et dispersis totius substructionis lapidibus diruenda. Templum enim aeternum ad habitationem sancti Spiritus consecrabatur: homo scilicet per agnitionem Filii et confessionem Patris et praeceptorum obedientiam Deo fieri [(a) 1Kb] dignus habitaculum.

2. Eversionis Jerusalem tempus ac signa. Simon Samaritanus.---Et cum secessisset in montem, adeuntes eum secreto discipuli interrogant quando haec fierent, quodve signum adventus sui et consummationis saeculi noscerent (v. 3). Et quia tria haec in unum quaesita sunt, distinctis et temporis et intelligentiae significationibus separantur. Respondetur igitur primum de civitatis occasu: et confirmantur veritate [Col. 1053B] doctrinae, [(b) 1Kb] ne quis fallax ignorantibus posset obrepere. Venturi enim etiam eorum tempore, qui se Christum essent nuncupaturi. Ut igitur fides pestifero mendacio detrahi posset, admonitio praecessit. Venit enim Samaritanus Simon diabolicis instructus et operibus et dictis: pluresque factorum miraculis depravavit. Et quia hoc in Apostolorum tempora conveniret; ait: Non est finis. Sed ne tunc quidem (supple, erit finis), cum gentes adversus se mutuo et regna concurrent, et fames ac terrae motus erunt: quia in his non universitatis hujus [(c) 1Kb] dissolutio est, sed dolorum initia, malis omnibus exinde coepturis. Confirmat igitur eos ad tolerantiam passionum, fugae, verberationis, interitus: et publicum in eos gentium odium propter nomen ejus. Atque his quidem [Col. 1053C] vexationibus multi turbabuntur, et tantis insurgentibus malis scandalizabuntur, et usque in mutuum odium excitabuntur. Et falsi prophetae erunt (ut Nicolaus unus ex septem diaconibus fuit), multosque ementita veritate pervertent: et abundante nequitia charitas frigescet. Sed usque in finem perseverantibus salus reservata est: ac tum per omnes orbis partes viris apostolicis dispersis, Evangelii veritas praedicabitur (Ibid. 4-13). Et cum universis fuerit cognitio sacramenti coelestis invecta, tum Jerusalem occasus et finis incumbet: ut praedicationis fidem, et infidelium poena et metus civitatis erutae consequatur. Haec igitur in eam, ut fuerant praedicta, perfecta sunt: et lapidatis, fugatis, peremptis Apostolis, fame, bello, captivitate consumpta est. Ac tum fuit [Col. 1053D] digna non esse, cum ejectis praedicatoribus Christi, indignam Dei praedicatione se praebuit.

3. Adventus Christi indicium. Antichristus cur abominatio desolationis.---Sequitur deinde et indicium [Col. 1054A] adventus futuri, cum abominationem desolationis stantem in loco sancto videbunt, tunc claritatis reditum intelligendum. Et de hoc quidem, beatissimo Daniele et Paulo praedicantibus, superfluum nos puto habere sermonem (Dan. IX, 27; II Thess. II, 4): de antichristi enim temporibus haec locutus est. Abominatio ex eo dictus, quod adversus Deum veniens honorem 789 sibi Dei vindicet: desolationis autem abominatio, quia bellis et caedibus terram cum piaculo desolaturus sit. Atque ob id a Judaeis susceptus loco sanctificationis [(d) 1Kb] insistet; ut ubi sanctorum precibus Deus invocabatur, illic ab infidelibus receptus Dei honore venerabilis sit.

4. Judaea cur deserenda.---Et quia proprius iste Judaeorum erit error, ut qui veritatem respuerunt, [Col. 1054B] suscipiant falsitatem; Judaeam deseri monet, et transfugere in montes (v. 16); ne admixtione plebis illius antichristo crediturae [(e) 1Kb] vis aut contagio afferatur; sed omnibus, qui tunc fideles erunt, tutiora futura sint deserta montium, quam [(f) 1Kb] frequentia Judaeae.

5. Qui in perfectionis apice, ne rerum terrenarum cupiditate descendat.---Quod autem ait: Et qui in tecto sunt, non descendant tollere aliquid de domo (v. 17): praeceptum istud secundum humanam intelligentiam rationem dicti factique non recipit. Qui enim in tecto est, et Judaeam sit relicturus, nisi descendens ex eo abire non poterit. Aut quae utilitas est, consistere in tecto, et non in domo manere? Sed frequenter admonuimus, proprietates verborum et locorum contuendas, [Col. 1054C] ut momenta praeceptorum coelestium consequamur. Tectum est domus fastigium, et habitationis totius celsa perfectio. Domus enim nulla dici poterit vel esse sine tecto. Qui igitur in consummatione domus suae, id est, in corporis sui perfectione constiterit, regeneratione novus, spiritu celsus, et divini muneris absolutione perfectus, non descendere in humiliora rerum saecularium cupiditate debebit, neque [(g) 1Kb] inferioribus corporis illecebris provocatus de tecti sui sublimitate decedere. Et qui in agro erit, non revertatur tollere tunicam suam (v. 18). Scilicet positus in operatione praecepti, non ad curas pristinas revertatur: neque aliqua corporis indumenta desideret, ob quae reversus, veterum exinde peccaminum, quibus antea contegebatur, erit [Col. 1054D] tunicam relaturus.

6. Nil homini nisi sua culpa malum. Praegnantes, animae peccatis graves.---Vae praegnantibus et nutrientibus (v. 19). Simpliciter quidem istud propter [Col. 1055A] moram fugae accipi potest: quia ventris onere impeditas, imminentem temporum ruinam effugere sit molestum. Sed quid conditio, sexus et generationis ordo commeruit? Nisi forte aetas illa mulierum, quae in illa tempora inciderint, proprie sit futura maledicta. Sed absit istud, ut quidquam sit, quod homini nisi sua culpa malum fiat. Non igitur de fetarum onere Dominum admonuisse credendum est, cum dicit: Vae praegnantibus: sed animarum peccatis repletarum ostendisse gravitatem, quae neque in tecto positae, neque in agro manentes repositae irae tempestatem vitare possint. Dolor enim praegnantes ex natura consequitur: et partus sine totius corporis vexatione non funditur. Quae ergo tales animae reperientur, in suo et onere et dolore continebuntur. [Col. 1055B] 790 Illis quoque vae erit quae nutrientur. Est infantia lacte depulsa non minus ad fugam inutilis, quam ea quae etiamnum lacte alatur. Et quomodo vae illi quae nutriatur; cum nihil intersit aetatis ac temporis, nutriri lacte, et decessisse de lacte? Sed perinde hic etiam infirmitatem animarum, quae ad cognitionem Dei tamquam lacte adhuc alantur ostendit: quae perfecti cibi virtute indigentes, tenui divinae cognitionis infirmoque gustatu imbuantur. Et idcirco vae ipsis erit: quia et ad effugiendum antichristum graves, et ad sustinendum imperitae, nec peccata effugerint, nec cibum veri panis acceperint.

7. Fuga in hyeme aut sabbato, quid.---Atque idcirco orare admonemur, ne vel hyeme fuga nostra [Col. 1055C] vel sabbato sit, id est, ne aut in peccatum frigore, aut in otio bonorum operum reperiamur: quia gravis vexatio incumbet et intolerabilis cunctis, nisi quod causa electorum Dei diebus illis sit brevitas afferenda, ut vim incumbentium malorum coarctatum digrassandi tempus exsuperet (Ibid. 20 et 21).

8. Pseudoprophetarum conatus. Aquilae, sancti. Adventus Christi locus ibi, ubi passionis.---Et quia in magna vexatione positis pseudoprophetae, tamquam praesentem in Christo opem sint indicaturi, multis in locis Christum esse atque haberi mentientur, ut in antichristi famulatum depressos vexatosque deducant; nunc in desertis esse dicentes, ut errore depravent; nunc in penetralibus asserentes, ut [(a) 1Kb] dominantis potestate concludant: sed se Dominus non [Col. 1055D] loco occulendum, nec a singulis contuendum esse profitetur; sed ubicumque et in conspectu omnium praesentem futurum modo fulguris, quod ab oriente elatum, lumen suum usque ad occidentis plagas spargit, [Col. 1056A] et undecumque micans ubicumque cernitur (Ibid. 22-27). Ac ne vel loci quidem ejus, in quo futurus esset, essemus ignari, ait: Ubicumque fuerit corpus, ibi congregabuntur aquilae (Ibid. 28). Sanctos de volatu spiritalis corporis aquilas nuncupavit: quorum, congregantibus angelis, conventum futurum in loco [(b) 6Kb] passionis ostendit. Et digne illic claritatis adventus exspectabitur, ubi nobis gloriam aeternitatis passione corporeae humilitatis operatus est.



791 CAPUT XXVI. De sole obscurato, luna et stellis. (De signo ficus, de diei adventus Domini incertitudine, de assumenais et relinquendis, et de vigilantia servanda. Haec absunt a mss.)

1. Gloriosus Christi adventus quando et qualis.[Col. 1056B] ---Statim autem post tribulationem dierum illorum sol obscurabitur, et reliqua (Matth. XXIV, 29). Gloriam adventus sui et claritatis reditum indicat obscuritate solis, defectione lunae, casu stellarum, virtutum coelestium motu, ostensione signi salutaris, lamentatione gentium cognoscentium filium hominis in Dei gloria, et ad collectionem sanctorum destinatione angelorum cum tubae, id est, jam publicae libertatis hortatu (v. 30 et 31). Sic erit de grano sinapis arbor ingens (Matth. XIII, 31): sic de lapide montis contrita imagine orbem terrae mons occupans (Dan. II, 34): sic civitas omnibus contemplabilis (Matth. V, 14 et 15): sic lucens universis lumen [(c) 1Kb] in ligno: sic ex humilitate mortis [(d) 1Kb] Dei gloria. Quarum omnium [Col. 1056C] rerum indicio, scire nos voluit tempus nostrae redemptionis, quo ex corruptione corporum in honorem spiritalis substantiae transferemur.

2. Ramus ficus antichristus. Qui frondescat.---Cognoscendi autem temporis signum in similitudine ficus arboris posuit (Matth. XXIV, 32): cujus cum ramus tener fuerit atque fronduerit, tum prope esse aestas, intelligitur. Sed longe alia natura et aestatis et arboris est. In veris (verni temporis) enim initiis intumescit: et non exiguum tempus est medium, inter id quod aestas ingruit, et arboris ramus tenerescit in frondes. Ex quo, non de arbore hoc dictum esse noscendum est. Et quidem jam superius de arboris istius proprietate tractavimus (c. 21, n. 8). Hujus etiam foliis Adam legimus indutum, et pudorem [Col. 1056D] conscientiae texisse, id est, tamquam peccati veste sub lege circumdatum. Ramus igitur ficus antichristus esse intelligitur, diaboli filius, peccati portio, legis assertor. Qui cum tenerescere coeperit atque [Col. 1057A] frondescere, tunc proxima esse aestas, id est, dies judicii sentietur. Frondescere autem quadam peccatorum exsultantium viriditate noscetur: erit enim tum flos criminosorum, et honor facinorosorum, et gratia profanorum: quibus tamen aestas, id est, calor aeterni ignis in proximo est.

3. Atque ut fides certa esset futurorum, amen dicendo professione veritatis, adjecit generationem nostram praeterire non posse, nisi universa ista transcurrerent, eaque quae firma existimantur, coelum videlicet et terram, non futura; verba autem sua non posse non esse: 792 quia illa ex conditione creationis suae, id est, profecta (mss. perfecta) de nihilo, habeant id in se necessitatis ut non sint; haec autem ex aeternitate deducta, id in se contineant virtutis ut maneant (Ibid. 34 et 35).

4. Finis temporum cur non definitus.---De fine autem temporum curam sollicitudinis nostrae ademit, diem illum dicens esse nemini cognitum, et non solum angelis, sed etiam sibi ignoratum (Ibid. 36). O divinae bonitatis inaestimabilem misericordiam! Numquid Deus pater cognitionem diei, celandi Filium proposito, abnegavit; cum dictum ab eo sit: Omnia mihi a patre meo tradita sunt (Matth. XI, 27)? Ergo non omnia sunt, si est aliquid quod negatur. Sed quia ad nos omnia a Patre accepta deveheret, Deique Verbum non tam futuri in se fidem contineat, quam facti; ideo extra definitionem dies posita est, ut largum licet Deus poenitentiae nobis tempus indulgens, incerti tamen metu semper nos sollicitos detineret; [Col. 1057C] et ipse, nulli loquendo voluntatem [(a) 1Kb] dandi hujus diei, nulla dicti sui definitione cohiberet, quia secundum diluvii tempus, in ipso vitae nostrae cursu omnia agentibus [(b) 1Kb] ac patientibus, magnus ille dies aderit (Matth. XXIV, 38).

5. Discretio fidelium et infidelium. Judaeorum creditororum et non crediturorum, haereticorum et catholicorum.---Quin etiam in assumendis fidelibus futurum esse discrimen ostendit, cum duobus in agro positis, assumatur unus, et alius relinquatur; et duabus molentibus, improbetur altera, et altera eligatur; et ex duobus qui in lecto erunt, adhaereat unus, alter deseratur. Infidelium enim et fidelium discrimen in relinquendis aliis et aliis assumendis docet. Dei enim ira ingravescente sancti (ut propheta ait) in [Col. 1057D] promptuariis recondentur; perfidi vero ad coelestis ignis materiem relinquentur (Matth. III, 12). Duos igitur in agro, duos populos, fidelium et infidelium, in saeculo tamquam in vitae hujus opere dies Domini deprehendet; separabuntur tamen, relicto alio, et [Col. 1058A] alio assumpto. De molentibus quoque par ratio est. Mola, opus legis est. Sed quia pars Judaeorum ut per apostolos credidit, ita per Eliam est creditura, et justificanda per fidem: ideo una per eamdem fidem boni operis apprehendetur, alia vero [(c) 1Kb] in infructuoso legis opere relinquetur, molens in cassum, et non factura coelestis cibi panem. Duo autem sunt in lecto, eamdem passionis dominicae requiem praedicantes: circa quam et haereticorum et catholicorum eadem atque una confessio est. Sed quia unitatem Patris et Filii, [(d) 1Kb] et communem eorum theotetam, quam deitatem nuncupamus, catholicorum veritas praedicabit, et eamdem rursum plurimis contumeliis haereticorum falsitas impugnabit; idcirco ex duobus in lecto alius relinquetur, et alius assumetur: quia fidem confessionis [Col. 1058B] utriusque in uno assumendo, et alio relinquendo, divini arbitrii judicium comprobabit.

793 6. Vigilantiae necessitas.---Atque ut ignorantiam illam diei omnibus taciti, non sine utilis silentii ratione esse sciremus; vigilare nos propter adventum furis admonuit, et orationum assiduitate detentos omnibus praeceptorum suorum operibus inhaerere (Matth. XXIV, 43). Furem enim esse ostendit diabolum, ad detrahenda ex nobis spolia pervigilem, et corporum nostrorum domibus insidiantem ut ea, incuriosis nobis et somno deditis, consiliorum suorum atque illecebrarum jaculis perfodiat. Paratos igitur esse nos convenit: quia diei ignoratio intentam sollicitudinem suspensae exspectationis exagitet.



CAPUT XXVII.[Col. 1058C] De servo fideli quem constituit dominus super familiam suam, de decem virginibus, de homine in peregre profecto, qui tradidit substantiam suam servis suis.

1. Praepositis praesertim vigilandum. Praepositi diligentis opus ac merces.---Quis namque est fidelis servus et prudens, quem constituit Dominus super familiam suam? etc. (Matth. XXIV, 45). Quamquam in commune nos ad indefessam vigilantiae curam adhortetur; specialem tamen populi principibus, id est, episcopis, in exspectatione adventuque suo sollicitudinem mandat. Hunc enim servum fidelem atque prudentem, praepositum familiae significat, commoda atque utilitates commissi sibi populi curantem. [Col. 1058D] Qui si dicto audiens et praeceptis obediens erit, id est, si doctrinae opportunitate et veritate infirma confirmet, disrupta consolidet, depravata convertat, et verbum vitae in aeternitatis cibum alendae familiae dispendat, atque haec agens hisque immorans deprehendatur; [Col. 1059A] gloriam a Domino tamquam dispensator fidelis et villicus utilis consequetur, et super omnia bona constituetur, id est, in Dei gloria collocabitur, [(a) 1Kb] quia nihil sit ultra quod melius sit (v. 47).

2. Negligentis vitia ac vindicta.---Quod si contuens longam Dei patientiam, quae in profectum humanae salutis extenditur; adversum conservos insolescet, et saeculi malis vitiisque se tradet, praesentium tantum curam in cultu ventris exercens: desperata [(b) 1Kb] die Dominus adveniet, eumque a bonis quae spoponderat dividet, portionemque ejus cum hypocritis in poenae aeternitate constituet, quia adventum desperaverit, quia mandatis non obtemperaverit, quia praesentibus studuerit, quia vita gentium vixerit, quia desperatione judicii commissam sibi [Col. 1059B] familiam fame, siti, caede vexaverit (Ibid. 48-51).

794 3. Cur Moyses Decalogum duabus tabulis accepit. ---Tunc similabitur regnum coelorum decent virginibus, et reliqua (Matth. XXV, 1). Ex dictis superioribus ratio quoque hujus sermonis intelligi potest. De die enim magno Domini omnis est sermo, quo occulta humanarum cogitationum divini judicii cognitione prodentur, et vera exspectati Dei fides non ambiguae spei meritum consequetur. Absolute enim in quinque prudentibus et in quinque fatuis, fidelium atque infidelium est constituta divisio: quo exemplo Moyses decem verba duabus tabulis conscripta acceperat. Necesse enim erat, omnia ea in utraque conscribi: et duplex pagina, inter proprietatem dexterae ac sinistrae, divisionem sub uno licet testamento bonorum malorumque signabat.

4. Parabolae virginum brevis et acuta expositio.---Sponsus atque sponsa, Dominus noster est in corpore Deus. Nam ut Spiritus carni (supple, sponsus), ita Spiritui caro sponsa est. Denique tuba excitante, sponso tantum obviam [(c) 1Kb] proditur; erant enim jam ambo unum; quia in gloriam spiritalem humilitas [Col. 1060A] carnis excesserat. Primo autem progressu, vitae hujus officiis, occurrere in resurrectionem quae est a mortuis praeparamur. Lampades igitur, animarum splendentium lumen est, quae sacramento baptismi splenduerunt. Oleum, boni operis est fructus. Vasa, humana sunt corpora, intra quorum viscera thesaurus bonae conscientiae recondendus est. Vendentes sunt hi, qui misericordia fidelium indigentes, reddunt ex se petita commercia, indigentiae suae scilicet satietate, boni operis nostri conscientiam [(d) 1Kb] veneuntes. Haec enim indefessi luminis copiosa materies est, quae misericordiae fructibus et emenda est et recondenda. Nuptiae, immortalitatis assumptio est, et inter corruptionem atque incorruptionem ex nova societate conjunctio. Mora sponsi, poenitentiae tempus est. [Col. 1060B] Exspectantium somnus, credentium quies est, et in poenitentiae tempore mors temporaria universorum. Nocte media clamor, cunctis ignorantibus tubae vox est, Domini praecedentis adventum, et universos ut obviam 795 sponso exeant excitantis. Lampadum assumptio, animarum est reditus in corpora: earumque lux, conscientia boni operis elucens, quae vasculis corporum continetur.

5. In adventu Christi neminem juvabunt aliena merita. Jam poenitentiae nullum tempus.---Prudentes virgines hae sunt, quae opportunum in corporibus operandi tempus amplexae, in primum se occursum adventus dominici praeparaverint. Fatuae autem, quae dissolutae ac negligentes, praesentium tantum sollicitudinem habuerint; et immemores promissorum [Col. 1060C] Dei, in nullam se spem resurrectionis extenderint. Et quia prodire obviam fatuae exstinctis lampadibus non possunt? deprecantur eas quae prudentes erant, ut oleum mutuentur (v.. 8). Quibus responderunt, non posse se dare, quia non sit forte quod omnibus satis sit (v. 9): alienis scilicet operibus ac meritis [(e) 3Kb] neminem adjuvandum, quia uniquique lampadi suae [Col. 1061A] emere oleum sit necesse. Quas hortantur ut redeant ad emendum: si vel sero praeceptis Dei obsequendo, cum lampadum luce sponsi dignae efficiantur occursu. Quibus morantibus, sponsus ingressus est; atque una cum eo in nuptias sapientes, quae comparato lampadum lumine operiebantur, introeunt, id est, in coelestem gloriam sub ipso statim adventu dominicae claritatis incedunt (v. 10). Et quia jam poenitentiae nullum est tempus, fatuae accurrunt, aperiri sibi aditum rogant. Quibus respondetur a sponso, quia nescio vos (v. 12). Non enim in officio advenientis adfuerant, neque ad vocem tubae excitantis occurrerant, neque introeuntium comitatui adhaeserant: sed morantes et indignae, introeundi ad nuptias tempus amiserant.

6. Talenta secundum fidei mensuram distributa.---[Col. 1061B] Sicut enim homo peregre proficiscens, vocavit servos suos, et tradidit illis substantiam suam, et reliqua (v. 14). Divisio pecuniae inaequalis est: sed non ad dividentem referenda diversitas est; ait enim, unumquemque secundum virtutem suam accepisse. Ergo in quantum quis capax esset accepit: et extra moderantis arbitrium est, quod erat in jure sumentis. Patremfamilias, 796 se ipsum esse significat. Peregrinationis tempus poenitentiae spatium est: quo in coelis a dextris Dei assidens, potestatem universo generi humano fidei atque operationis evangelicae permisit. Igitur unusquisque secundum fidei suae mensuram talentum, id est, Evangelii praedicationem a praedicante suscepit. Haec enim incorrupta substantia [Col. 1061C] est, hoc Christi patrimonium aeternis haeredibus reservatum.

7. Cui quinque talenta.---Sed servus ille, qui quinque talenta accepit (v. 20), populus ex lege credentium est: ex qua profectus, meritum ipsius recte probeque [(a) 1Kb] perfuncta evangelicae fidei operatione duplicavit. In ratione autem ponenda judicii examen est, quo coelestis verbi usus, et reditus dispensati talenti postulatur. Igitur cui erant quinque commissa, Domino reverso de quinque decem obtulit: talis scilicet in fide repertus, qualis in lege, qui decem verborum [Col. 1062A] quinque libris Moysi praeceptorum obedientiam per gratiam evangelicae justificationis expleverit. Igitur jubetur in gaudium Domini introire, id est, in honorem gloriae Christi recipitur (v. 21).

8. Cui duo.---Ille vero servus, cui duo talenta commissa sunt (v. 22), gentium populus est, fide atque confessione et Filii justificatus et Patris, [(b) 1Kb] et Dominum nostrum Jesum Christum Deum atque hominem et Spiritu et carne confessus. Nam et corde fides, et ore confessio est. Haec ergo huic sunt duo talenta commissa. Sed ut prior ille omne sacramentum in quinque talentis, id est, in lege cognoverat, idque ipsum fide Evangelii duplicaverit: ita iste incremento duum talentorum, [(c) 1Kb] idque operatione promeruit. Ratione ac reditu dissimili, par tamen a [Col. 1062B] Domino munus amborum est; ut gentium fidem exaequatam credentium ex lege scientiae nosceremus. Nam collaudatione eadem jubetur in gaudium Domini introire (v. 23). Est autem duplicatio sumptae pecuniae, operationem fidei addidisse, et quae opinione crediderant, rebus factisque gessisse.

9. Cui unum talentum.---Qui vero unum talentum accepit, et in terra recondidit (v. 24), populus est in lege persistens, totus carnalis et stupidus, et nihil spiritale intelligens, et quem virtus praedicationis evangelicae non subeat, sed propter invidiam salvandarum gentium, in terra acceptum talentum absconderit; neque ipse utens, neque utendum aliis dispenset, sed sufficere sibi legem existimet ad salutem. Atque ideo cum ab eo ratio expostularetur, ita ait: [Col. 1062C] Timui te (v. 25), tamquam per reverentiam ac metum veterum praeceptorum, usu evangelicae libertatis abstineat dicatque: Ecce quod tuum est, velut in his quae a Domino praecepta sunt fuerit immoratus.

10. In terra abscondere quid.---In terra vero talentum abscondere hoc 797 est, novae praedicationis gloriam sub obtrectatione corporeae passionis occulere. Qui cum Christum Dominum ad salutem gentium missum fuisse non possit abnuere (nam et adventus et passio ejus ex lege est), obtemperare tamen Evangeliis ipse noluerit. Ait enim: Scio quia [Col. 1063A] homo durus es, metis ubi non seminasti, et colligis ubi non sparsisti (v. 24). Rerum praesentium natura non fert messem esse sine semine, et colligi quae sparsa non fuerint: sed totus spiritalis hic sermo est. Diximus enim hunc populum esse de lege, non ignorantem Domini adventum et gentium salutem; sed infidelem: quippe cum sciat metendos illic justitiae fructus, ubi lex sata non sit, et colligendos ex gentibus, qui non ex Abrahae sint stirpe dispersi: et idcirco durus hic homo sit, scilicet sine lege justificaturus, sine dispersione collecturus, et sine satione messurus.

11. Quanta culpa. Quae hujus culpae vindicta.---Atque ideo hoc magis sine venia erit, cur praedicationem occuluerit, et commissum sibi talentum suffoderit, [Col. 1063B] cum scire messurum esse sine semine, et collecturum esse quae non sparsisset: sed potius oportuisse eum nummulariis dare, id est, universo generi hominum, quod saeculi negotiis occupetur, usum crediti sibi talenti communicare, Domino reditus ejus a singulis postulaturo. Ob quam culpam talentum ab eo non tam Evangelii, quod suffoderat, quam legis aufertur, eique qui quinque duplicaverit datur, Domino dicente: Omni enim habenti dabitur, et abundabit: qui autem non habet, etiam quod habet auferetur ab eo (v. 29). Potest quidem habens abundare; quia facile est, per incrementum vel munificentiae vel laboris, opulentum posse ditescere: sed quo modo non habens habebit ad damnum? Hoc ideo, quia habentibus usum evangeliorum, etiam [Col. 1063C] legis honor redditur: non habenti autem fidem Christi, etiam quod ex lege habere sibi videbatur honoris, aufertur.



CAPUT XXVIII. De adventu filii hominis venientis in majestate sua.

1. Malorum et bonorum discretio in judicio.---Cum autem venerit filius hominis in majestate sua, et omnes angeli cum eo, et reliqua (Matth. XXV, 31). Omnem ipse sermonis hujus rationem absolvit. De judicii enim tempore adventuque commemorat, quo fideles ab infidelibus separabit, atque ab infructuosis fructuosa discernet, haedos videlicet ab agnis, et in dextera ac sinistra collocans unumquemque, digna aut bonitatis aut malitiae suae sede constituet: [(a) 1Kb] indicans [Col. 1063D] se in minimis suis, id est, iis qui sibi 798 cum humilitatis suae exspectatione famulentur, et esurientibus ali, et sitientibus potari, et peregrinantibus confoveri, et nudis contegi, et infirmis visitari, et sollicitis consolari (v. 40). Ita enim in universorum [Col. 1064A] fidelium corporibus mentibusque transfunditur, ut haec [(b) 1Kb] humanitatis officia, aut gratiam suam impensa mereantur, aut offensam negata commoveant.

2. Post quem sermonem, quo se venturum in reditu claritatis ostenderat, nunc passurum esse se admonet (Matth. XXVI, 1): ut sacramentum crucis admixtum esse gloriae aeternitatis agnoscerent. Sumitur inter haec perimendi ejus a Judaeis consilium: et congregatis principibus sacerdotum, occasio tanti facinoris exspectatur (v. 4).



CAPUT XXIX. De muliere, quae accessit ad Jesum in domum Simonis leprosi habens alabastrum unguenti pretiosi.

1. Cum autem esset Jesus in Bethania in domo Simonis [Col. 1064B] leprosi, accessit ad eum mulier habens alabastrum unguenti pretiosi, et reliqua (Matth. XXVI, 6 et 7).Sub ipso tempore passionis non ex nihilo est, ut mulier unguentum pretiosum recumbentis Domini capiti infuderit: dehinc ut discipuli irascerentur, et dicerent vendi istud potius in usum pauperum debuisse (v. 8 et 9): tum ut Dominus et mulieris factum comprobaret, et aeternam cum praedicatione Evangelii operis hujus esse memoriam sponderet: postremo ut post id Judas ad vendendam salutem ejus erumperet.

2. Mulier ungens Christum, plebs gentium. Discipulorum pro Israel favor. Pauperes, Judaei fidei indigi. ---Mulier haec in praefiguratione gentium [(c) 1Kb] plebis est, quae in passione Christi gloriam Deo reddidit. [Col. 1064C] Caput enim ejus perunxit: caput autem Christi Deus est. Nam [(d) 1Kb] unguentum boni operis est fructus. Et propter corporis curam mulierum sexui maxime gratum est. Igitur omnem curam corporis sui, et totum pretiosae mentis affectum in honorem Dei laudemque transfudit. Sed discipuli favore salvandi Israelis, ut saepe numero, commoventur: vendi hoc in usum pauperum [(e) 1Kb] debuisse. Sed neque mulier haec venale unguentum circumferebat. Et pauperes, fidei indigos instinctu prophetico [(f) 1Kb] nuncupaverunt. Atque hanc gentium fidem emi potius ad salutem egeni hujus populi debuisse. Quibus Dominus ait, plurimum esse temporis, quo habere curam pauperum possent; caeterum non nisi ex praecepto suo salutem gentibus posse praestari, quae secum infuso mulieris hujus unguento [Col. 1064D] sint consepultae (v. 11 et 12): quia regeneratio non nisi commortuis in baptismi professione redhibetur. 799 Et idcirco ubi praedicabitur hoc Evangelium, narrabitur opus ejus (v. 13): quia cessante Israel, Evangelii gloria fide gentium praedicatur. Qua [Col. 1065A] aemulatione in Judae persona Israel profanus accensus, omni odio ad exstinguendum nomen Domini incitatur.



CAPUT XXX. De die prima azymorum, in qua accesserunt discipuli ad Jesum, dicentes: Ubi vis paremus tibi comedere pascha?

1. Christianum nomen quando indultum.---Prima autem [(a) 1Kb] die azymorum accesserunt discipuli ad Jesum, dicentes: Ubi vis paremus tibi pascha manducare? et reliqua (Matth. XXVI, 17). Discipuli ire ad quemdam hominem jubentur, et ei dicere quod cum eo Dominus pascha cum discipulis facere vellet. Qui praeceptis obtemperaverunt, et pascha paraverunt (v. 19). Sed oportuerat eos scire quo pergerent, et de hominis nomine edoceri. Alioquin incerti ad quem [Col. 1065B] mitterentur, quomodo missi quae praecepta fuerant, exsequerentur? Verum sermo prophetiae, rerum praesentium effectibus admiscetur. Hominem enim, cum quo pascha celebraturus esset, non nominat. Nondum enim Christiani nominis honor credentibus erat praestitus, qui vere sunt Deum mentis ac fidei oculis contuentes: ut cum eo pascha Domini Apostolos praeparare sciremus, cui in tempore Domini novum nomen esset addendum.

2. Judas corpus Christi non sumpsit.---Post quae Judas proditor indicatur, [(b) 1Kb] sine quo pascha accepto calice et fracto pane conficitur: dignus enim aeternorum sacramentorum communione non fuerat. Nam discessisse statim hinc intelligitur, quod cum turbis reversus ostenditur. Neque sane bibere cum Domino [Col. 1065C] poterat, qui non erat bibiturus in regno: cum universos, tunc bibentes ex vitis istius fructu, bibituros secum postea polliceretur (v. 29). Hymnoque dicto, in montem reversi sunt (v. 30). Consummatis scilicet universis divinorum mysteriorum virtutibus, gaudio et exsultatione communi in coelestem gloriam efferuntur.

3. Petri in Christum affectus.---Futurae quoque eos infirmitatis admonuit, et nocte eadem omnes metu atque infidelitate turbandos (v. 31). Cujus rei fides etiam auctoritate prophetiae veteris continebatur, percusso pastore oves esse spargendas (Zach. XIII, 7): se tamen resurgentem in Galilaeam praecessurum esse, ut infirmitatem eorum sponsione reditus sui consolaretur (Matth. XXVI, 32). Sed Petrus pro fidei suae calore respondit, caeteris licet scandalizantibus [Col. 1065D] (passive), numquam se scandalizaturum. In tantum enim et affectu et charitate Christi efferebatur (v. 33), ut et imbecillitatem 800 carnis suae, et fidem verborum Domini non contueretur: quasi vero dicta ejus efficienda non essent. Cui ait: Priusquam gallus cantet, ter me negabis (v. 34). Sed tam [Col. 1066A] ille, quam caeteri ne mortis quidem metu decessuros se de confessione nominis sui pollicentur: ad omnem enim se ministerii constantiam, intrepida fidei voluntate firmaverant.



CAPUT XXXI. Cum venit Jesus in agrum qui dicitur Gethsemani, et dicit discipulis suis, Sedete donec eam illuc orare, et de tristi anima sua usque ad mortem, de calice si possibile est transire a se, de spiritu prompto et carne infirma; et rursum, Pater, non potest hic calix transire nisi illum bibam? fiat voluntas tua.

1. Tunc venit cum illis Jesus in agrum, qui dicitur Gethsemani, et dicit discipulis suis, Sedete hic donec eam illuc orare, et reliqua (Matth. XXVI, 36). Fidem discipulorum, et constantiam devotae sibi voluntatis [Col. 1066B] acceperat: sed et turbandos et diffisuros sciebat. Quos considere in loco jubet, dum progrederetur orare. Et assumpsit Petrum, Jacobum et Joannem Zebedaei filios. Quibus assumptis, tristis esse moestusque coepit: et ait tristem animam suam usque ad mortem esse (v. 37, 38).

2. Divinitati Christi tristitiam, metum, etc., tribuentium opinio confutatur.---Aliquorum [(c) 1Kb] ea opinio est, quod cadere propter se moestitudo in Deum potuerit, eumque futurae passionis metus fregerit: quia dixerit, Tristis est anima mea usque ad mortem (v. 38); et illud, Pater, si possibile est, transeat a me calix iste (v. 39); et rursum, Spiritus quidem promptus est, caro autem infirma (v. 41); et [(d) 1Kb] ad postremum bis idipsum, Pater, si non potest hic calix transire, [Col. 1066C] nisi illum bibam, fiat voluntas tua (v. 42). Volunt enim ex infirmitate corporis aerumnam Spiritui adhaerere: ac si virtutem illam incorruptae substantiae, imbecillitatis suae sorte assumptio carnis infecerit, et aeternitas naturam fragilitatis acceperit. Quae si ad metum tristis est, si ad dolorem infirma, si ad mortem trepida; jam et corruptioni subdita erit, et incidet in eam totius infirmitatis affectio. Erit ergo quod non erat, de angore moesta, de timore sollicita, de dolore perterrita: ac sic aeternitas demutata in metum, si potest esse quod non erat, potuit [(e) 1Kb] perinde hoc 801 quod in ea est aliquando non esse. Deus autem sine mensura temporum semper est: et qualis est, talis aeternus est. Aeternitas autem in infinito manens, ut in his quae fuerant, ita in illis quae consequentur [Col. 1066D] extenditur: semper integra, incorrupta, perfecta, praeter quam nihil, quod esse possit, extrinsecus sit relictum. Non ipsa in aliquo, sed intra eam cuncta: potens ita largiri nobis ipsa quod suum est, ut sibi nihil de eo quod sit largita decedat.

3. Quinam opinionis hujus auctores.---Sed eorum [Col. 1067A] omnis hic sensus est, ut opinentur metum mortis in Dei filium incidisse qui asserunt non de aeternitate esse prolatum neque de infinitate paternae substantiae exstitisse, [(a) 1Kb] sed ex nullo per eum qui omnia creavit effectum: ut assumptus ex nihilo sit, et coeptus ex opere, et confirmatus ex tempore. Et ideo in eo doloris anxietas, ideo [(b) 1Kb] Spiritus passio cum corporis passione, ideo metus mortis: ut qui mortem timere potuit, et mori possit; qui vero mori potuit, licet in futurum erit (subaud. aeternus), non tamen per eum qui se genuit ex praeterito sit aeternus. Qui [(c) 1Kb] si per fidem vitaeque probitatem capaces Evangeliorum esse potuissent, scirent Verbum in principio Deum, et hoc a principio apud Deum, et natum esse ex eo qui erat, et hoc in eo esse qui natus est, [Col. 1067B] quod is ipse est penes quem erat [(d) 1Kb] ante quam nasceretur: eamdem scilicet aeternitatem esse et gignentis et geniti. Mori igitur nihil in Deo potuit, neque ex se metus Deo ullus est. In Christo enim Deus erat mundum reconcilians sibi (II Cor. V, 19).

4. Tristitia Christi non de se, sed de discipulis orta est.---Sed introspiciendus omnis hic sermo est, ut quia moestum fuisse Dominum legimus, causas moestitudinis reperiamus. Admonuerat superius, omnes scandalizaturos. Petrus de se confidens responderat, etiamsi caeteri perturbarentur, se non commovendum: quem Dominus etiam ter negaturum esse respondit. Sed et ille et caeteri omnes discipuli, ne si in ipsa quidem morte positi sint, pollicentur sese negaturos. Et procedens, jussit discipulos suos consedere [Col. 1067C] dum oraret. Assumptisque Petro et Jacobo et Joanne coepit tristis esse. Ergo non ante tristis est quam assumit, et omnis [(e) 1Kb] metus illis esse coepit assumptis: atque ita non de se orta est, sed de his quos assumpserat, moestitudo. Et quidem recordandum est, non alios hic assumptos fuisse, quam ipsos illos, quibus venturus in regno suo filius hominis ostensus est, tum cum assistentibus in monte Moyse et Elia, toto aeternae gloriae suae honore circumdatus est (Matth. XVII, 1 et seqq.). Sed 802 quae tunc assumendorum eorum, eadem et nunc fuit causa.

5. Tristitia Christi usque, non ob mortem. Blasphemiam in Spiritum Christus timet suis.---[Col. 1068A] Denique ait, Tristis est anima mea usque ad mortem. Numquid ait, Tristis est anima mea propter mortem (V. lib. X de Trinit. num. 36)? Certe non ita. Nam si de morte erat metus, ad eam utique referri per quam erat debuit. Sed aliud est usque in id, aliud ob id metuere. Et causam non facit quidquid in fine est, quia usque in id quod ab altero coeptum sit differatur. Superius igitur dixerat, Scandalum patiemini in me in ista nocte (Matth. XXVI, 31). Sciebat exterrendos, fugandos, negaturos: sed quia Spiritus blasphemia nec hic nec in aeternum remittitur, metuebat ne se Deum abnegarent, quem caesum et consputum et crucifixum essent contemplaturi. Quae ratio servata in Petro est, qui cum negaturus esset, ita negavit: Non novi hominem (Ibid., 72): quia dictum aliquid in [Col. 1068B] filium hominis remittetur. Tristis ergo est usque ad mortem. Non itaque mors, sed tempus mortis in metu est: quia post eam resurrectionis virtute fides esset firmanda credentium.

6. Sequitur illud: Sustinete et vigilate mecum. Et progressus procidit in faciem suam orans (Ibid., 38, 39). Manere secum pervigiles admonet. Sciebat enim ingravante diabolo fidem eorum consopiendam: et parem secum vigilantiam imperat, quibus eadem passio immineat.

7. Transitum calicis non sibi, sed suis deprecatur. ---Deinde orat: Pater meus, si possibile est, transeat a me calix iste: sed tamen non sicut ego volo, sed sicut tu vis. Transire a se calicem rogat. Numquid ait, Transeat me calix iste? haec enim futura erat pro se [Col. 1068C] timentis oratio. Sed aliud est, ut se transeat, aliud ut a se transeat deprecari. In eo enim quod se transit, ipse ille a molestia [(f) 1Kb] transeuntis excipitur: qui autem ut a se transeat rogat, non ut ipse praetereatur orat, sed ut in alterum id quod a se transit excedat. [(g) 1Kb] Numquid possibile erat non pati Christum? Atquin jam a constitutione mundi sacramentum hoc in eo erat nostrae salutis ostensum. Numquid pati ipse nolebat? Atquin superius fundendum in remissionem peccatorum corporis sui sanguinem consecraverat (Ibid., 28). Quomodo ergo ait, Pater, si possibile est? et quomodo, Non sicut ego volo, sed sicut tu vis? Totus igitur super his qui passuri erant metus [Col. 1069A] est: atque ideo, quia non est possibile se non pati pro his rogat qui passuri post se erant, dicens, Transeat calix a me, id est, quomodo a me bibitur, ita ab his bibatur, sine spei diffidentia, sine sensu doloris, sine metu mortis.

8. Patiendi virtutem eis flagitat.---Ideo autem si possibile est; quia et carni et sanguini horum gravis terror est, et difficile est eorum acerbitate corpora humana non vinci. 803 Quod autem ait, Non sicut ego volo, sed sicut tu vis: vellet quidem eos non pati, ne forte in passione diffidant, sed cohaereditatis suae gloriam sine passionis difficultate mereantur. Non ergo [(a) 1Kb] ut non patiantur rogat, dicens, Non ut ego volo: sed ut, ait, quod Pater vult, bibendi calicis in eos ex se transeat firmitudo: quia ex voluntate ejus [Col. 1069B] non tam per Christum [(b) 1Kb] vinci diabolum, quam etiam per ejus discipulos oportebat.

9. Metus Christi causa, infirmitas nostra.---Post quae ad discipulos redit, et dormientes deprehendit: et Petrum coarguit cur secum una saltem hora non [(c) 1Kb] vigilet (v. 41). Petrum ideo ex tribus, quia prae caeteris non se scandalizaturum fuerat gloriatus. Superioris autem metus sui indicat causas, dicens, Orate ne intretis in tentationem (v. 41). Hoc erat igitur quod volebat; et ideo in oratione tradiderat, Non inducas nos in tentationem, ne quid in nos infirmitati carnis liceret (Matth. VI, 13). Cur autem ne in tentationem venirent orare eos admonuisset, ostendit dicens, Spiritus quidem promptus, caro autem infirma, non utique de se: ad eos enim hic sermo [Col. 1069C] conversus est. Aut quomodo nunc de se spiritus promptus, si superius tristis est anima usque ad mortem? Sed vigilari praecipit et orari, ne in tentationem incidant, ne infirmitati corporis succumbant: et idcirco si possibile est ut a se transeat calix orat, quia bibendi ejus caro omnis infirma sit.

10. Passio Christi virtutem nobis contulit patiendi. ---Rursum vero discedens oravit, dicens, Pater, [(d) 1Kb] non potest transire calix iste nisi illum bibam? fiat voluntas tua (Ibid., 42). Passuris discipulis per fidei justificationem, omnem in se corporis nostri infirmitatem assumpsit: crucique secum universa ea quibus [(e) 1Kb] infirmabamur affixit. Ideo peccata nostra portat, et pro nobis dolet: quia fidei in nobis calore fervente, cum adversum diabolum passionis bello sit decertandum, omnes imbecillitatum nostrarum dolores cum corpore ejus et passione moriuntur. Et ideo transire ab eo calix non potest, nisi illum bibat: [Col. 1070A] [(f) 1Kb] quia pati nisi ex ejus passione non possumus.

11. Discipulorum somnus et variae Christi allocutiones quid significent.---Verum quod iterum reversus reperit dormientes; ostendit absentiae suae tempore plures quodam fidei somno detinendos. Sed rursum oravit, idem repetens: reversusque, qui vigilare jusserat, qui consopitos objurgaverat, ait, Dormite jam et requiescite (v. 45). Post orationem frequentem, post discursus recursusque multiplices, metum demit, securitatem reddit, in requiem adhortatur, voluntatem Patris jam de nobis securus exspectat, dicens, Fiat voluntas tua: quia transiturum in nos calicem bibens, infirmitatem corporis nostri, et timoris sollicitudinem, et ipsum dolorem mortis [Col. 1070B] absorberet. Quod autem ad eos revertens, dormientesque 804 reperiens, primum reversus objurgat, secundo silet, tertio quiescere jubet: ratio ista est, quod primum post resurrectionem dispersos eos et diffidentes ac trepidos [(g) 1Kb] reprehendet: secundo misso Spiritu paracleto, gravatis ad contuendam Evangelii libertatem oculis, visitabit. Nam aliquandiu legis amore detenti, quodam fidei somno occupati sunt. Tertio vero, id est claritatis suae reditu, securitati eos quietique restituet.



CAPUT XXXII. De Juda, qui erat unus de duodecim discipulis, veniente ad Jesum cum plurima turba ut eum traderet; de gladio quem jussit Petro convertere in locum suum.

1. In Christum nulla potestas nisi quam dederit.---[Col. 1070C] Et adhuc eo loquente [(h) 1Kb] ecce Judas unus de duodecim venit, et cum eo plurima turba (Matth., XXVI, 47-49). In his omnibus passionis est ordo. Sed in osculo Judae haec fuit [(i) 1Kb] ratio: ut doceremur inimicos omnes, eosque quos sciremus desaevituros in nos esse, diligere. Osculum enim ejus Dominus non respuit. Quod autem ait Judae, fac quod facis [(j) 1Kb] traditionis suae potestatem sub verbi hujus conditione permittit. Nam qui juris sui habebat adversum traditores advocare [(k) 1Kb] duodecim millia legionum angelorum, longe facilius unius hominis et consiliis et artibus potuisset occurrere (v. 53). Denique Pilato ait: Non haberes in me potestatem, nisi data tibi esset (Job. XIX, 11). Dat igitur in se potestatem dicendo: Fac quod facis (Joan. XIII, 27): scilicet quia voluntatis crimen pro facti pensatur invidia, re perageret quod voluntate [(l) 1Kb] jam faceret.

2. Qui gladio utens gladio peribit.---Unus autem [Col. 1071A] ex his, qui erant cum eo gladium exserens, servo principis sacerdotum aurem abscidit: eique Dominus ait: Converte gladium tuum in locum suum. Omnes enim, qui gladio utuntur, gladio peribunt (Matth. XXVI, 51, 52). Ergo hic ipse jam judicatus est, quia gladio utens gladio interibit? Sed non omnibus gladio utentibus mors solet esse per gladium. Nam plures aut febris aut alius accedens casus absumit, qui gladio aut judicii officio aut resistendi latronibus necessitate sint usi. Igitur ab apostolo servo principis sacerdotum auricula desecatur: populo videlicet sacerdotio servienti, per Christi discipulum inobediens auditus exciditur, et ad capacitatem veritatis hoc quod erat inaudiens amputatur. 805 Turba autem omnis adversus Dominum gladiis armata processerat. Recondi gladium praecepit: quia eos non humano, sed oris sui gladio esset perempturus. Caeterum si secundum sententiam ejus omnis gladio utens, gladio perimeretur; recte ad necem eorum gladius exserebatur, qui eodem utebantur ad facinus.

3. Sacerdotis confessio. Vestis discissio.---[Col. 1071B] Reliqua vero gestorum ordinem habent. Falsi testes conquisiti: sacerdos ejus ipsius, in qua gloriabatur, legis ignarus, etiam sacramento an ipse Christus esset fidem quaerens: quasi occulte de eo lex prophetaeque loquerentur. Quin etiam is ipse Christum est confessus invitus, Domino dicente: Tu dixisti. Cujus majestate audita vestem sibi discidit, ipsum videlicet quo contegebatur velamentum legis abrumpens. In palmis vero atque sputis, ad consummandam hominis humilitatem, universa in eum contumeliarum genera exercebantur (Ibid., 59-67).

4. Petri negatio.---Diligenter autem contuendum est, qua conditione Petrus negaverit: quanquam de hoc superius tractatum est. Nam primo ait, non se intelligere quid diceret: sequenti, non se ei adhaesisse: tertio vero, se hominem non nosse. Et vere [(a) 2Kb] prope jam sine piaculo hominem negabat, quem Dei filium primus agnoverat: tamen quia ex infirmitate [Col. 1071C] carnis vel ambiguus extitisset, amarissime flevit, recolens trepidationis istius culpam se nec admonitum potuisse vitare (Ibid., 70-75).

5. Judae poenitentia ementium arguit infidelitatem. ---Traditur deinde Pilato gentium judici. Non enim judicari reus poterat ex lege, ipse sine dolo atque peccato. Tunc videns Judas, qui eum tradidit, quoniam damnatus est, et caetera (Matth., XXVII). Judas agens poenitentiam, pretium sanguinis Christi reddidit sacerdotibus: ut licet ipse venditi sanguinis justi auctor esset, tamen ementium infidelitatem ipsa professio vendentis argueret. Qui responderunt, quid ad nos? Tu videris (v. 4). Professio audax atque caeca est. Emisse se justi sanguinem audiunt, et extra judicii reatum futuros esse se credunt: cum tamen dicendo: Tu videris, facinus ipsum in vendente constituant, contra autem vendentis testimonio scelus ementium confirmetur. Secedens itaque suspendit se damnato Christo (v. 5). Ita mortis Judae tempus est comparatum ut sub passione Domini [Col. 1071D] commotis infernis supernisque omnibus et revulsis, et in oblivionem officii sui universorum elementorum [Col. 1072A] procuratione stupefacta, nec inter mortuos visitaretur, nec inter vivos post resurrectionem haberet poenitentiae facultatem.

6. Emptio agri figuli de pretio Christi plena mysteriis. ---De argenteis vero redditis (Ibid., 6), quia pretium 806 sanguinis esset, neque in [(b) 9Kb] corbanan, id est, in oblationum pecunia admisceri liceret, consilio inito emitur ager figuli, et in sepulturam peregrinorum deputatur. Magnum in hoc prophetiae sacramentum [(c) 1Kb] et in factis iniquitatis miraculi plena meditatio. Figuli opus est de luto vasa formare: cujus in manu sit, ex luto eodem vas aut idipsum aut pulchrius reformare. Agrum autem saeculum nuncupari, ipsis Domini nostri verbis continetur (Matth. XIII, 38). Christi ergo pretio saeculum emitur, id est, universitas ejus acquiritur, et in sepulturam peregrinorum atque inopum deputatur. Nihil hinc pertinet ad Israel, et totus hic saeculi empti usus alienis est: his videlicet, qui in pretio Christi sanguinis sepelientur, quo universa sunt empta. Omnia enim a Patre [Col. 1072B] accepit, quae in coelis et quae in terra sunt (Matth. XXVIII, 18): et ideo hic ager figuli est, quia Dei omnia sunt, cujus in manu sit, nos ut velit tamquam figulus reformare. In hoc igitur agro Christo commortui et consepulti, hujus peregrinationis nostrae aeternam requiem sortiemur. In cujus rei fidem Jeremiae prophetia subditur, ut in facti istius opere tanto ante divinae vocis auctoritas ostenderetur (Matth. XXVII, 9).

7. Cur sacerdoti: Tu dixisti, Pilato: Tu dicis, responsum est.---Interroganti autem Pilato, an ipse esset rex Judaeorum, respondit: Tu dicis. Sed quam diversus sermo est, qui fuerat ad sacerdotem? Illi enim quaerenti, an ipse Christus esset, dixerat: Tu dixisti (Matth. XXVI, 64). Hoc ideo, quia lex omnis venturum Christum praedicaverat, respondetur tamquam de praeteritis sacerdoti, quia semper venturum Christum ex lege [(d) 1Kb] ipse dixisset. Huic vero legis ignaro, interroganti an ipse esset rex Judaeorum, dicitur: [Col. 1072C] Tu dicis: quia per fidem praesentis confessionis salus gentium est, et quod hoc de se ille qui antea ignorabat loquatur, quod hi negent qui antea loquebantur.



CAPUT XXXIII. De Pilato: cum sederet pro tribunali, misit ad illum uxor sua, dicens: Nihil tibi sit et justo isti. De transeuntibus juxta crucem qui movebant capita sua, et dicebant: Hic est qui destruebat templum, et in triduum illud reaedificabat.

1. Pilati uxor, gentium plebs. Lotio manuum Pilati.---Sedente autem Pilato pro tribunali, misit ad illum uxor sua, dicens: Nihil tibi sit et justo isti (Matth. XXVII, 19). Species in ea gentium plebis est: quae jam fidelis eum, cum quo conversabatur, incredulum populum ad Christi fidem 807 advocat. Quae quia ipsa multum sit passa pro Christo, in eamdem gloriam futurae spei illum cum quo conversabatur invitat. Denique Pilatus et manus lavit, et populo Judaico innocentem se a Domini sanguine esse testatus est (v. [Col. 1072D] 24): quia Judaeis suscipientibus in se ac filios suos fusi dominici sanguinis crimen, quotidie in confessionem fidei ablutus gentium populus demigrat (v. 25).

2. Barabbas quid.---[Col. 1073A] Offerenti vero Pilato, ut, secundum solemnis diei privilegium, quo unum ex reis, poscentibus dimitti oportebat, Jesum absolveret (Ibid., 17): Barabban potius hortantibus sacerdotibus populus elegit (v. 20, 21). Interpretatio autem nominis Barabbae est patris filius. Jam itaque arcanum futurae infidelitatis ostenditur, Christo patris filium praeferendo, antichristum scilicet hominem peccati et diaboli filium: potiusque adhortantibus principibus suis eligunt damnationi reservatum, quam salutis auctorem.

3. Chlamys coccinea et purpurea. Corona spinea. Calamus in manu. In capite.---Caeso deinde Domino imponitur chlamys coccinea, et vestis purpurea, et corona spinea, et arundo dexterae, et genu posito adoratus illuditur. Susceptis videlicet omnibus corporis nostri infirmitatibus, omnium deinde martyrum, quibus regnum secum erat debitum, sanguine in cocci colore perfunditur: pretiosoque prophetarum ac patriarcharum, in purpura, honore vestitur. Spinis [Col. 1073B] quoque, id est, compungentium quondam peccatis gentium coronatur: ut ex rebus perniciosis atque inutilibus, quae capiti ejus, id est, Deo circumdata moliuntur [(a) 1Kb] , gloria quaereretur peccatorum. Est enim aculeus in spinis, ex quibus Christo victoriae corona contexitur. In calamo vero earumdem gentium infirmitas atque inanitas manu comprehensa firmatur. Quin etiam capiti ejus [(b) 1Kb] illiditur. Capiti, ut opinor, de ictu calami non grandis injuria est: sed typica in eo ratio servatur, ut infirmitas gentilium corporum manu Christi antea comprehensa, etiam in Deum patrem, quod caput ejus est, acquiescat. In his autem omnibus Christus dum illuditur adoratur (Ibid., 28-30).

4. Procedentes autem, homini quidam Cyrenensi lignum passionis imponunt. Indignus enim Judaeus erat Christi crucem ferre: quia fidei gentium erat relictum, et crucem accipere et compati. Locus deinde crucis talis est, ut positus in medio terrae, et tamquam [Col. 1074A] in vertice hujus universitatis insistens, ad capessendam Dei cognitionem universis gentibus esset aequalis. Oblatum quoque vinum felli [(c) 1Kb] admixtum bibere recusavit: non enim aeternae gloriae incorruptioni peccatorum amaritudo miscetur. Vestis 808 vero ejus sorte potius divisa quam scissa, mansuram incorruptionem corporis indicabat (Ibid., 32-35).

5. Latronum situs quid repraesentet.---Atque ita in ligno vitae, cunctorum salus et vita suspenditur: cui duo latrones, laevae ac dexterae affiguntur, ( [(d) 1Kb] et ideo cum eo, ut intelligi posset mors hominum a morte Unigeniti discrepare: ille enim reddidit spiritum sponte cum voluit, istis crura sunt comminuta (Lucae XXIII, 33) omnem humani generis universitatem vocari ad sacramentum passionis Domini ostendentes. Sed quia per diversitatem fidelium atque infidelium fit omnium secundum dexteram sinistramque divisio: unus ex duobus ad dexteram situs, fidei justificatione salvatur (Ibid., 43). Additur etiam illud opprobrium, quo se ipse Israel infidelitatis [Col. 1074B] argueret, cum dicitur: Hic est qui destruebat templum Dei, et in triduum illud reaedificabat, et reliqua (Matth. XXVII, 40). [(e) 1Kb] Non erat difficile de cruce descendere: sed sacramentum erat [(f) 1Kb] paternae voluntatis explendum. Sed majora opera in cruce positus agebat, totius commotione naturae: hoc igitur maximum omnium, et veluti difficillimum ponitur? Quid ergo veniae erit, cum post triduum reaedificatum Dei templum in corporis resurrectione cernetur? Quod autem latrones ambo conditionem ei passionis exprobrant (v. 44); universis etiam fidelibus scandalum crucis futurum esse significat.

6. Triduum mortis Christi. Derelictio Christi a Deo. Aceti potati mysterium.---Nox autem ex die, divisio temporum est. Ita enim tertius dierum trium totidemque noctium numerus expletur: et occultum divinae operationis mysterium totius creationis stupore sentitur. [(g) 3Kb] Clamor vero ad Deum, corporis [Col. 1075A] vox est, recedentis a se Verbi Dei contestata dissidium. Denique cur relinquatur exclamat, dicens: Deus, Deus meus, quare me dereliquisti (v. 46)? Sed relinquitur; quia erat homo etiam morte peragendus. Quin etiam hoc, quod per calamum datum in spongia acetum cum potasset, proclamans spiritum reddidit, diligenter est contuendum (Ibid., 48-50). Vinum et honor est immortalitatis et virtus, quod per vitium aut incuriae aut 809 vasis inacescit. Hoc igitur cum in Adam coacuisset, ipse accepit et potavit ex gentibus. In calamo enim ex spongia ut potaret offertur, id est, ex corporibus gentium vitia corruptae aeternitatis accepit; et in se atque immortalitatis [(a) 1Kb] communionem ea quae in nobis erant vitia transfudit. Denique in Joanne, post quam perpotaverat, dixit: Consummatum est (Joan. XIX, 30): quia [(b) 1Kb] omne vitium humanae corruptionis hausisset. Et quia nihil agendum esset extrinsecus [(c) 1Kb] , spiritum cum clamore et voce magna emisit (Matth. XXVII, 50): dolens non omnium se peccata [(d) 1Kb] portare.

7. Quae Christi mortem consecuta sunt.---[Col. 1075B] Et deinceps velum templi scinditur: quia exinde populus est divisus in partes, et veli honor cum custodia Angeli protegentis aufertur. Movetur terra: capax enim hujus mortui esse non poterat. Petrae scissae sunt: omnia enim tum valida et fortia penetrans Dei verbum et potestas aeternae virtutis irruperat. Et monumenta aperta sunt: erant enim mortis claustra [(e) 1Kb] reserata. Et multa corpora sanctorum dormientium surrexerunt: illuminans enim mortis tenebras, et infernorum obscura collustrans, in sanctorum ad praesens conspicatorum resurrectione mortis ipsius spolia detrahebat. Ut autem infidelitatis facinus Israeli accumularetur; centurio et custodes hanc totius naturae perturbationem contuentes, Dei filium confitentur (Ibid. 51-54).

8. Sepultura Christi.---Quod autem a Joseph rogato Pilato ut corpus redderet, et sindone involvitur, et in monumento novo in petra excisa reponitur et saxum monumenti ostio advolvitur (Ibid., 58-60): [Col. 1075C] quamquam sit ordo gestorum, et sepeliri eum esset necesse, qui resurrecturus esset ex mortuis; tamen non sine rerum aliquarum momento expressa sunt singula. Joseph apostolorum habet speciem: et idcirco quamquam in duodecim apostolorum numero non fuerit, discipulus Domini nuncupatur. Hic munda sindone corpus involvit. Et quidem in hoc eodem linteo reperimus de coelo ad Petrum universorum 810 animantium genera summissa (Act. X, 12). Ex quo forte non superflue intelligitur, sub lintei hujus nomine consepeliri Christo ecclesiam: quia tum in eo, ut in confusione ecclesiae, mundorum atque immundorum animalium fuerit congesta diversitas. [Col. 1076A] Domini igitur corpus tamquam per apostolorum doctrinam infertur in vacuam et in novam requiem lapidis excisi: scilicet in pectus duritiae gentilis quodam doctrinae opere excisum Christus infertur, rude scilicet ac novum, et nullo antea ingressu timoris Dei pervium. Et quia nihil praeter eum oporteat in pectora nostra penetrare, lapis ostio advolvitur: ut quia nullus antea in nos divinae cognitionis auctor fuerat illatus, nullus absque eo postea inferatur. Metus deinde furandi corporis et sepulcri custodia atque obsignatio, stultitiae atque infidelitatis testimonium est: quod signare sepulcrum ejus voluerint, cujus praecepto conspexissent de sepulcro mortuum suscitatum.

9. Resurrectio die Dominica. Angelus ejus index primus cur. Cur primum mulierculae ejus consciae.---Motus vero terrae tempore matutino (Matth. XXVIII, 2), diei dominici resurrectionis est virtus: cum contuso mortis aculeo, et illuminatis illius tenebris, resurgente Virtutum coelestium Domino, infernorum [Col. 1076B] trepidatio commovetur. Angelus autem Domini de coelo descendens, et lapidem revolvens, et sepulcro adsidens, misericordiae Dei patris insigne est, resurgenti filio ab inferis Virtutum coelestium ministeria mittentis. Atque ideo prior ipse resurrectionis est index, ut quodam famulatu paternae voluntatis resurrectio nuntiaretur. Sed confestim Dominus mulierculis per angelum adhortatis occurrit, et consalutat (Ibid., 9): ut nuntiaturae exspectantibus discipulis resurrectionem, non angeli potius quam Christi ore loquerentur. Quod vero primum mulierculae Dominum vident, salutantur, genibus advolvuntur, nuntiare apostolis jubentur; ordo in contrarium causae principalis est redditus: ut quia a sexu isto coepta mors esset, ipsi primum resurrectionis gloria et visus et fructus et nuntius redderetur. Emitur vero a custodibus, qui omnia haec viderant 811 argento resurrectionis [(f) 1Kb] Christi silentium, et mendacium furti honore scilicet saeculi et cupiditate, [(g) 1Kb] quia in pecunia honor ejus est, Christi gloria denegatur [Col. 1076C] (Ibid., 12, 13).

1. [(h) 1Kb] Principes vero sacerdotum, qui debuerant converti ad poenitentiam, et Jesum quaerere resurgentem, perseverant in malitia: et pecuniam, quae ad usus templi data fuerat, vertunt in redemptionem mendacii, sicut ante triginta argenteos Judaei (Hieron. Judae) dederant proditori. Omnes igitur, qui stipe templi, et his quae conferuntur ad usus Ecclesiae, abutuntur in aliis rebus, quibus suam expleant voluntatem, similes sunt Scribarum et sacerdotum, redimentium mendacium et sanguinem Salvatoris.

2. Undecim autem discipuli ejus abierunt in Galilaeam, [Col. 1077A] in montem ubi constituerat illis Jesus (v. 16). Post resurrectionem Jesus in monte et Galilaea conspicitur, ibique adoratur, licet quidam dubitent, et dubitatio eorum nostram augeat fidem.

3. Tum manifestius ostenditur Thomae: et latus lancea vulneratum, et manus fixas demonstrat clavis. Accedens Jesus locutus est eis dicens: Data est mihi omnis potestas in coelo et in terra (v. 18). Illi potestas data est, qui paulo ante crucifixus, qui sepultus in tumulo, qui mortuus jacuerat, qui postea resurrexit. In coelo autem et in terra potestas data est: ut qui ante regnabat in coelo, per fidem credentium regnet in terris. Euntes ergo docete omnes gentes, baptizantes eos in nomine Patris et Filii et Spiritus sancti (v. 19). Primum docent omnes gentes, deinde doctas intinguunt aqua. Non enim fieri potest, ut corpus baptismi recipiat sacramentum, nisi ante anima fidei susceperit veritatem. Baptizantur autem in nomine Patris [Col. 1078A] et Filii et Spiritus sancti: ut quorum est una divinitas, sit una largitio; nomenque Trinitatis unus Deus est.

4. Docentes eos servare omnia quaecumque mando vobis (v. 20). Ordo praecipuus: jussit apostolis, ut primum universas docerent gentes, deinde fidei tingerent sacramento, et post fidem ac baptisma, quae essent observanda praeciperent. Ac ne putemus levia esse quae jussa sunt et pauca, addidit: Omnia quaecumque mandavi vobis: ut qui crediderint, qui in Trinitate fuerint baptizati, omnia faciant quae praecepta sunt. Et ecce ego vobiscum sum (mss. addunt, omnibus diebus) usque ad consummationem saeculi. Qui usque ad consummationem saeculi cum discipulis se futurum esse promittit, et illos ostendit semper esse victuros, et se numquam a credentibus recessurum. Qui autem usque ad consummationem mundi sui praesentiam pollicetur, non ignorat illam diem, in qua scit se futurum cum apostolis.




Volume back matter





[Col. 1077]
INDEX RERUM QUAE IN HOC TOMO CONTINENTUR.

    Epistola nuncupatoria editionis benedictinae eminentissimi DD. Caesari S. R. E. cardinali. 8
    PRAEFATIO GENERALIS. 11
    I. De Variis operum S. Hilarii editionibus. 14
    II. De codicibus mss. 17
    III. De Hilarii operibus quae exciderunt. 19
    IV. Unde obscurus sit Hilarii sermo. Quid in hac editione praestitum. 26
    § I. De conceptione Christi sana sancti Hilarii fides demonstratur. 30
    I. Carnem Christi ex Mariae carne susceptam passim Hilarius docuit. 31
    II. Spiritus sancti vocabulo quid dixerit Hilarius a censoribus suis non intellectum est. 35
    III. Aliquot loci in quibus Hilarius Christi carnem ex Matre sumptam negare visus est explanantur. 40
    § II. De naturali unitate cum Christo, eoque mediante, cum Patre; ubi et vera Hilarii de Eucharistiae sacramento fides a falsis Sculteti interpretationibus vindicatur. 43
    I. Unitas hominum cum Christo ob naturam illorum ab eo assumptam. 44
    II. Hominum cum Christo unitas ab carnem illius in Eucharistia perceptam. 46
    III. Unitas Christi et hominum. Qui Christus nos cum Patre unum esse efficiat. 51
    § III. An Hilarius Christum esuriendi, timendi, dolendi, aliisque humanis affectibus obnoxium negarit. 52
    I. Praecipui Hilarii in hac causa reprehensores ac defensores. 53
    II. Quam multa Hilarius docuerit objecto sibi errori adversa. 54
    III. In libris Hilarii de Trinitate multa sunt Christi indolentiae contraria. 57
    IV. De haeresi quae Christi divinitatem passam esse asserebat. 60
    V. Hilarius de Christi tristitia, metu, dolore, etc., contra haereticos qui ea Verbo tribuebant, disputat. Qui eis resistat. 63
    VI. Quid Hilario sit passio seu pati, quid Christus, quid Christi natura aut virtus. 69
    VII. Synopsis argumentorum quibus Hilarius de passione Christi recte sensisse probatur. 76
    § IV. An Hilarius, moriente Christo, Verbum a carne secessisse senserit. 78
    I. Qui e veteribus videantur Verbum a carne Christi mortua separatum sensisse. Qua ratione ab haereticis dissideant. 79
    II. Qui verba Hilarii de Christi derelictione fidei sint consentanea. 81
    III. Hilarius Christum nunquam dividendum esse acerrime propugnat. 84
    § V. De gloria Christi hominumve aliorum post resurrectionem singulares locutiones explicantur. 87
    § VI. De regno Christi a regno Dei Patris distincto. 95
    I. Quando Hilarius regnum Christi a regno Dei distinguat. 96
    II. Hilarius a Millenariorum aliorumque eis affinium errore vindicatur. 98
    III. In quo Hilarius situm velit regnum Dei, in quo regnum Christi. 100
    [Col. 1078] § VII. De judicio novissimo: an aliquos Hilarius ab eo excluserit. 106
    § VIII. De igne judicii. 111
    § IX. An Hilarium fugerit rerum spiritalium notitia. Quid de gratia senserit. 115
    Vita sancti Hilarii Pictaviensis episcopi ex ipsius scriptis ac veterum monumentis nunc primum concinnata. 125
    Caput primum. Hilarii ortus; an ex Christianis parentibus sit. Ibid.
    Cap. II. Hilarii eruditio, fides et vivendi ratio donec ad clerum adsciscatur. 128
    Cap. III. Episcopatum suscipit; quid de ejus munere sentiat; qui eo fungatur. 133
    Cap. IV. Hilarii a Mediol. syn. ad Biterrensem gesta. 136
    Cap. V. Biterensi synodo Hilarii gesta et exilium. 140
    Cap. VI. Hilarii in exilio studia ac gesta ad fin. an. 358. 143
    Cap. VII. Quid Hilarius a fine anni 358 ad concilium seleuciense egerit. 148
    Cap. VIII. Qui Hilarius Seleuciae se gesserit. 151
    Cap. IX. Quid Hilarius Constantinopoli agat. 155
    Cap. X. Reliqui Hilarii pro Ecclesia labores, dum Constantinopoli versatur. 158
    Cap. XI. Hilarii ab exilio reditus ac labores ad Gallias ab haeresi purgandas. 162
    Cap. XII. De Hilarii in Italia laboribus, et Luciferi schismate. 163
    Cap. XIII. Hilarii cum Auxentio congressus. 177
    Cap. XIV. Hilarii acta reliqua et mors. 170
    Cap. XV. S. Hilarii miracula, reliquiae, discipuli. 175
    Vita S. Hilarii, auctore Hieronymo. 188
    Vita S. Hilarii a Fortunato scripta. 184
    Admonitio. Ibid.
    Praefatio auctoris in librum primum. 185
    Liber primus. 186
    In librum secundum Fortunati prologus. 194
    Liber II.---De miraculis S. Hilarii. 195
    De translatione S. Hilarii Petri Damiani sermo. 199
    Selecta veterum testimonia de S. Hilario. 203
    Notitia litter, in S. Hilarium, auctore Schoenemann. 207
    § I. Vita. Ibid.---
    §II. Scripta. 209.---
    §III. Editiones. 210
    Syllabus manuscriptorum, necnon editorum codicum ad quos exacta et emendata sunt S. Hilarii opera. 219
    Admonitio in tractatum Hilarii super Psalmos. 221
    Sancti Hilarii Pictav. episc. tract. super Psalmos. 231
    In librum Psalmorum prologus. Ibid.
    Psalmus primus. Ibid.
    Clavis sive introitus in primum psalmum. 247
    Tractatus psalmi primi, 250.---
    Psalmus II, 261.---
    Tractatus psalmi II, 262.---
    Psalmus XIII, 294.---
    Tractatus psalmi XIII, ibid.---
    Psalmus XIV, 297.---
    Tractatus psalmi XIV, 299.---
    Psalmus LI, 308.---
    Tractatus psalmi LI, 309.---
    Psalmus LII, 324.---
    Tractatus psalmi LII, 325.---
    Psalmus LIII, 337.---
    Tractatus psalmi LIII, ibid.---
    Psalmus LIV, 346.---
    Tractatus psalmi LIV, 347.---
    Psalmus LV, 357.---
    Tractatus psalmi LV, ibid.---
    Psalmus LVI, 362.---
    Tractatus psalmi LVI, ibid.---
    Psalmus LVII, 368.---
    Tractatus psalmi LVII, ibid.---
    Psalmus LVIII, 373.---
    Tractatus psalmi LVIII, 374.---
    Psalmus LIX, 382.---
    Tractatus psalmi LIX, ibid.---
    Psalmus LX, 391.---
    Tractatus psalmi LX, ibid.---
    Psalmus LXI, 394.---
    Tractatus Psalmi LXI, 395.---
    Psalmus [Col. 1079] LXII, 400.---
    Tractatus psalmi LXII, 401.---
    Psalmus LXII, 407.---
    Tractatus psalmi LXIII, ibid.---
    Psalmus LXIV, 413.---
    Tractatus psalmi LXIV, ibid.---
    Psalmus LXV, 423.---
    Tractatus psalmi LXV, 424.---
    Psalmus LXVI, 437,
    Tractatus psalmi LXVI, ibid.---
    Psalmus LXVII, 441.---
    Tractatus psalmi LXVII, 443.---
    Psalmus LXVIII, 469.---
    Tractatus psalmi LXVIII, 470.---
    Psalmus LXIX, 490.---
    Tractatus psalmi LXIX, ibid.---
    Tractatus de titulo psalmi XCI, 493.---
    Tractatus psalmi CXVIII.
    Prologus. 500.
    Prima littera, [Figure: [Hebrew Text] 24Kb] Aleph, 503.---
    Littera II, [Figure: [Hebrew Text] 24Kb] Beth, 511.---
    Littera III, [Figure: [Hebrew Text] 24Kb] Ghimel 516.---
    Littera IV, [Figure: [Hebrew Text] 24Kb] Daleth, 527.---
    Littera V, [Figure: [Hebrew Text] 24Kb] He, 532.---
    Littera VI, [Figure: [Hebrew Text] 24Kb] Vau, 542.---
    Littera VII, [Figure: [Hebrew Text] 24Kb] Zain, 548.---
    Littera VIII, [Figure: [Hebrew Text] 24Kb] Heth, 551.---
    Littera IX, Teth, [Figure: [Hebrew Text] 24Kb] 560.---
    Littera X, [Figure: [Hebrew Text] 24Kb] Jod, 563.---
    Littero XI, [Figure: [Hebrew Text] 24Kb] Caph, 571.---
    Littera XII, [Figure: [Hebrew Text] 24Kb] Lamed, 576.---
    Littera XIII, [Figure: [Hebrew Text] 24Kb] Mem, 584.---
    Littera XIV, [Figure: [Hebrew Text] 24Kb] Nun, 589.---
    Littera XV, [Figure: [Hebrew Text] 24Kb] Samech, 599.---
    Littera XVI, [Figure: [Hebrew Text] 24Kb] Ain, 605.---
    Littera XVII, [Figure: [Hebrew Text] 24Kb] Phe, 618.---
    Littera XVIII, [Figure: [Hebrew Text] 24Kb] Zade. 620.---
    Littera XIX, [Figure: [Hebrew Text] 24Kb] Koph, 625.---
    Littera XX, [Figure: [Hebrew Text] 24Kb] Resch, 631.---
    Littera XXI, [Figure: [Hebrew Text] 24Kb] Sin, 657.---
    Littera XXII, [Figure: [Hebrew Text] 24Kb] Tau, 641.---
    Prologus in Cantica quindecim graduum, 644.---
    Psalmus CXIX, 647.---
    Tractatus psalmi CXIX, ibid.---
    Psalmus CXX, 656.---
    Tractatus psalmi CXX, ibid.---
    Psalmus CXXI, 662.---
    Tractatus psalmi CXXI, 663.---
    Psalmus CXXII, 669.---
    Tractatus psalmi CXXII, 670.---
    Psalmus CXXIII, 676.---
    Tractatus psalmi CXXIII, 677.---
    Psalmus CXXIV, 681.---
    Tractatus psalmi CXXIV, ibid.---
    Psalmus CXXV, 686.---
    Tractatus psalmi CXXV. 687
    Admonitio in quinque tractatus subsequentes, 693.---
    Psalmus CXXVI, 694.---
    Tractatus psalmi CXXVI, 695.---
    Psalmus CXXVII, 705.---
    Tractatus psalmi CXXVII, ibid.---
    Psalmus CXXVIII, 712.---
    Tractatus psalmi CXXVIII, 713.---
    Psalmus CXXIX, 720.---
    Tractatus psalmi CXXIX, ibid.---
    Psalmus CXXX, 727.---
    Tractatus psalmi CXXX, ibid.---
    Psalmus CXXXI, 729.---
    Tractatus psalmi CXXXI, 730.---
    Psalmus CXXXII, 740.---
    Tractatus psalmi CXXXII, ib.---
    Psalmus CXXXIII, 750.---
    Tractatus psalmi CXXXIII, ibid.---
    Psalmus CXXXIV, 752.---
    Tractatus psalmi CXXXIV, 753.---
    Psalmus CXXXV, 767.---
    Tractatus psalmi CXXXIV, 753.---
    Psalmus CXXXV, 767.---
    Tractatus psalmi CXXXV, 768.---
    Psalmus CXXXIX, 815.---
    Tractatus psalmi CXXXIX, 816.---
    Psalmus CXL, 824.---
    Tractatus psalmi CXL, ibid.---
    Psalmus CXLI, 833.---
    Tractatus psalmi CXLI, ibid.---
    Psalmus CXLII, 837.---
    Tractatus psalmi CXLII, ibid.---
    Psalmus CXLIII, 843.---
    Tractatus psalmi CXLIII, ibid.---
    Psalmus CXLIV. 854.---
    Tractatus psalmi CXLIV ibid.---
    Psalmus CXLV, 865.---
    Tractatus psalmi CXLV, ibid.---
    Psalmus CXLVI, 868.---
    Tractatus psalmi CXLVI, ibid.---
    Psalmus CXLVII, 875.---
    Tractatus psalmi CXLVII, ibid.---
    Psalmus CXLVIII, 878.---
    Tractatus psalmi CXLVIII, 879.---
    Psalmus CXLIX, 884.---
    Tractatus psalmi CXLIX, ibid.
    Psalmus CL, 888.---
    Tractatus psalmi CL, ibid.
    Monitum de Comment. in psalm. XV, XXXI, XLI, 890
    Sancti Hilarii psalm. XV, XXX et XLI interpretatio. 891
    Tractatus de psalmo XV, ibid---
    Tractatus de psalmo XXXI, 897.---
    Tractatus de psalmo XLI. 901
    Admonitio de Commentario in Evang. S. Matthaei. 909.
    Capitula Commentarii S. Hilarii in Evang. Matthaei. 915
    Sancti Hilarii in Evang. Matthaei commentarius. 917
    Caput primum. De Nativitate Christi et de Magis cum muneribus, ac de infantibus occisis. 
    Cap. II. De Jesu regresso ex Aegypto, et de praedicatione Joannis et baptismo ipsius, et de Domino baptizato. 924
    Cap. III. De tentatore diabolo, et de jejunio Jesu quadraginta diebus, de Petro et Andrea piscatoribus. 928
    Cap. IV. De beatitudine et praeceptis, de reconciliatione fratrum, de adulterio, de oculo et manu eruenda, de juramentis et eleemosyna. 931
    Cap. V. De oratione et jejunio, de thesauro in coelo, de lucerna corporis, de duobus dominis, de cibo et vestitu, de volatilibus et liliis agri et foeno, de sollicitudine diei, de festuca et trabe in oculo. 942
    Cap. VI. De margaritis ante porcos, de pseudo-propheta, de domo aedificata supra petram. 951
    Cap. VII. De leproso quem curavit, de puero tribuni paralytico, de socru Petri, de plurimis et diversis curis. 954
    Cap. VIII. De discipulis in navi excitantibus Jesum, de duobus daemoniacis in terra Gerasenorum, de paralytico curato et lectum auferente. 958
    Cap. IX. De Matthaeo publicano, de Pharisaeorum et discipulorum Joannis jejunio, de assuto panno rudi, de profluvio mulieris, de filia principis excitata a mortuis, de duobus caecis, de surdo et muto. 962
    Cap. X. Ubi duodecim discip. praemittit cum doctrina. 966
    Cap. XI. Joannes de carcere ad Jesum mittit, et Jesus de [Col. 1080] Joanne ad turbas loquitur. Item confessio Jesu ad Patr. 879
    Cap. XII. Discipuli spicas vellunt. Manus aridae hominem sabbato curavit Jesus. Caecum et daemoniacum curavit. De blasphemia Spiritus, de fructu arboris bonae et malae, de omni verbo otioso, de Ninivitis et regina Austri, de septem spiritibus et octavo, de matre Jesu et fratribus. 984
    Cap. XIII. Sedens in navicula Jesus turbis parabolas loquitur de seminante bonum semen, de zizania et tritico, de grano sinapis, de fermento absconso in farina, et expositio zizaniae, de thesauro in agro, de bona margarita, de rete misso in mare. 993
    Cap. XIV. De scriba in regno coelorum, fratribus et sororibus Domini; de Joannis capite in disco, de quinque panibus et duobus piscibus, ubi supra mare ambulat, et petrum mersum erexit. 996
    Cap. XV. De lavandis manibus, et non ea quae in os intrant, sed ea quae ex ore exeunt inquinare, de filia Chananaeae mulieris, de septem panibus et paucis piscibus. 1003
    Cap. XVI. De Jonae prophetae signo, et de fermento Pharisaeorum, de confessione Petri et benedictione Domini, et de se abnegando qui Christum sequi voluerit. 1007
    Cap. XVII. Ubi in monte cum Moyse et Elia videtur, et vox de coelo auditur, ubi puerum lunaticum solvit, de credentium fide, de didrachma postulata, et statere in ore piscis. 
    Cap. XVIII. De infantibus inhibitis, et de humilitate eorum assumenda, de manu et pede et oculo eruendo, de ove perdita, de corripiendis fratribus secreto primum, tum duobus testibus, postremo Ecclesia praesente. Semper ignoscendum. Qui conservum, remisso sibi a domino debito suffocat. 1018
    Cap. XIX. Uxorem non debere dimittere, de eunuchis, de infantibus inhibitis. Divitem difficile introire in regnum coelorum. 1023
    Cap. XX. De spe apostolorum, de novissimis primis efficiendis. Ubi conducuntur operarii ad vineam. De filiis Zebedaei, de primo accubitu, de duobus caecis secus viam sedentibus. 1027
    Cap. XXI. De asina et pullo ejus, de ejectis a templo nummulariis, de ficu maledicta, de duobus filiis ad vineam missis, de publicanis et meretricibus. 1034
    Cap. XXII. De vinitoribus qui missos ad se ob repetendos fructus interficiunt, de invitatis promiscuis et veste nuptiali. 1041
    Cap. XXIII. De tributo et imagine Caesaris, de eadem septem fratrum uxore, de mandatis maximis de David filio. 1044
    Cap. XXIV. De cathedra Moysi super quam sederunt Scribae et Pharisaei, de clauso ab iisdem regno coelorum, et ab iisdem comedi domos viduarum, circumeuntibus mare et aridam, et dicentibus: Quicumque juraverit in templo, nihil est, et decimantibus mentham et anethum, et aedificantibus sepulcra prophetarum, et de Jerusalem quae interficit prophetas et lapidat eos qui ad se missi sunt. 1048
    Cap. XXV. De structura templi interrogantibus discipulis, et de his qui in tecto sunt, ne descendant tollere aliquid de domo, et qui in agro sunt, ne revertantur tollere tunicam suam, et de praegnantibus et nutrientibus. 1052
    Cap. XXVI. De sole obscurato, luna et stellis. De signo ficus, de diei adventus Domini incertudine, de assumendis et relinquendis, et de vigilantia servanda). 1056
    Cap. XXVII. De servo fideli quem constituit dominus super familiam suam, de decem virginibus, de homine peregre profecto, qui tradidit substantiam suam servis suis. 1058
    Cap. XXVIII. De adventu Filii hominis venientis in majestate sua. 1063
    Cap. XXIX. De muliere quae accessit ad Jesum in domum Simonis leprosi habens alabastrum unguenti pretiosi. 1064
    Cap. XXX. De die prima azymorum, in qua accesserunt discipuli ad Jesum dicentes: Ubi vis paremus tibi comedere pascha? 1065
    Cap. XXXI. Cum venit Jesus in agrum qui dicitur Gethsemani, et dicit discipulis suis: Sedete, donec eam illuc orare, et de tristi anima ejus usque ad mortem: de calice, si possibile est transire a se; de Spiritu prompto et carne infirma; et rursum. Pater, si non potest hic calix transire, nisi illum bibam? Fiat voluntas tua. 1066
    Cap. XXXII. De Juda, qui erat unus de duodecim discipulis, veniente ad Jesum cum plurima turba ut eum traderet; de gladio quem jussit Petro convertere in locumsuum. 1070
    Cap. XXXIII. De Pilato: cum sederet pro tribunali, misit ad illum uxor sua dicens: Nihil tibi sit et justo isti. De transeuntibus juxta crucem qui movebant capita sua et dicebant: Hic est qui destruebat templum, et in triduum illud reaedificabat. 1073




FINIS INDICIS TOMI NONI.

